{"id": "3702256", "revid": "305248", "url": "https://it.wikipedia.org/wiki?curid=3702256", "title": "Morte di Stefano Cucchi", "text": "La morte di Stefano Cucchi avvenne a Roma il 22 ottobre 2009 mentre il giovane era sottoposto a custodia cautelare. La Corte d'assise di Roma ha condannato i carabinieri Alessio Di Bernardo e Raffaele D'Alessandro a 12 anni (aumentati a 13 in appello) per omicidio preterintenzionale. I procedimenti giudiziari hanno coinvolto anche da un lato i medici dell'ospedale Pertini, dall'altro continuano a coinvolgere, a vario titolo, pi\u00f9 militari dell\u2019Arma dei Carabinieri. Il caso ha attirato l'attenzione dell'opinione pubblica a seguito della pubblicazione delle foto dell'autopsia, poi riprese da agenzie di stampa, giornali e telegiornali italiani. La vicenda ha ispirato, altres\u00ec, documentari e lungometraggi cinematografici.\nLa vicenda.\nIl 15 ottobre 2009 Stefano Cucchi, geometra romano di 31 anni (nato il 1\u00b0 ottobre 1978), fu fermato dai carabinieri Francesco Tedesco, Gabriele Aristodemo, Raffaele D'Alessandro, Alessio Di Bernardo e Gaetano Bazzicalupo dopo essere stato visto cedere a Emanuele Mancini delle confezioni trasparenti in cambio di una banconota.\nPortato immediatamente in caserma, fu perquisito e trovato in possesso di 12 confezioni di varia grandezza di hashish (per un totale di 20 grammi), 3 confezioni impacchettate di cocaina (di una dose ciascuna) e un medicinale per curare l\u2019epilessia, malattia da cui Cucchi era affetto. Fu decisa la custodia cautelare; il ragazzo prima dell\u2019arresto e dell\u2019arrivo in caserma non presentava alcun trauma fisico. Il giorno dopo si tenne l'udienza per la conferma del fermo in carcere, criticata da Luigi Manconi, direttore dell'Ufficio antidiscriminazioni razziali presso la Presidenza del Consiglio, poich\u00e9 in tale sede \u00aba Cucchi viene attribuita una nazionalit\u00e0 straniera e la condizione di \"senza fissa dimora\", nonostante fosse regolarmente residente in citt\u00e0\u00bb. Gi\u00e0 durante il processo, aveva difficolt\u00e0 a camminare e a parlare e mostrava evidenti ematomi agli occhi; il ragazzo parl\u00f2 con suo padre pochi attimi prima dell'udienza, ma non rifer\u00ec di essere stato picchiato.\nNonostante le precarie condizioni, il giudice fiss\u00f2 l'udienza per il processo, che si sarebbe dovuto tenere un mese dopo, e ordin\u00f2 sino a tale data la custodia cautelare presso il carcere di Regina Coeli. Dopo l'udienza le condizioni di Cucchi peggiorarono ulteriormente. Il 16 ottobre, alle ore 23, fu condotto al pronto soccorso dell'ospedale Fatebenefratelli, presso il quale furono messe a referto lesioni ed ecchimosi alle gambe, al volto (con frattura della mandibola), all'addome con ematuria, e al torace (con frattura della terza vertebra lombare e del coccige). Fu quindi consigliato il ricovero, che per\u00f2 il paziente rifiut\u00f2, venendo quindi ricondotto in carcere.\nNei giorni successivi, per l'aggravarsi delle sue condizioni, Stefano Cucchi fu trasferito al reparto detenuti dell'ospedale Sandro Pertini, dove mor\u00ec all'alba del 22 ottobre; al momento del decesso pesava solamente 37 chilogrammi. Dopo la prima udienza, i familiari cercarono a pi\u00f9 riprese di vedere, o perlomeno conoscere, le sue condizioni fisiche, ma senza successo: essi ebbero nuovamente notizie del proprio congiunto solo quando un ufficiale giudiziario si rec\u00f2 presso la loro abitazione per notificare l'autorizzazione del magistrato ad eseguire un'autopsia.\nLe prime indagini.\nDopo la morte di Stefano Cucchi il personale carcerario neg\u00f2 di avere esercitato violenza sul giovane e furono formulate diverse ipotesi sulla causa della morte, che poteva essere stata cagionata dalle conseguenze di un supposto abuso di droga, o a causa di pregresse condizioni fisiche, o per aver rifiutato il ricovero all'ospedale Fatebenefratelli. Il sottosegretario di Stato Carlo Giovanardi dichiar\u00f2 che Stefano Cucchi era morto soltanto di anoressia e tossicodipendenza, asserendo, altres\u00ec, che il ragazzo fosse sieropositivo. Successivamente, pentito per queste false dichiarazioni, si scus\u00f2 con i familiari. Nel frattempo, per contrastare le false affermazioni sulla morte del Cucchi, la famiglia pubblic\u00f2 alcune foto del giovane scattate in obitorio, nelle quali sono ben visibili vari traumi contusivi (\"volto tumefatto, un occhio rientrato, la mascella fratturata e la dentatura rovinata\") e un evidente stato di denutrizione.\nDurante le indagini circa le cause della morte, un testimone dichiar\u00f2 che Stefano Cucchi gli aveva detto d'essere stato picchiato; il detenuto Marco Fabrizi chiese di essere messo in cella con Stefano (che era solo) ma questa richiesta fu negata da un agente che fece con la mano il segno delle percosse; la detenuta Annamaria Costanzo afferm\u00f2 che il giovane le aveva detto di essere stato picchiato, mentre Silvana Cappuccio afferm\u00f2 di aver visto personalmente gli agenti di polizia penitenziaria picchiare Cucchi con violenza.\nLe indagini preliminari sostennero che a causare la morte sarebbero stati la mancata assistenza medica su una marcata ipoglicemia e la presenza di traumi diffusi; furono riscontrate alterazioni della funzione epatica e una ostruzione del catetere vescicale che impediva la minzione del giovane (alla morte aveva una vescica che conteneva ben cm\u00b3 di urina, con risalita del fondo vescicale e compressione delle strutture addominali e toraciche). L'ipoglicemia marcata si sarebbe potuta scongiurare mediante la somministrazione di glucosio.\nSempre stando alle indagini, gli agenti di polizia penitenziaria Nicola Minichini, Corrado Santantonio e Antonio Dominici avrebbero gettato il ragazzo per terra procurandogli le lesioni toraciche, infierendo poi con calci e pugni nelle celle di sicurezza del tribunale di Roma, poco prima dell'udienza di convalida dell'arresto. Oltre agli agenti di polizia penitenziaria furono indagati i tre medici del reparto di Medicina Protetta dell'ospedale Sandro Pertini: Aldo Fierro (primario), Stefania Corbi e Rosita Caponnetti, che non avrebbero curato il giovane lasciandolo morire di inedia. Questi si difesero sostenendo che era stato il giovane a rifiutare le cure.\nIl 6 novembre 2009 furono ritrovati 925 grammi di hashish e 133 grammi di cocaina in un appartamento saltuariamente occupato da Stefano Cucchi e di propriet\u00e0 della sua famiglia: a comunicare l'esistenza della droga al magistrato furono gli stessi congiunti di Cucchi. Su questo fatto fu ascoltato come testimone il padre. Secondo i legali, questo comportamento \u00e8 indice della volont\u00e0 dei genitori di prestare la massima collaborazione agli investigatori per arrivare ad accertare le cause della morte di Stefano. Il 14 novembre 2009 la procura di Roma contest\u00f2 il reato di omicidio colposo a carico dei tre medici dell'ospedale Pertini e quello di omicidio preterintenzionale ai tre agenti di polizia penitenziaria.\nIl 27 novembre 2009 una commissione parlamentare d'inchiesta, indetta per far luce sugli errori sanitari nell'area detenuti dell'Ospedale Pertini di Roma, concluse che Stefano Cucchi mor\u00ec per abbandono terapeutico. Il 30 aprile 2010 la procura di Roma contest\u00f2 ai medici del Pertini, a seconda delle posizioni, il favoreggiamento, l'abbandono di incapace, l'abuso d'ufficio e il falso ideologico. Agli agenti della polizia penitenziaria furono contestati invece lesioni e abuso di autorit\u00e0. Tredici in tutto furono le persone rinviate a giudizio. Decaddero dunque il reato di omicidio colposo a carico dei medici e quello di omicidio preterintenzionale a carico degli agenti della penitenziaria.\nLa vicenda giudiziaria fu seguita fin dall'inizio dal legale di fiducia della famiglia, l'avvocato Fabio Anselmo, che aveva personalmente conosciuto Cucchi prima dell'arresto, e che assistette la sorella di Cucchi durante sette anni di processi, 45 udienze, 120 testimoni e decine di consulenze tecniche.\nIl processo contro medici e agenti penitenziari (omicidio colposo).\nPrimo grado.\nIl 13 dicembre 2012, durante il processo di primo grado, i periti incaricati dalla corte stabilirono che il giovane era morto a causa delle mancate cure mediche, e per grave carenza di cibo e liquidi. Affermarono, inoltre, che le lesioni riscontrate \"post-mortem\" potrebbero essere causate da un pestaggio oppure da una caduta accidentale e che \"[non] \"vi sono elementi che facciano propendere per l'una piuttosto che per l'altra dinamica lesiva\"\".\nIl 5 giugno 2013 la III Corte d'assise di Roma condann\u00f2 quindi, in primo grado, quattro medici dell'ospedale Sandro Pertini di Roma a 1 anno e 4 mesi e il primario a 2 anni di reclusione per omicidio colposo (con pena sospesa), un medico a 8 mesi per falso ideologico, mentre assolse 6 tra infermieri e agenti della Polizia Penitenziaria, i quali - secondo i giudici - non avrebbero in alcun modo contribuito alla morte di Cucchi.\nPer i medici, dunque, il reato di abbandono di incapace fu derubricato in omicidio colposo. Il PM aveva chiesto per questi ultimi (Aldo Fierro, Silvia Di Carlo, Stefania Corbi, Luigi De Marchis Preite, Rosita Caponetti e Flaminia Bruno) pene tra i 5 anni e mezzo e i 6 anni e 8 mesi. Aveva inoltre sollecitato una condanna a 4 anni di reclusione per gli infermieri e a 2 anni per gli agenti penitenziari. Le accuse nei confronti di questi ultimi erano di lesioni personali e abuso di autorit\u00e0.\nLa lettura della sentenza fu accompagnata da grida di sdegno da parte del pubblico in aula.\nProcesso d'appello.\nIl 31 ottobre 2014, con sentenza della Corte d\u2019appello di Roma, furono assolti tutti gli imputati, fra cui i medici; a seguito di ci\u00f2, il legale della famiglia Cucchi preannunci\u00f2 un ricorso alla Corte di cassazione, mentre la sorella Ilaria Cucchi dichiar\u00f2 che avrebbe chiesto ulteriori indagini al procuratore della Repubblica Pignatone e che avrebbe continuato le sue campagne di sensibilizzazione dell'opinione pubblica sul caso. L'incontro tra la Cucchi e Pignatone avvenne il 3 novembre e, stando alle parole della donna, il procuratore si impegn\u00f2 a rivedere tutti gli atti dell'indagine sin dall'inizio. Lo stesso giorno, il sindacato di Polizia penitenziaria Sappe deposit\u00f2 una querela contro Ilaria Cucchi perch\u00e9 ella \u00abistiga all'odio e al sospetto nei confronti dell'intera categoria di soggetti operanti nell'ambito del comparto sicurezza\u00bb.\nCassazione.\nIn occasione dell'udienza pubblica del 15 dicembre 2015, la Cassazione dispose il parziale annullamento della sentenza di appello, ordinando un nuovo processo per cinque dei sei medici (in particolare il primario Aldo Fierro e gli aiuti Stefania Corbi, Flaminia Bruno, Luigi Preite De Marchis e Silvia Di Carlo), dell'Ospedale Pertini, precedentemente assolti. Secondo la sentenza, gli stati patologici di Cucchi, preesistenti e concomitanti con il politraumatismo per il quale fu ricoverato, avrebbero dovuto imporre maggiore attenzione e approfondimento da parte dei sanitari.\nAppello-bis.\nIl 18 luglio 2016 la Corte d'appello di Roma assolse i cinque medici dall'accusa di omicidio colposo perch\u00e9 \"il fatto non sussiste\".\nCassazione-bis.\nLa I Sezione Penale della Cassazione, nell'udienza pubblica del 19 aprile 2017, dispose l'annullamento dell'ulteriore sentenza di appello, ordinando un nuovo processo per i cinque medici dell'ospedale \"Pertini\". Secondo la Corte, i sanitari avevano dimostrato gravi negligenze per ritardi sia nella diagnosi, sia nelle cure, e per tale motivo la sentenza di assoluzione fu considerata contraddittoria ed illogica. L'indomani, 20 aprile 2017, scatt\u00f2 peraltro la prescrizione per il reato contestato.\nAppello-ter.\nIl 23 marzo 2018 si apr\u00ec il nuovo processo d'appello davanti alla II Sezione della Corte d'appello di Roma. Si costitu\u00ec parte civile, fra gli altri, anche il comune di Roma. Nell'ambito del procedimento, fu eseguita una nuova perizia tecnica sulle cause della morte di Stefano Cucchi, eseguita dai medici Anna Aprile e Alois Saller, che secondo la pubblica accusa e gli avvocati di parte civile evidenzia le negligenze nell'operato degli imputati. Nell'udienza del 6 maggio 2019 il sostituto procuratore generale Mario Remus chiese il \"non doversi procedere\" nei loro confronti, per intervenuta prescrizione del reato di omicidio colposo, richiesta che preludeva ad un loro proscioglimento in sede penale, ma non ai fini della responsabilit\u00e0 civile. Con la sentenza del 14 novembre 2019, i giudici assolsero per non aver commesso il fatto la dottoressa Stefania Corbi e dichiararono il non doversi procedere per intervenuta prescrizione del reato nei confronti del primario Aldo Fierro e dei medici Flaminia Bruno, Luigi De Marchis Preite e Silvia Di Carlo.\nL'inchiesta-bis (omicidio preterintenzionale).\nSu espressa richiesta dei familiari, nel settembre 2015 la Procura della Repubblica di Roma riapr\u00ec un fascicolo d'indagine sul caso, affidandolo al sostituto procuratore Giovanni Musar\u00f2. Il legale della famiglia aveva in precedenza esposto al magistrato che un militare dei Carabinieri, Riccardo Casamassima, aveva ricevuto minacce al fine di rendere testimonianza negativa nell'ambito del processo d'appello, e che l'interessato aveva motivo di credere che tali minacce provenissero da uno o pi\u00f9 ex-colleghi coinvolti nel caso.\nIl 30 giugno 2015 Riccardo Casamassima aveva frattanto reso spontanee dichiarazioni al sostituto Musar\u00f2, convincendolo della necessit\u00e0 di riaprire l'indagine, rivolta in particolare ai carabinieri presenti nelle due caserme ove era avvenuta dapprima l'identificazione, quindi la custodia in camera di sicurezza di Stefano Cucchi, tra la sera del 15 e la mattina del 16 ottobre 2009, data dell'udienza di convalida dell'arresto.\nIl 17 gennaio 2017, alla conclusione delle indagini preliminari, fu chiesto il rinvio a giudizio per omicidio preterintenzionale e abuso di autorit\u00e0 nei confronti dei militari dell'Arma dei Carabinieri Alessio Di Bernardo, Raffaele D\u2019Alessandro e Francesco Tedesco, accusati di aver colpito Cucchi con schiaffi, pugni e calci, facendolo cadere e procurandogli lesioni divenute mortali per una successiva condotta omissiva da parte dei medici curanti, e per averlo comunque sottoposto a misure restrittive non consentite dalla legge. Tedesco e il maresciallo Roberto Mandolini dovettero anche rispondere dell'accusa di falso per l'omissione nel verbale d'arresto dei nomi di Di Bernardo e D'Alessandro, che secondo l'accusa aveva l'obiettivo di occultare le responsabilit\u00e0 di questi ultimi e dello stesso Tedesco per la morte di Stefano Cucchi. Tedesco e Mandolini, insieme all'appuntato scelto Vincenzo Nicolardi, dovettero rispondere infine dell'accusa di calunnia perch\u00e9, avendo reso dichiarazioni false nel precedente processo a carico dei tre agenti di polizia penitenziaria in cui erano stati chiamati a testimoniare, avevano accusato implicitamente i tre agenti di polizia penitenziaria del pestaggio di Stefano Cucchi pur essendo consapevoli della loro innocenza.\nIl 24 febbraio 2017 furono precauzionalmente sospesi a tempo indeterminato dall'impiego i tre militari accusati di omicidio preterintenzionale.\nIl 10 luglio 2017 il Giudice dell'udienza preliminare del Tribunale di Roma accolse la richiesta di rinvio a giudizio degli indagati, salvo il non doversi procedere per il reato di abuso di autorit\u00e0 per intervenuta prescrizione.\nIl processo-bis (omicidio preterintenzionale).\nLa prima udienza del Processo-bis contro i primi 5 militari, a vario titolo per omicidio preterintenzionale, falso e calunnia si tenne il giorno 16 novembre 2017 davanti alla I Corte di assise di Roma; Pubblico Ministero il sostituto procuratore Musar\u00f2.\nNell'udienza dell'11 ottobre 2018, il PM rese nota la denuncia presentata da Francesco Tedesco, che aveva indicato Alessio Di Bernardo e Raffaele D\u2019Alessandro come gli autori del pestaggio, informando la corte di quanto frattanto emerso dalle indagini, e in particolare dei tentativi di depistaggio.\nCon la sentenza emessa in data 14 novembre 2019, la I Corte di assise di Roma riconobbe i carabinieri scelti Alessio Di Bernardo e Raffaele D\u2019Alessandro colpevoli di omicidio preterintenzionale, condannandoli a 12 anni di reclusione e all'interdizione perpetua dai pubblici uffici, oltre al pagamento delle spese legali e di centomila euro a titolo di provvisionale ad ognuno dei genitori della vittima. Il carabiniere Francesco Tedesco fu assolto dal reato di omicidio preterintenzionale, ma fu condannato a 2 anni e 6 mesi di reclusione per falso, stesso reato per cui il maresciallo dei carabinieri Roberto Mandolini fu condannato a 3 anni e 8 mesi di reclusione e all'interdizione per 5 anni dai pubblici uffici. Per quanto riguarda invece il reato di calunnia contestato a Tedesco, Mandolini e Nicolardi nei confronti dei tre agenti della polizia penitenziaria imputati nel primo processo, esso fu riqualificato dai giudici come falsa testimonianza, ma i tre carabinieri furono assolti con la formula \"perch\u00e9 il fatto non costituisce reato\". Con sentenza a parte la Corte quantificher\u00e0 in seguito i risarcimenti definitivi ai genitori Cucchi e alle parti civili (Roma Capitale, Cittadinanzattiva e i tre agenti della polizia penitenziaria).\nIl 7 maggio 2021 la Corte di assise di appello di Roma, in parziale riforma della sentenza del 14 novembre 2019, ha rideterminato le pene nei confronti di Raffaele D'Alessandro, Alessio Di Bernardo (a ciascuno 13 anni di reclusione) e Roberto Mandolini (4 anni), confermando nel resto la sentenza della Corte di assise (l'assoluzione di Tedesco dall'accusa di omicidio preterintenzionale e quelle di Mandolini, Nicolardi e dello stesso Tedesco dall'accusa di falsa testimonianza non erano state impugnate dalla pubblica accusa, pertanto sono diventate definitive dopo la sentenza di primo grado).\nL'inchiesta-ter (depistaggio).\nIl 20 giugno 2018 Francesco Tedesco, uno degli imputati del c.d. \"processo-bis\" (e considerato da molti un \"supertestimone\"), aveva presentato alla Procura della Repubblica di Roma una denuncia contro ignoti, nella quale lamentava la scomparsa di un'annotazione di servizio da lui redatta il 22 ottobre 2009 e indirizzata ai suoi superiori, nella quale esponeva i fatti accaduti nella notte fra il 15 e il 16 ottobre precedente. In particolare egli descriveva di avere assistito al pestaggio del geometra romano presso la caserma carabinieri di Roma Casilina da parte dei propri colleghi Alessio Di Bernardo e Raffaele D\u2019Alessandro, violenza a cui inutilmente aveva cercato di porre fine.\nA seguito di tale denuncia, la Procura avvi\u00f2 un'indagine affidata allo stesso sostituto procuratore Musar\u00f2, il quale iscrisse via via nel registro degli indagati cinque militari dell'Arma dei carabinieri, Francesco Cavallo, Luciano Soligo, Massimiliano Colombo Labriola, Nico Blanco e Francesco Di Sano, tutti con l'accusa di falso, per un inquinamento probatorio che aveva ottenuto di sviare i processi verso persone che non avevano alcuna responsabilit\u00e0.\nInizialmente sentito dalla procura di Roma come persona informata dei fatti, nel febbraio 2019 fu iscritto nel registro degli indagati per falso ideologico anche il generale di brigata dei carabinieri Alessandro Casarsa, all'epoca comandante del Gruppo carabinieri di Roma.\nConcluse le indagini, il 14 aprile 2019 fu complessivamente chiesto il rinvio a giudizio di 8 militari dell'Arma: Alessandro Casarsa, Francesco Cavallo, Luciano Soligo, Massimiliano Colombo Labriola e Francesco Di Sano per falso ideologico; Lorenzo Sabatino e Tiziano Testarmata per omessa denuncia e favoreggiamento, e infine Luca De Cianni per falso ideologico e calunnia.\nLa prima udienza preliminare si \u00e8 tenuta il 21 maggio 2019 e, il 16 luglio 2019, il GUP del Tribunale di Roma ha accolto tutte le richieste del PM e disposto il rinvio a giudizio di tutti gli imputati.\nIl processo per depistaggio ha visto la prima udienza il 12 novembre 2019, con comparizione delle parti civili costituite da Ministero della Difesa e Arma dei Carabinieri, nonch\u00e9 dal militare dell'Arma Riccardo Casamassima. In tale sede, il giudice monocratico Federico Bona Galvagno si \u00e8 astenuto, su istanza del legale della famiglia Cucchi, in quanto carabiniere in congedo. Il processo \u00e8 quindi proseguito il 16 dicembre 2019, giudice Giulia Cavallone, e nel gennaio 2020 il Ministero della Difesa \u00e8 stato ammesso come responsabile civile nel processo, pur essendo parte civile.\nL'impatto sull'opinione pubblica.\nGrazie all'attivismo della sorella Ilaria Cucchi, il caso ha avuto una grande visibilit\u00e0 mediatica, con notevole impatto sull'opinione pubblica italiana, facendo tra l'altro emergere altri casi analoghi di persone morte in carcere, senza che la causa del decesso sia stata ancora accertata (26 casi nel solo 2009).\nIlaria Cucchi si \u00e8 candidata alle elezioni politiche del 24-25 febbraio 2013 per il rinnovo della Camera dei Deputati, con la lista Rivoluzione Civile nelle Circoscrizioni elettorali Lombardia 1, Emilia-Romagna, Toscana, Lazio 1 e Lazio 2, senza per\u00f2 risultare eletta.\nLa testata giornalistica che ha fatto scoppiare il \u201ccaso Cucchi\u201d \u00e8 stata CNR Media, allora diretta da William Beccaro, che ha deciso di pubblicare le foto dell'autopsia di Stefano Cucchi sul proprio sito web, scatti che erano stati consegnati dalla famiglia Cucchi alle principali testate giornalistiche, con vana preghiera di pubblicazione. Le foto hanno avuto da subito un forte impatto sulla pubblica opinione e la notizia della pubblicazione \u00e8 stata ripresa dalle principali agenzie di stampa giornalistiche, e quindi dai principali giornali e telegiornali. In poche ore gli scatti hanno fatto il giro del web con oltre cinque milioni di click in meno di una settimana. \u201c\"Fu la svolta, se William Beccaro non avesse preso la decisione di pubblicare le foto di mio fratello, molto probabilmente non sarebbe mai esistito alcun caso Cucchi\"\u201d ha svelato Ilaria Cucchi.\nSulla stampa internazionale, la vicenda viene analizzata sia negli Stati Uniti sia in Francia. \u00c8 stata inoltre raccontata nel rapporto annuale 2010 di \"Statewatch\", un'organizzazione non governativa che monitora e registra la situazione dei diritti civili in Europa.\nInfluenza culturale.\nSulla vicenda \u00e8 stato realizzato da Maurizio Cartolano il documentario \"148 Stefano - Mostri dell'inerzia\", sponsorizzato da Amnesty International e Articolo 21, e presentato al Festival del Cinema di Roma. Anche il saggio-inchiesta \"Malapolizia\" di Adriano Chiarelli dedica un'ampia analisi sulla vicenda.\nNel 2018 Alessio Cremonini realizza la pellicola \"Sulla mia pelle\", prodotta da Cinemaundici e distribuita da Lucky Red e Netflix, selezionata come film d'apertura della sezione \"Orizzonti\" alla 75\u00aa Mostra internazionale d'arte cinematografica di Venezia, ispirata ai fatti della morte di Stefano Cucchi, interpretato da Alessandro Borghi. Il film descrive un ragazzo debole e colpevole, perspicace e sensibile, ma \u00abche subisce abusi ingiustificabili e per questo intollerabili\u00bb, scendendo nella profondit\u00e0 del giovane, forte del probabile contributo di chi ha conosciuto a fondo la sua pi\u00f9 intima psicologia.\nNel corso degli anni sono stati pubblicati diversi libri sul caso Cucchi. Tra le monografie si possono citare: \"Non mi uccise la morte. La storia di Stefano Cucchi, assassinato due volte dallo Stato italiano\", di Luca Moretti e Toni Bruno per Castelvecchi (2010); \"Mi cercarono l'anima. Storia di Stefano Cucchi\", di Duccio Facchini per Altraeconomia (2013); \"Il corpo del reato\", di Carlo Bonini per Feltrinelli (2016). Tra i saggi che hanno affrontato il caso Cucchi all'interno di inchieste pi\u00f9 ampie: \"Quando lo Stato uccide\", di Tommaso Della Longa e Alessia Lai sempre per Castelvecchi (2011); \"Quando hanno aperto la cella. Stefano Cucchi e gli altri\", di Luigi Manconi e Valentina Calderone per Il Saggiatore (2011, 2013).\nNel 2018 la storia di Stefano Cucchi \u00e8 stata anche raccontata nella graphic novel \"Il buio. La lunga notte di Stefano Cucchi\", con testi di Emanuele Bissattini e Floriana Bulfon e illustrazioni di Domenico Esposito e Claudia Giuliani.\nCucchi, amico del pugile professionista Emanuele Della Rosa, apprezzava e praticava la boxe. Per questo nel 2010 gli fu dedicato il \"Memorial Stefano Cucchi.\"\nDediche musicali.\nSuccessivamente al clamore mediatico riservato al caso Cucchi, diversi artisti, pi\u00f9 o meno famosi, hanno composto brani dedicati a Stefano o in cui \u00e8 stato citato il suo caso. Di seguito quelli enciclopedicamente rilevanti: "}
{"id": "3702257", "revid": "287204", "url": "https://it.wikipedia.org/wiki?curid=3702257", "title": "Pietro di Trastamara", "text": ""}
{"id": "3702261", "revid": "1543377", "url": "https://it.wikipedia.org/wiki?curid=3702261", "title": "Amory Lovins", "text": "Lavora da quattro decenni nel campo della politica energetica e in settori affini. Ha cofondato nel 1982 il Rocky Mountain Institute, un'organizzazione che si occupa di efficienza. Istruitosi all'Universit\u00e0 di Harvard, nel 2009 \u00e8 stato nominato dal TIME una delle 100 persone pi\u00f9 influenti del mondo.\nLovins ha lavorato professionalmente come ambientalista negli anni settanta e da allora come analista per un percorso energetico \"morbido\" (\"soft energy path\") negli Stati Uniti e in altre nazioni. Ha promosso l'efficienza energetica, l'uso di energie rinnovabili e la produzione di energia in corrispondenza o in prossimit\u00e0 del luogo dove l'energia viene effettivamente utilizzata. Lovins ha anche auspicato una \"rivoluzione del negawatt\", sostenendo che i clienti delle aziende non vogliono kWh di elettricit\u00e0, ma chiedono servizi energetici. Nel 1990, il suo lavoro al Rocky Mountain Institute porta alla progettazione di un'automobile ultra-efficiente: la Hypercar.\nLovins ha ricevuto dieci lauree \"honoris causa\" e ha vinto numerosi premi. Egli ha fornito consulenze in otto paesi, ha informato 19 capi di stato e ha pubblicato 29 libri, tra cui \"Winning the Oil Endgame\", \"Small is Profitable\" e \"Natural Capitalism\".\nBiografia.\nNato a Washington, DC, Lovins ha trascorso gran parte della sua giovinezza a Silver Spring, nel Maryland, e ad Amherst, nel Massachusetts. Nel 1964 Lovins si \u00e8 iscritto all'Universit\u00e0 di Harvard. Due anni dopo si \u00e8 trasferito al Magdalen College (Oxford) dove ha studiato fisica. Nel 1969 \u00e8 diventato Junior Research Fellow del Merton College di Oxford dove ha ricevuto un Master of Arts. Tuttavia, l'Universit\u00e0 non gli avrebbe permesso di portare avanti un dottorato di ricerca in energia, visto che essa non era ancora considerata una materia accademica. Per questo motivo, Lovins si \u00e8 trasferito a Londra per poter proseguire le sue ricerche. Torna negli Stati Uniti nel 1981 e l'anno successivo si stabilisce nel Colorado occidentale."}
{"id": "3702269", "revid": "375960", "url": "https://it.wikipedia.org/wiki?curid=3702269", "title": "Sl\u00e8abua", "text": ""}
{"id": "3702279", "revid": "767487", "url": "https://it.wikipedia.org/wiki?curid=3702279", "title": "In the Diplomatic Service", "text": "In the Diplomatic Service \u00e8 un film muto del 1916 diretto da Francis X. Bushman.\nProduzione.\nIl film fu prodotto dalla Quality Pictures Corporation.\nDistribuzione.\nDistribuito dalla Metro Pictures Corporation, il film usc\u00ec nelle sale cinematografiche statunitensi il 16 ottobre 1916."}
{"id": "3702280", "revid": "599013", "url": "https://it.wikipedia.org/wiki?curid=3702280", "title": "E noi qui", "text": ""}
{"id": "3702290", "revid": "107831", "url": "https://it.wikipedia.org/wiki?curid=3702290", "title": "Edwin Cardona", "text": "Caratteristiche tecniche.\n\u00c8 un regista di centrocampo che imposta i ritmi di gioco e a volte ricopre anche il ruolo di trequartista.\nCarriera.\nClub.\nDa bambino dormiva per terra, ai piedi del lettone, perch\u00e9 nel piccolo appartamento in cui viveva con i genitori e i tre fratelli non c'era spazio per una sistemazione pi\u00f9 comoda. Viaggiava un'ora e mezza in bicicletta tutti i giorni, e quella bici gliel'aveva costruita suo padre: era l'unico modo per arrivare agli allenamenti con l'Atl\u00e9tico Nacional, perch\u00e9 i mezzi pubblici erano troppo costosi per la sua famiglia. Ha esordito il 20 luglio 2009 grazie all'allora tecnico Ram\u00f3n Cabrero con la maglia del Atl\u00e9tico Nacional.\nNazionale.\nNel 2011 viene convocato nell'Under-20 per prendere parte al campionato mondiale di calcio Under-20. Con la nazionale maggiore ha partecipato alla Copa Am\u00e9rica Centenario negli Stati Uniti."}
{"id": "3702293", "revid": "287204", "url": "https://it.wikipedia.org/wiki?curid=3702293", "title": "Isabella di Trastamara", "text": ""}
{"id": "3702296", "revid": "287204", "url": "https://it.wikipedia.org/wiki?curid=3702296", "title": "Giovanni di Trastamara", "text": ""}
{"id": "3702306", "revid": "968255", "url": "https://it.wikipedia.org/wiki?curid=3702306", "title": "Disastro petrolifero di Tauranga del 2011", "text": "Il disastro petrolifero di Tauranga del 2011 \u00e8 stato un incidente marittimo verificatosi al largo della costa di Tauranga, in Nuova Zelanda causato dalla MV \"Rena\", una nave da carico da 47.000 tonnellate della Mediterranean Shipping Company S.A., che rest\u00f2 incagliata nella scogliera di Astrolabe e provoc\u00f2 la fuoriuscita di materiali inquinanti tra cui petrolio. L'incidente fu descritto come il peggiore disastro ambientale della Nuova Zelanda.\nL'incidente.\nMercoled\u00ec 5 ottobre 2011, alle 02:20 (marted\u00ec 4 ottobre, 01:20 UTC) durante la navigazione da Napier a Tauranga, e con una velocit\u00e0 di 17 nodi, per una manovra errata la MV \"Rena\" rest\u00f2 incagliata nella scogliera di Astrolabe, al largo costa di Tauranga. \nLa nave stava trasportando 1.368 container, otto dei quali contenevano materiale inquinante, cos\u00ec come 1.700 tonnellate di olio combustibile pesante e 200 tonnellate di gasolio marino. La nave sub\u00ec un'inclinazione di 11 gradi a dritta, con la parte anteriore bloccata nella scogliera.\nDal 9 ottobre, una macchia di petrolio fuoriuscita, larga circa 5 chilometri, cominci\u00f2 a minacciare la fauna marina e provoc\u00f2 lo stop ad ogni attivit\u00e0 di pesca nelle ricche acque della zona.\nLa macchia di petrolio raggiunse la spiaggia di Mount Maunganui il 10 ottobre mentre l'equipaggio fu evacuato. Il maltempo nella notte caus\u00f2 ulteriori danni spostando la nave verso la scogliera e causando la perdita di altre 130-150 tonnellate di petrolio.\nL'11 ottobre, l'incidente fu descritto dal Ministro dell'Ambiente della Nuova Zelanda Nick Smith come \"il peggior disastro ambientale mai avvenuto in Nuova Zelanda\".\nI forti venti e il maltempo causarono, nella notte tra l'11 e il 12 ottobre, l'aumento della pendenza della nave sul fianco di 19 gradi, mentre la poppa risultava sommersa a pi\u00f9 di 90 metri di profondit\u00e0. Le condizioni meteorologiche causarono inoltre la dispersione in mare di altri container, tra i 30 e i 70. Nessuno di questi conteneva carichi pericolosi. I container in seguito giunsero nei pressi dell'isola di Motiti. \nNel pomeriggio del 12 ottobre, le riprese aeree mostrarono una grande crepa nello scafo della Rena, e aument\u00f2 il timore che la nave potesse rompersi in due e affondare. Inoltre emerse un container galleggiante circondato da fumo nero, il che sugger\u00ec che si stava verificando una reazione chimica.\nDopo un'ispezione dei funzionari della Maritime New Zealand, che accertarono che l'apertura della crepa nello scafo si stava allargando, il 13 ottobre la guardia costiera neozelandese ordin\u00f2 la chiusura e l'evacuazione delle spiagge da Mount Maunganui a Maketu Point, e l'interdizione al pubblico della zona dell'estuario del fiume Kaituna, nei pressi di Maketu. I residenti e i volontari che si erano prestati al soccorso, furono avvertiti del fatto che il contatto con il petrolio avrebbe potuto portare a vomito, nausea ed eruzioni cutanee, e i residenti locali furono invitati a chiudere le loro finestre per limitare i danni delle eventuali colonne di fumo delle reazioni chimiche in corso. \nIl comandante della nave, un filippino, fu convocato al tribunale di Tauranga e incriminato per aver provocato il disastro con una manovra errata ed inutile. Liberato su cauzione, il comandante rischiava una pena pecuniaria di 10.000 dollari o 12 mesi detenzione. Anche il secondo ufficiale fu incriminato.\nIl 14 ottobre fu riferito che la nave era spezzata del tutto a met\u00e0, tenuta insieme solo dalla sua struttura interna e dalla scogliera.\nIl 15 ottobre condizioni climatiche migliori permisero agli esperti di salire a bordo della nave e di avviare i preparativi per pompare l'olio rimanente verso delle chiatte. Le piattaforme furono attaccate al lato della nave, e il pompaggio inizi\u00f2 il 16 ottobre. \nIl 16 ottobre un gruppo di esperti della marina militare inizi\u00f2 la ricerca di container dispersi sul fondale tramite sonar sottomarini. La tecnologia fu gi\u00e0 utilizzata per rilevare la presenza sul fondale del relitto della MV \"Princess Ashika\", che affond\u00f2 nei pressi di Tonga nel 2009.\ntra la notte di sabato 7 e domenica 8 gennaio 2012 la nave si spezz\u00f2 in due, con la caduta in mare di altri 150 container. la polizia locale ha immediatamente imposto il divieto assoluto d'accesso alle spiagge, onde evitare che i residenti potessero raccogliere i materiali portati a riva dalle onde. Tra questi anche sacchi di latte in polvere il quale potrebbe essere dannoso per la salute"}
{"id": "3702307", "revid": "287204", "url": "https://it.wikipedia.org/wiki?curid=3702307", "title": "Giovanna di Trastamara (1455-1517)", "text": ""}
{"id": "3702308", "revid": "729019", "url": "https://it.wikipedia.org/wiki?curid=3702308", "title": "Leon Rupnik", "text": "Biografia.\nNato vicino a Gorizia, intraprese una carriera militare che lo port\u00f2 a frequentare l'accademia di Trieste, all'epoca parte dell'Impero austriaco, da cui usc\u00ec nel 1899 con il grado di sottotenente. Continu\u00f2 la scuola bellica a Vienna tra il 1905 e il 1907 per poi combattere nella prima guerra mondiale. Nel maggio del 1919 entr\u00f2 nel neonato esercito jugoslavo, con il grado di maggiore; col tempo diventer\u00e0 tenente colonnello (1923), colonnello (1927), generale di brigata (1933) e tenente generale (1937). Il suo forte antisemitismo e le sue simpatie per la Germania erano gi\u00e0 noti prima della guerra. Fu l'ideatore della Linea Rupnik, un sistema difensivo per proteggere la Jugoslavia da un attacco italo-tedesco, ma a causa della sua incompletezza e dello scarso equipaggiamento la Linea non riusc\u00ec a rallentare l'avanzata delle truppe dell'Asse.\nSu posizioni accesamente anticomuniste il 25 settembre fu ferito in un attentato partigiano. Il suo ingresso nel mondo della politica avvenne il 7 giugno 1942 allorquando il prefetto della provincia di Lubiana, l'Alto Commissario Emilio Grazioli, lo nomin\u00f2 podest\u00e0 di Lubiana in sostituzione di Juro Adle\u0161i\u010d, l'antico sindaco che si era dimesso non accettando pi\u00f9 i compromessi cui aveva dovuto sottoporsi dopo l'occupazione italiana della regione. Ma ci\u00f2 rendeva ancor pi\u00f9 importante tale nomina, fu che essa gli permise l'ingresso di diritto nell'Amministrazione Provinciale col ruolo di sostituto dello stesso Grazioli. Rupnik lucr\u00f2 appieno la sua posizione l'8 settembre 1943 quando, in seguito alla capitolazione italiana e all'assunzione dei pieni poteri da parte del Gauleiter della Carinzia, il nazista Friedrich Rainer, fu posto a capo della nuova amministrazione collaborazionista, rendendo nulli i decreti della RSI tendenti a reinsediare Grazioli.\nCome Capo dell'Amministrazione della provincia di Lubiana, sotto occupazione tedesca fino al termine della seconda guerra mondiale, Rupnik ebbe una relativa libert\u00e0 d'azione in ambito culturale, potendosi altres\u00ec dedicare a cancellare le, invero poche, tracce di italianit\u00e0 lasciate sul territorio dal precedente regime. Tra il settembre 1944 e il maggio 1945 ebbe anche l'incarico di ispettore capo della Slovensko domobranstvo, la Milizia Volontaria Slovena, ma solo negli ultimi mesi di guerra ottenne l'effettivo comando delle forze militari.\nSi oppose sempre a tutti i tentativi di sganciarsi dall'alleanza con il Terzo Reich e il Giappone, anche quando alcuni suoi collaboratori furono deportati nel campo di concentramento di Dachau. Il 5 maggio 1945, tre giorni prima della resa incondizionata della Germania, fugg\u00ec in Austria con un piccolo gruppo di venti collaboratori. Fu arrestato dagli inglesi il 23 luglio, dopodich\u00e9 venne ricondotto in Jugoslavia e sottoposto a un processo da parte dei seguaci del maresciallo Tito, venendo condannato a morte per alto tradimento il 30 agosto 1946. Venne fucilato dal plotone di esecuzione cinque giorni dopo, al cimitero \u017dale di Lubiana, e fu sepolto in una tomba anonima quello stesso giorno."}
{"id": "3702309", "revid": "287204", "url": "https://it.wikipedia.org/wiki?curid=3702309", "title": "Max Schwabe", "text": "Fu deputato repubblicano al Congresso degli Stati Uniti d'America, come rappresentante del Missouri, per tre legislature consecutive (dal 3 gennaio 1943 al 3 gennaio 1949), venendo per\u00f2 sconfitto alle elezioni del 1948.\nAnche il fratellastro, George Blaine Schwabe, \u00e8 stato membro del congresso, come rappresentante dell'Oklahoma, dal 1945 al 1948 e dal 1950 alla morte nel 1952."}
{"id": "3702318", "revid": "767487", "url": "https://it.wikipedia.org/wiki?curid=3702318", "title": "Cesare Colafemmina", "text": "Ha insegnato Epigrafia ed Antichit\u00e0 Ebraiche all'Universit\u00e0 degli Studi di Bari Aldo Moro e Lingua e Letteratura ebraica presso l'Universit\u00e0 della Calabria.\nBiografia.\nStorico dell'ebraismo in Italia meridionale e del cristianesimo dei primi secoli, ha studiato presso il Pontificio Istituto Biblico di Roma, dove ha conseguito la licenza in scienze bibliche e si \u00e8 laureato in Filosofia presso l'Universit\u00e0 degli Studi di Bari. Nel 1964 tornato in Puglia ha insegnato nel Pontificio seminario pugliese Nuovo ed Antico Testamento, greco biblico, ebraico e storia del sacerdozio. Dal 1975 \u00e8 stato ricercatore presso l'Istituto di Studi Classici e Cristiani. Fonda la rivista \"Sefer Yuhasin\" nel 1985 e dirige la collana \"Judaica\" della Messaggi edizioni, tra le sue numerose pubblicazioni la traduzione e l'edizione critica della cronaca ebraica di Ahimaaz ben Paltiel. Ha collaborato con il diaspora research Institute dell'Universit\u00e0 di Tel Aviv per le raccolte di fonti relative agli ebrei del Sud Italia. A Trani \u00e8 stato direttore scientifico della Sinagoga-museo Sant'Anna, Sezione Ebraica del Museo Diocesano dell'Arcidiocesi di Trani-Barletta-Bisceglie. Scopritore di gran parte delle catacombe ebraiche di Venosa. \u00c8 considerato il massimo esponente degli studi ebraici per Puglia, Calabria e Basilicata. Storico di fama internazionale, Cesare Colafemmina \u00e8 stato socio onorario della Societ\u00e0 di Storia Patria per la Puglia e consigliere dell'Associazione Italiana di Studi Giudaici.\nOpere (selezione).\nSino al 2012 Cesare Colafemmina ha pubblicato pi\u00f9 di duecentocinquanta articoli scientifici, monografie e libri.\nOnorificenze e riconoscimenti.\nTra i tanti riconoscimenti ricevuti"}
{"id": "3702326", "revid": "666668", "url": "https://it.wikipedia.org/wiki?curid=3702326", "title": "Scogliera di Astrolabe", "text": "La scogliera di Astrolabe (\"Astrolabe Reef\") \u00e8 una scogliera localizzata nei pressi dell'isola di Motiti nella baia dell'Abbondanza, in Nuova Zelanda.\nLa barriera corallina, che emerge dal livello della superficie durante la bassa marea, \u00e8 un noto punto di immersione e in alcuni punti la profondit\u00e0 arriva a 37 metri. Il nome deriva da quello della nave \"Astrolabe\", dell'esploratore Jules Dumont d'Urville, che vi si incagli\u00f2 nel 1827.\nNel 2011, nella zona della scogliera, si verific\u00f2 un incidente marittimo per il quale si riversarono in mare diverse tonnellate di petrolio che provocarono quello che \u00e8 stato descritto come il peggiore disastro ambientale avvenuto in Nuova Zelanda."}
{"id": "3702328", "revid": "46931", "url": "https://it.wikipedia.org/wiki?curid=3702328", "title": "Astrolabe Reef", "text": ""}
{"id": "3702330", "revid": "47767", "url": "https://it.wikipedia.org/wiki?curid=3702330", "title": "Kuno (nome)", "text": "Origine e diffusione.\nDeriva dall'elemento germanico \"kuni\", che significa \"clan\", \"famiglia\", da cui anche Cuniberto e Cunegonda; pu\u00f2 costituire un diminutivo di nomi che iniziano con esso.\nOnomastico.\nIl nome \u00e8 adespota, non essendo portato da alcun santo. L'onomastico ricade quindi il 1\u00ba novembre, giorno di Ognissanti."}
{"id": "3702336", "revid": "380654", "url": "https://it.wikipedia.org/wiki?curid=3702336", "title": "Personaggi di Haven", "text": "Questa voce contiene un elenco dei personaggi presenti nella serie televisiva Haven (2010-in corso), liberamente tratta dal romanzo breve \"Colorado Kid\" (2005) di Stephen King.\nLe vicende dei personaggi si svolgono nell'immaginaria cittadina di Haven, gi\u00e0 utilizzata dallo scrittore nel romanzo \"Tommyknocker - Le creature del buio\" (1987)."}
{"id": "3702337", "revid": "287204", "url": "https://it.wikipedia.org/wiki?curid=3702337", "title": "Elma (Washington)", "text": "Elma \u00e8 una citt\u00e0 degli Stati Uniti, situata nella Contea di Grays Harbor, nello Stato di Washington.\nGeografia fisica.\nLe coordinate geografiche della citt\u00e0 sono (47.005648 -123.406268). Elma ha una superficie di 4,4 km\u00b2, interamente coperti da terra. La citt\u00e0 limitrofe sono: McMleary, Satsop, Montesano, Brady e Malone-Porter. Elma \u00e8 situata a 15 m s.l.m.\nSociet\u00e0.\nEvoluzione demografica.\nSecondo il censimento del 2000, Elma contava 3.049 abitanti e 1.195 famiglie. La densit\u00e0 di popolazione era di 692,95 abitanti per chilometro quadrato. Le unit\u00e0 abitative erano 1.330 con una media di 302.27 per chilometro quadrato. La composizione razziale contava 90,98% di bianchi, 0,59% di afroamericani, l'1,31% di nativi americani, l'1,28% di asiatici e l'1,64% di altre razze. Gli ispanici e i latini erano il 3,64% della popolazione residente. Il 44,9% delle famiglie erano coppie sposate che vivono insieme.\nIl 29,2% della popolazione aveva meno di 18 anni, il 9,1% aveva tra i 18 ai 24 anni, il 28,1% aveva tra i 25 e i 44 anni, il 19,3% aveva tra i 45 e i 64 anni e il 14,4% aveva pi\u00f9 di 65 anni. L'et\u00e0 media della popolazione era di 34 anni. Per ogni 100 donne c'erano 97,2 uomini. Il reddito mediano per una famiglia era di $32.031. Gli uomini avevano un reddito di $38.929, mentre le donne di $23.125. Circa il 13,9% delle famiglie e il 19,4% della popolazione era al di sotto della soglia di povert\u00e0."}
{"id": "3702348", "revid": "287204", "url": "https://it.wikipedia.org/wiki?curid=3702348", "title": "BGL Luxembourg Open 2011 - Singolare", "text": "Il singolare del BGL Luxembourg Open 2011 \u00e8 stato un torneo di tennis facente parte del WTA Tour 2011.\nRoberta Vinci era la detentrice del titolo ma ha deciso di partecipare alla Kremlin Cup 2011.\nViktoryja Azaranka ha sconfitto in finale Monica Niculescu per 6-2, 6-2."}
{"id": "3702354", "revid": "767487", "url": "https://it.wikipedia.org/wiki?curid=3702354", "title": "La lunga strada verso casa", "text": "La lunga strada verso casa (\"The Long Walk Home\") \u00e8 un film del 1990 diretto da Richard Pearce. Racconta un evento storico, quello del boicottaggio degli autobus negli anni 50 a Montgomery, visto attraverso gli occhi di due donne distinte, interpretate da Whoopi Goldberg e Sissy Spacek, in una vicenda che d\u00e0 anche spazio al tema del femminismo.\nTrama.\nMontgomery, 1955. Il benessere e la tranquillit\u00e0 caratterizzano la buona borghesia e gli altri ambienti della citt\u00e0, a discapito di chi, invece, non gode degli stessi privilegi: i \"cittadini di colore\", devono sottostare ogni giorno alla prepotenza e all'ingiustizia delle leggi razziali del paese, affrontando anche i soprusi e le umiliazioni che queste comportano, senza un'apparente via d'uscita.\nLa domestica e bambinaia di colore Odessa Cotter e la sua famiglia non si fanno notare, almeno fino al 1\u00ba dicembre del 1955, quando vengono a sapere dell'arresto di Rosa Parks, una donna di colore che si era rifiutata di cedere il posto sull'autobus a un bianco, rendendo quel giorno diverso da tutti gli altri.\nOdessa inizia come sempre la mattinata, prendendo l'autobus per recarsi al suo lavoro di domestica e bambinaia nella lussuosa residenza dei bianchi, i Thompson. L\u00ec cura la pi\u00f9 piccola delle tre figlie della signora Miriam, Mary Catherine, colei che diventer\u00e0 la narratrice dell'intera vicenda.\nUn giorno Odessa, mentre prepara in un parco il pic-nic per la piccola Thompson e le sue amiche, viene umiliata da un giovane poliziotto e costretta ad andarsene con le bambine, perch\u00e9 l'area \u00e8 riservata ai bianchi. Una volta a casa, racconta l'episodio alla Sig.ra Thompson, che telefona alla stazione di polizia lamentandosi dell'accaduto, ottenendo cos\u00ec le scuse personali dell'agente alla domestica e alla sua famiglia.\nA causa dell'arresto di Rosa Parks, nei giorni successivi le cose cambiano. Tutta la comunit\u00e0 nera della citt\u00e0, per protesta, smette di salire sugli autobus di linea, dando cos\u00ec il via al famoso boicottaggio contro la segregazione sui mezzi pubblici.\nVi aderiscono con sacrificio anche Odessa e i suoi famigliari. La donna continua ad andare al lavoro a piedi, nonostante la distanza, arrivando spesso tardi. Allora Miriam decide, all'insaputa del marito, di andare a prendere la bambinaia a casa nei tre giorni settimanali in cui esce per le sue commissioni. Nel frattempo, la tensione e la rabbia dei cittadini bianchi aumenta, anche nella famiglia dei coniugi Thompson. Il fratello razzista di Norman, Tunker Thompson, e altri bianchi, credono di vedere nel boicottaggio una battaglia che non devono assolutamente perdere, spinti dai pregiudizi con cui sono cresciuti e che altri esprimono con le parole e con scellerati gesti concreti.\nUn giorno, la figlia adolescente di Odessa prende l'autobus contro il parere dei genitori per andare a trovare un'amica, ma dopo poco scende a causa di tre ragazzi bianchi che la molestano e poi la inseguono sul prato vicino alla strada. Ella \u00e8 salvata dal fratello, che viene per\u00f2 picchiato ed aiutato a sua volta dal tassista nero che lo ha accompagnato.\nIl signor Norman, apparentemente restio all'inizio, si fa sempre pi\u00f9 coinvolgere in riunioni razziste a cui partecipa insieme al fratello Tunker. Al contrario, Miriam Thompson prende coscienza di ci\u00f2 che sta veramente accadendo, anche sfogliando il suo album dei ricordi, in cui nota che la governante di colore che l'ha accudita fin da bambina, come Odessa con le sue figlie, non \u00e8 nemmeno inquadrata nelle foto in cui \u00e8 tenuta da lei per mano.\nNel contesto della discriminazione razziale dell'epoca \u00e8 visibile quella di genere che, da un lato presenta figure femminili carine e sorridenti, dedite alle cure domestiche e, dall'altro, uomini al potere dentro e fuori casa, a cui spetta l'ultima parola nelle decisioni famigliari. Infatti, quando il signor Thompson, per ammissione della moglie, scopre i passaggi che lei d\u00e0 alla governante, le proibisce di continuare, in seguito puntualizzando il suo pagare i conti in famiglia. Tuttavia, dopo poco, Miriam si ribella e riprende non solo a portare in auto Odessa, ma anche altre governanti di colore, tenendo all'oscuro il marito. \nUna notte questi scopre tutto, grazie a Tunker e ad altri compari. Vede Miriam e Odessa, assieme alla piccola Mary, in un parcheggio pieno di donne di colore e di minacciosi razzisti bianchi. La situazione si fa tesa e la presenza di una bianca in compagnia di una nera non aiuta, cos\u00ec uno degli uomini danneggia l'auto di Miriam e lo stesso cognato le si rivolge con fare aggressivo e perentorio. Quando quest'ultima gli risponde di andarsene al diavolo, lui la schiaffeggia, attirando la pronta reazione di Norman che sferra un pugno al fratello.\nLa massa degli uomini bianchi sbraita alle donne nere di continuare a camminare, ma queste ultime iniziano a cantare inni al Signore dimostrandosi un'unit\u00e0 forte e coraggiosa alla quale si unisce Miriam stessa assieme alla figlia.\nQuest'ultima racconta, da adulta, cosa successe in seguito e di come avesse capito quanto quella notte e il boicottaggio avevano significato per i neri d'America. Il film si conclude con una riflessione finale che spiega come il boicottaggio degli autobus abbia avuto successo e che quello fu solo l'inizio di tutto ci\u00f2 che di positivo sarebbe venuto in seguito."}
{"id": "3702356", "revid": "486946", "url": "https://it.wikipedia.org/wiki?curid=3702356", "title": "Fomoro", "text": ""}
{"id": "3702357", "revid": "1305772", "url": "https://it.wikipedia.org/wiki?curid=3702357", "title": "Dorfmann", "text": ""}
{"id": "3702365", "revid": "1305772", "url": "https://it.wikipedia.org/wiki?curid=3702365", "title": "Dorfman", "text": ""}
{"id": "3702373", "revid": "1452073", "url": "https://it.wikipedia.org/wiki?curid=3702373", "title": "Atlantis - L'impero perduto (videogioco)", "text": "Atlantis: L'impero perduto (\"Atlantis: The Lost Empire\") \u00e8 un videogioco a piattaforme basato sull'omonimo film Disney, prodotto dalla Eurocom e distribuito dalla Disney Interactive nel 2001.\nTrama.\nIl giovane studioso Milo, a Washington D.C. durante il primo Novecento, viene convocato nella sua villa dal professor Whitmore, esperto in archeologia e studio dei popoli antichi. Milo scopre di condividere assieme al professore la passione per il caso della scomparsa dell'antica citt\u00e0 di Atlantide negli abissi marini, e gli mostra la reliquia del \"diario del Vecchio Pastore\". Whitmore allora ingaggia Milo nel suo equipaggio per la partenza a bordo del sommergibile Ulysses, alla ricerca della citt\u00e0 perduta. Milo giunge in Atlantide attraverso percorsi sottomarini, e conosce l'indigena Kida, che porta un amuleto che contiene messaggi degli antichi spiriti di Atlantide, suoi antenati. Mentre Milo vive le sue avventure nella citt\u00e0, ancora fiorente, la spedizione di Whitmore intende rubare le ricchezze di Atlantide, in particolar modo il Capitano Rourke.\nModalit\u00e0 di gioco.\nIl gioco \u00e8 simile per certi versi a \"Tomb Raider\": ognuno dei 13 livelli alterna infatti fasi esplorative a combattimenti contro diversi mostri. Occasionalmente sar\u00e0 richiesto di risolvere alcuni enigmi per poter procedere nell'avventura, che nella maggior parte dei casi riguardano il recupero di oggetti particolari o l'utilizzo delle abilit\u00e0 dei vari componenti della squadra di Milo."}
{"id": "3702388", "revid": "287204", "url": "https://it.wikipedia.org/wiki?curid=3702388", "title": "BGL Luxembourg Open 2011", "text": "Il BGL Luxembourg Open 2011 \u00e8 stato un torneo di tennis giocato sul sintetico. \u00c8 stata la 16\u00aa edizione del BGL Luxembourg Open, che fa parte della categoria WTA International nell'ambito del WTA Tour 2011. Si \u00e8 giocato a Lussemburgo, in Lussemburgo dal 17 al 23 ottobre.\nPartecipanti WTA.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Viktoryja Azaranka ha sconfitto in finale Monica Niculescu per 6-2, 6-2.\nDoppio.\n Iveta Bene\u0161ov\u00e1 / Barbora Z\u00e1hlavov\u00e1-Str\u00fdcov\u00e1 hanno sconfitto in finale Lucie Hradeck\u00e1 / Ekaterina Makarova per 7-5, 6-3."}
{"id": "3702401", "revid": "834", "url": "https://it.wikipedia.org/wiki?curid=3702401", "title": "The Finkler Question", "text": ""}
{"id": "3702409", "revid": "339392", "url": "https://it.wikipedia.org/wiki?curid=3702409", "title": "L'inquilino di Palazzo Wildfell (romanzo)", "text": ""}
{"id": "3702412", "revid": "1573940", "url": "https://it.wikipedia.org/wiki?curid=3702412", "title": "Paronychodon lacustris", "text": "Paronychodon lacustris \u00e8 stato un dinosauro carnivoro, forse appartenente ai deinonicosauri. Visse nel Cretaceo superiore (Campaniano, circa 75 milioni di anni fa) e i suoi resti fossili (esclusivamente denti) sono stati ritrovati in Montana (Usa).\nTassonomia.\nDescritto per la prima volta nel 1876 da Edward Drinker Cope, Paronychodon \u00e8 un cosiddetto \"tooth taxon\", ovvero un taxon istituito solo sulla base di denti fossili. I resti vennero ritrovati nella formazione Judith River, che ha restituito i fossili pi\u00f9 completi di molti altri dinosauri. Successivamente, piccoli denti seghettati di forma molto simile a quelli ritrovati nella Judith River sono stati rinvenuti in numerose altre formazioni fossilifere del Cretaceo, come la formazione Lance (Maastrichtiano, circa 65 milioni di anni fa) nel Wyoming o la formazione Una in Spagna, databile al Cretaceo inferiore (Barremiano, circa 125 milioni di anni fa). Data l'eccezionale estensione temporale e geografica di questi fossili, e anche a causa della loro incompletezza, \u00e8 estremamente improbabile che \"Paronychodon\" possa rappresentare un genere valido, o quantomeno che i fossili successivamente attribuiti siano effettivamente dello stesso genere di dinosauri. I denti assegnati a \"Paronychodon\" sono tutti piccoli, e potrebbero essere appartenuti a esemplari giovanili di vari deinonicosauri.\nParonychodon \u00e8 stato avvicinato ad altri dinosauri carnivori conosciuti solo per denti (\"Zapsalis\", i cui denti sono pi\u00f9 grandi) e mandibole con denti (\"Richardoestesia\"), sempre provenienti dal Nordamerica. In ogni caso, questi resti sono stati di volta in volta avvicinati ai celuridi, agli ornitomimosauri, ai dromeosauridi, agli archeotterigidi, ai troodontidi, ma potrebbero rappresentare altri tipi di teropodi celurosauri. Attualmente si considerano \"Paronychodon\" e \"Zapsalis\" niente pi\u00f9 che denti di teropodi indeterminati, ma alcuni studiosi li ritengono appartenenti ai dromeosauridi. Uno studio (Hwang, 2005) ha mostrato che lo smalto dei denti \u00e8 identico a quello del troodontide \"Byronosaurus\", vissuto nel Cretaceo superiore in Mongolia."}
{"id": "3702413", "revid": "22356", "url": "https://it.wikipedia.org/wiki?curid=3702413", "title": "Paronychodon", "text": ""}
{"id": "3702418", "revid": "92723", "url": "https://it.wikipedia.org/wiki?curid=3702418", "title": "Motoscalata del Kilimangiaro", "text": "La prima motoscalata del Kilimangiaro, denominata \"First Climbing to Kilimanjaro 5000\", \u00e8 stata effettuata nell'ottobre del 1971 dai fratelli genovesi Luigi e Nicol\u00f2 Crosa de Vergagni, all'epoca studenti universitari di 23 e 21 anni.\nIl raid si proponeva di raggiungere quota 5.000 metri sul monte Kilimangiaro, a bordo di una motocicletta, fissando il record mondiale di altitudine della motoscalata.\nTale progetto fu sottoposto dai fratelli Crosa ai dirigenti della Piaggio che decisero di mettere loro a disposizione due esemplari pre-serie del Gilera 50 Trial, con i quali tentare l'impresa e cos\u00ec sottoponendoli a un'impegnativa prova di collaudo.\nDopo un'esplorazione a piedi per la ricerca del miglior percorso da seguire, durata una settimana, i due fratelli sono partiti in moto dal villaggio di Marangu verso la cima Kibo, raggiungendo la prima tappa a quota 3.200 metri per il previsto campo base.\nIl giorno successivo, dopo aver modificato la carburazione dei propulsori, secondo le regolazioni stabilite dai tecnici della casa per quelle altitudini, hanno percorso la seconda parte del raid, giungendo alla quota di 5.180 metri.\nLa pendenza del terreno e le difficolt\u00e0 respiratorie determinate dalla rarefazione dell'ossigeno, non consentirono di procedere ulteriormente."}
{"id": "3702425", "revid": "834", "url": "https://it.wikipedia.org/wiki?curid=3702425", "title": "The Death and Life of Charlie St. Cloud", "text": ""}
{"id": "3702428", "revid": "287204", "url": "https://it.wikipedia.org/wiki?curid=3702428", "title": "Kesserling", "text": ""}
{"id": "3702433", "revid": "731511", "url": "https://it.wikipedia.org/wiki?curid=3702433", "title": "Flaviana Matata", "text": " Ha quindi rappresentato la propria nazione a Miss Universo 2007, dove si \u00e8 classificata fra le prime quindici finaliste, finendo poi alla sesta posizione finale. \u00c8 stata la prima rappresentante della Tanzania a Miss Universo, e la prima donna a gareggiare con la testa completamente rasata.\nIn seguito Flaviana Matata ha intrapreso la carriera di modella professionista, debuttando come testimonial per Sherri Hill. Nel 2011 ha vinto il riconoscimento \"Model of the Year\" consegnatole dalla rivista Arise Magazine in occasione della settimana della moda di Lagos. La modella \u00e8 inoltre comparsa sulle riviste statunitensi \"Dazed\", \"Glass Magazine\", \"L\u2019officiel\" ed \"ID Magazine\". Nel corso della sua carriera ha lavorato con case di moda come Vivienne Westwood, Tory Burch, Suno e Louise Gray ed \u00e8 comparsa negli spot tributo ad Alexander McQueen realizzati da Topshop nel 2011."}
{"id": "3702441", "revid": "1305772", "url": "https://it.wikipedia.org/wiki?curid=3702441", "title": "Davide Cerati", "text": " \nBiografia.\nSi \u00e8 diplomato in comunicazione visiva nel 1981. Dopo un periodo di lavoro nel cinema si \u00e8 occupato di fotografia pubblicitaria, moda, arredamento, food, ritratto.\nNel 2006 Davide Cerati ha vinto il primo premio alla rassegna biennale \"L'\u00e9t\u00e9 des Portraits\" di Bourbon-Lancy. Ha curato la parte dedicata ai fotografi italiani dell'edizione del 2010.\nNella sua carriera ha fotografato diversi personaggi del mondo dello spettacolo come Raimondo Vianello, Luciana Littizzetto, Cristina Chiabotto, Bel\u00e9n Rodr\u00edguez, Manuela Arcuri, Maria Grazia Cucinotta, Maddalena Corvaglia, Gene Gnocchi, Laura Barriales, Alessandro Petacchi, Magda Gomes e Melita Toniolo."}
{"id": "3702442", "revid": "1318658", "url": "https://it.wikipedia.org/wiki?curid=3702442", "title": "\u00c9mile Souvestre", "text": "Biografia.\nQuarto figlio dell'ingegnere Jean-Baptiste Souvestre e di Marie-Fran\u00e7oise Boudier, studi\u00f2 al Collegio reale di Pontivy e poi s'iscrisse alla Facolt\u00e0 di diritto di Rennes. Nel 1825 pubblic\u00f2 le sue prime poesie nel giornale locale \"Le Lyc\u00e9e armoricain\".\nLaureato nel 1826, si stabil\u00ec a Parigi, deciso a intraprendere una carriera letteraria. La sua tragedia \"Le Si\u00e8ge de Missolonghi\" fu per\u00f2 rifiutata dalla Com\u00e9die Fran\u00e7aise e, malato e depresso, Souvestre fece ritorno a Morlaix. Nel gennaio del 1829 si trasfer\u00ec a Nantes, dove aveva ottenuto un impiego presso l'editore Camille Mellinet, che gli pubblic\u00f2 due raccolte di poesie. Il 20 aprile 1830 spos\u00f2 C\u00e9cile Ballot-Beaupr\u00e9, sua lontana cugina.\nAnche a Nantes il tentato colpo di Stato di Carlo X provoc\u00f2 la sollevazione popolare alla fine di luglio e Souvestre fu tra i promotori della sottoscrizione per ricordare le vittime degli scontri. Il 9 maggio 1831 nacque il figlio Alexis Emile, che visse per\u00f2 pochi mesi, e anche la moglie C\u00e9cile mor\u00ec in conseguenza del parto.\nDopo essere divenuto co-direttore, con Alexis Papot, di una scuola privata, il 23 maggio 1832 Souvestre spos\u00f2 la sorella del suo collega, Anne Papot, scrittrice impegnata nel nascente movimento femminista, e pubblic\u00f2 \"Des arts comme puissance gouvernementale\". Lasciata la scuola, si trasfer\u00ec a Morlaix per aprirvi uno studio legale, poi si stabil\u00ec a Brest per insegnare retorica: qui nacquero due figlie, Fanny No\u00ebmie, nel 1834, e Marie Claire, il 28 aprile 1835.\nPer motivi di salute, si trasfer\u00ec con la famiglia a Mulhouse, dove nel 1836 nacque la terza figlia Ada Anah, poi si stabil\u00ec a Parigi, a Belleville. Divenuto redattore della \"Revue de Paris\", il suo libro \"Les Derniers Bretons\" venne pubblicato a puntate nella \"Revue des deux mondes\".\nAppoggi\u00f2 alla Rivoluzione del 1848 e partecip\u00f2 alle riunioni dei club repubblicani. Si present\u00f2 anche alle elezioni dell'Assemblea Costituente, ma non venne eletto. Con il sostegno dell'amico sansimoniano Hippolyte Carnot, ministro dell'Istruzione pubblica, divenne professore all'\u00c9cole Nationale d'Administration, e al Conservatorio di musica tenne un corso di lezioni alla popolazione operaia, ma la reazione conservatrice seguita ai moti di giugno soppresse entrambe le istituzioni.\nNel 1850 le sue \"Causeries historiques et litt\u00e9raires\" ottennero il premio dell'Acad\u00e9mie fran\u00e7aise, che nel 1854 gli attribu\u00ec anche, postumo, il Prix Lambert. A seguito del Colpo di Stato del 2 dicembre 1851 nascose nella sua casa Edgar Quinet e la moglie Hermione Asachi, poi fuggiti a Bruxelles. Souvestre stesso lasci\u00f2 la Francia per dare conferenze di storia letteraria a Ginevra, a Losanna e a Neuch\u00e2tel. \nEmile Souvestre mor\u00ec nel pomeriggio del 5 luglio 1854 a Montmorency, in rue de Gr\u00e9try, e fu sepolto nel cimitero di P\u00e8re-Lachaise. Un suo pronipote, Pierre Souvestre, \u00e8 il creatore, con Marcel Allain, di Fant\u00f4mas, celebre figura della letteratura popolare."}
{"id": "3702446", "revid": "110157", "url": "https://it.wikipedia.org/wiki?curid=3702446", "title": "Tripoli (pirocorvetta)", "text": "La Tripoli \u00e8 stata una pirocorvetta a ruote della Regia Marina, gi\u00e0 della Marina del Regno di Sardegna.\nStoria.\nImpostata nel 1839 e varata nel 1840 nei cantieri genovesi della Foce, la \"Tripoli\" fu tra le prime navi da guerra a vapore del Regno di Sardegna. Oltre alla macchina a vapore, una motrice alternativa da 180 HP alimentata da due caldaie, l'unit\u00e0 era dotata di due alberi, uno a vele quadre ed uno a vele auriche.\nPer diverso tempo la nave svolse servizio di collegamento con la Sardegna ed i porti del Tirreno. Tra il 12 ed il 15 luglio 1844 la \"Tripoli\", con un viaggio durato 60 ore al comando di Antonio Scaffiero, trasport\u00f2 da Palermo a Genova il principe Carlo di Prussia con la moglie Carlotta e la figlia Luisa, nonch\u00e9 cinque carrozze e diversi membri del seguito (l'aiutante di campo Principe di Hohenlohe, il ciambellano Conte di Kalkreuth, un consigliere, una dama d'onore, una governante e cinque cameriere).\nAl comando del capitano di vascello di seconda Orazio Di Negro, la pirocorvetta, inizialmente trattenuta in patria per i collegamenti con la Sardegna, partecip\u00f2 alla prima guerra d\u2019indipendenza: nel maggio del 1848 salp\u00f2 da Genova insieme alla pirocorvetta a ruote \"Malfatano\" ed alle corvette a vela \"Aquila\" ed \"Aurora\", raggiunse Messina e da l\u00ec, il 15 maggio, prosegu\u00ec alla volta dell'Adriatico, giungendo ad Ancona il 17, insieme ad \"Aquila\" e \"Malfatano\". Una volta raggiunta la squadra navale gi\u00e0 presente nelle acque dell'Alto Adriatico, la \"Tripoli\" partecip\u00f2 alle operazioni di blocco al porto di Trieste, a favore di Venezia insorta. Dal 7 giugno al 14 agosto le navi sardo-piemontesi e ad alcune unit\u00e0 venete, stazionarono al largo di Trieste nell'ambito del blocco navale imposto alla citt\u00e0, importante porto civile e militare austro-ungarico. Tale blocco rimase per\u00f2 sulla carta, dato che la squadra sardo-veneta, giunta davanti a Trieste gi\u00e0 il 23 maggio, aveva ricevuto diversi consoli delle nazioni della Confederazione tedesca, i quali affermarono che qualunque atto di guerra contro Trieste sarebbe stato considerato anche contro i loro stati. La squadra italiana rimase pertanto inattiva, e non reag\u00ec nemmeno quando, il 6 giugno, la nave ammiraglia \"San Michele\" venne colpita di rimbalzo da una palla sparata per provocazione da una fregata austroungarica. Nonostante la formale proclamazione del blocco, avvenuta l'11 giugno, diverse navi nemiche con carichi militari riuscirono ad entrare ed uscire da Trieste senza incontrare ostacoli.\nIl 3 giugno 1848 la \"Tripoli\" venne inviata, insieme alla fregata a vela \"Beroldo\", al piroscafo pontificio \"Roma\" ed a dodici imbarcazioni minori venete, alle foci della Livenza, per cannoneggiare i forti austroungarici di Caorle e Santa Margherita, che ostacolavano i traffici costieri che rifornivano Venezia: non appena fu giunta in quelle acque, tuttavia, la squadra venne bersagliata dal tiro dei forti e la \"Tripoli\", la nave pi\u00f9 avanzata dello schieramento, venne colpita di rimbalzo da tre palle di cannone. Adducendo anche il mare mosso come ostacolo, il comandante della formazione decise di rinunciare all'attacco, e fece ritirare le navi.\nIl 3 luglio 1848 venne affidato alla \"Tripoli\" il compito di penetrare nel porto di Pirano e riprendere un trabaccolo veneto che, durante la sosta in quel porto, era stato catturato dalle truppe austro-ungariche, ch rifiutavano di rilasciarlo. Nel pomeriggio del 3 luglio la nave, insieme al brigantino \"Crociato\" ed a diverse barche armate, entr\u00f2 nel porto di Pirano per trattare il pacifico rilascio del trabaccolo: il capitano Marco Gianovich, mandato a trattare con il comandante del mercantile austriaco \"Anna\", ottenne il rilascio delle nave, ma poco dopo le artiglierie austroungariche aprirono il fuoco contro la scialuppa del \"Crociato\" che stava dirigendosi verso il trabaccolo, per rimorchiarlo, ferendo a morte uno degli occupanti. Dopo uno scambio di colpi tra le barche armate, che vennero richiamate dal \"Crociato\" mentre cercavano di sbarcare, e le truppe nemiche a terra, intervenne la \"Tripoli\", che, sebbene colpita da un proiettile a prua, raggiunto il brigantino, lo rimorchi\u00f2 in salvo ed intanto rispose al fuoco del forte con il cannone prodiero (l'unico che avesse sufficiente portata, in quanto neanche i pezzi del \"Crociato\" avevano tiro sufficiente per colpire le batterie austroungariche), poi, nonostante il fuoco delle batterie costiere austro-ungariche, torn\u00f2 indietro e ricattur\u00f2 il trabaccolo, portandolo fuori dal porto: l'azione fece conferire al comandante Di Negro una decorazione al valore.\nLe navi sarde rientrarono a Venezia in agosto e ricevettero l'ordine di ritrasportare in Piemonte via mare il corpo di spedizione sardo-piemontese del generale La Marmora, costituito da circa 2.000 uomini. Tornate ad Ancona il 9 settembre, negli ultimi giorni di ottobre le navi effettuarono una breve puntata su Venezia, per poi tornare rapidamente nel porto marchigiano. La Squadra sarda fu poi fatta rientrare in patria in seguito alla definitiva sconfitta di Novara.\nTra il 16 ed il 19 settembre 1849 la Tripoli trasport\u00f2 da Genova a Tunisi Giuseppe Garibaldi, che poi s'imbarc\u00f2 su di un'altra nave alla volta degli Stati Uniti.\nNel 1855-1856, durante la guerra di Crimea, la pirocorvetta fece parte della Divisione Navale sarda inviata in Crimea (forte complessivamente di 23 navi di vario tipo, 126 pezzi d\u2019artiglieria e 2574 uomini) e prese parte alle operazioni di tale conflitto, trasportando le truppe del corpo di spedizione sardo in Crimea.\nNell'agosto del 1860, durante l'impresa dei Mille, la \"Tripoli\" incroci\u00f2 nelle acque della Sardegna, per impedire che alcune navi con a bordo volontari garibaldini, che avevano fatto tappa a Golfo Aranci, invece che proseguire verso la Sicilia tentassero d'invadere lo Stato Pontificio (non ci fu comunque bisogno d'intervenire, in quanto tali unit\u00e0 erano effettivamente dirette in Sicilia). Il 19 ottobre 1860 la pirocorvetta trasport\u00f2 a Napoli un carico di munizioni destinato alle navi della Squadra sarda l\u00e0 stazionaria. Agli inizi del 1861 la nave partecip\u00f2, agli ordini del comandante Galli della Loggia, alle operazioni di blocco navale ed assedio della piazzaforte di Gaeta, dove si era asserragliata la famiglia reale borbonica: durante tali operazioni la \"Tripoli\" trasport\u00f2 a Gaeta i piani delle fortificazioni, che vennero recapitati al comandante della Squadra, viceammiraglio Carlo Pellion di Persano, e successivamente venne inviata al largo di Monte Scauro per mitragliare truppe borboniche che avessero cercato di raggiungere Mola di Gaeta.\nIl 17 marzo 1861, con la nascita della Regia Marina italiana, la \"Tripoli\" vi conflu\u00ec cos\u00ec come le altre navi delle Marine preunitarie, ed il 14 giugno 1863 venne declassata a pirocorvetta a ruote di III ordine. Nel 1867 la nave, agli ordini del luogotenente di vascello Fusco, venne dislocata a Venezia, dove trascorse gran parte degli anni successivi.\nNell'agosto del 1869 la \"Tripoli\" partecip\u00f2 alle operazioni di disincaglio della pirocorvetta ad elica \"San Giovanni\", arenatasi sui bassi fondali tra Malamocco ed il Lido di Venezia: solo il 19 agosto, dopo alcuni giorni di sforzi, che resero necessaria la rimozione di armamento, ancore ed altro materiale per alleggerire la nave e diversi tentativi di disincaglio da parte della \"Tripoli\", fu possibile liberare la \"San Giovanni\".\nSottoposta a lavori di rimodernamento nell'Arsenale di Venezia, protrattisi dal 16 marzo 1871 al 2 ottobre 1872, la \"Tripoli\" venne poi usata dall'aprile 1873 al maggio 1875 come nave idrografica, conducendo una campagna di rilevamento dei fari, fanali e semafori sulle coste occidentali italiane. Nell'agosto del 1873 l'unit\u00e0 venne anche impiegata, nelle acque di Venezia, per prove di lancio dei nuovi siluri tipo Whitehead e Luppis.\nIl 20 dicembre 1875 la pirocorvetta salp\u00f2 dall'Arsenale di Venezia per soccorrere il piroscafo \"Sydenam\", che si era incagliato al largo di Porto Tolle, ma per errori di calcolo della marea e della lunghezza del canale che portava nella laguna fin\u00ec a sua volta incagliata, con vari danni e due marinai seriamente contusi: occorsero poi oltre un giorno ed il favore della marea per disincagliare l'unit\u00e0.\nRadiata nel 1877, l'ormai antiquata \"Tripoli\" venne demolita."}
{"id": "3702453", "revid": "228587", "url": "https://it.wikipedia.org/wiki?curid=3702453", "title": "Pierre Badel", "text": "Era sposato con l'attrice francese di origine armena Rosy Varte (1927-2012).\nBiografia.\nDiplomato presso l'IDHEC (\"Institut des hautes \u00e9tudes cin\u00e9matographiques\"), Pierre Badel approda direttamente alla RTF nel 1950 come aiuto dei registi Stellio Lorenzi e Claude Barma. Diventa regista nel 1954 e si consacra a realizzazioni varie ed eterogenee: documentari, sport, informazione, variet\u00e0, drammi (come la sua celebre adattazione de La bisbetica domata nella quale affida il ruolo della protagonista alla moglie). Uomo di televisione \"completo\", ha saputo conservare intatta la sua passione per la diretta (partite di calcio, Giochi senza frontiere, Premio C\u00e9sar, eccetera) e caratterizzare col suo gusto del mistero e della musica le sue realizzazioni."}
{"id": "3702456", "revid": "438678", "url": "https://it.wikipedia.org/wiki?curid=3702456", "title": "Finestra legno alluminio", "text": "Una finestra in legno-alluminio \u00e8 un serramento progettato in modo da sfruttare le differenti caratteristiche di questi due materiali combinandole insieme. Sia il telaio che le ante sono costruiti in modo da mostrare il legno nella parte interna del vano e l'alluminio nel lato esterno dell'edificio. \nConvenzioni.\nNell'uso comune la dicitura \"legno-alluminio\" indica che il legno rappresenta la parte preponderante del serramento e che ne costituisce anche la struttura portante, mentre l'alluminio \u00e8 solo il rivestimento esterno applicato al legno in fase di produzione.\nLa dicitura \"alluminio-legno\" solitamente indica invece una struttura prevalentemente in alluminio con un minimo rivestimento in legno.\nMateriali.\nIl profilo in legno pu\u00f2 essere realizzato con molteplici essenze (okoum\u00e9, mogano, rovere, frassino, teak, ecc.) ed \u00e8 costituito solitamente da legno massello (o massiccio).\nPer superare i limiti dimensionali cui devono sottostare i singoli elementi di una finestra in legno massello (montanti, traversi, traversini), che sono strettamente collegati alla dimensione del tronco della pianta, industrialmente si utilizza il legno lamellare. I vantaggi di questo materiale composito, che adotta listelli in massello incollati fra loro, sono un elevato rapporto tra resistenza meccanica e peso e un buon comportamento in caso di incendio oltre all'eliminazione di eventuali difetti o nodi antiestetici dal prodotto finale.\nAlcuni produttori realizzano invece il profilo in legno utilizzando un materiale \"impiallacciato\", costituito cio\u00e8 da un legname meno pregiato ricoperto superficialmente da un sottilissimo tranciato di legno pregiato.\nAttraverso l'applicazione di prodotti vernicianti si ha la possibilit\u00e0 di esaltare o modificare le caratteristiche estetiche del legno e di conferirgli una maggiore resistenza fisica e meccanica nei confronti degli agenti chimici e fisici presenti nell'ambiente. \nL'alluminio pu\u00f2 essere realizzato liscio o goffrato, e pu\u00f2 essere verniciato con molte finiture:\nColori RAL lucidi o satinati,\nColori Metallici, \nColori Perlati,\nTinte effetto legno con finte venature.\nAttenzioni progettuali.\nIn genere la progettazione di una finestra in legno/alluminio \u00e8 finalizzata alla produzione di un serramento a risparmio energetico o a taglio termico, con vetri isolanti basso emissivi, che adotta le migliori soluzioni tecnologiche e di solidit\u00e0 e qualit\u00e0 dei materiali. Pertanto le attenzioni progettuali di un serramento esterno dovrebbero prendere in considerazione:"}
{"id": "3702461", "revid": "22356", "url": "https://it.wikipedia.org/wiki?curid=3702461", "title": "Adrosauride", "text": ""}
{"id": "3702478", "revid": "203575", "url": "https://it.wikipedia.org/wiki?curid=3702478", "title": "NAFC", "text": ""}
{"id": "3702479", "revid": "599013", "url": "https://it.wikipedia.org/wiki?curid=3702479", "title": "Jon Ekerold", "text": "Carriera.\nNato in Sudafrica da madre italiana, Ekerold entr\u00f2 nel mondo dello sport come pugile, prima di dedicarsi ai motori su influsso dello zio materno.\nDebutt\u00f2 nel motomondiale al GP d'Austria 1975, nel quale fu secondo in 350 con una Yamaha TZ privata. Corse da privato anche nelle annate successive, dapprima preparandosi da solo la moto e in seguito con l'aiuto di preparatori come Helmut Fath e Harald Bartol.\nOttenne la sua prima vittoria al GP di Francia 1977 in 250. Nel 1980 fu campione del mondo in classe 350; titolo particolarmente significativo perch\u00e9 uno dei pochi della storia del mondiale ottenuto da un pilota privato: lo ottenne al termine di una lotta durata sino all'ultima gara con Anton Mang pilotando la Bimota YB3, la prima motocicletta dotata di telaio prodotto dalla Bimota ad essere iscritta direttamente dalla casa riminese, equipaggiata con un propulsore Yamaha. Dopo l'ottenimento dell'iride e una stagione successiva conclusa al secondo posto sempre nella stessa classe, divenne pilota ufficiale della Cagiva, casa motociclistica ai primi passi nel Motomondiale in classe 500: in sella alla Cagiva nC2, Ekerold ottenne i primi punti iridati per la casa varesina.\nIl 1983, ultima stagione di corse per l'asso sudafricano, lo vede anche protagonista (su una Honda) del mondiale endurance, durante il quale partecipa alla 8 ore del N\u00fcrburgring cogliendo un terzo posto.\nRitiratosi dalle corse, Ekerold apr\u00ec una concessionaria Yamaha in Sudafrica, poi ceduta al fratello per dedicarsi all'allevamento di cavalli. Nel 1994 lasci\u00f2 il Sudafrica per trasferirsi in Germania con la famiglia, gestendo un piccolo team di motocross per i figli. Anche uno dei figli, Jonnie, ed il cognato Alan North, hanno corso come piloti professionisti."}
{"id": "3702480", "revid": "1543377", "url": "https://it.wikipedia.org/wiki?curid=3702480", "title": "Ciclide flowerhorn", "text": "Il ciclide flowerhorn \u00e8 un ibrido creato alla fine del XX secolo in Asia partendo da due specie di ciclidi del genere \"Amphilophus\". Il loro nome, letteralmente \"corno fiorito\", descrive perfettamente l'aspetto fisico di questo pesce non esistente in natura.\nGalleria d'immagini.\nDi seguito un'ampia galleria sulle numerose variet\u00e0 selezionate dagli allevatori."}
{"id": "3702488", "revid": "767487", "url": "https://it.wikipedia.org/wiki?curid=3702488", "title": "Formula Renault 3.5 Series 2011", "text": "La stagione 2011 della Formula Renault 3.5 Series \u00e8 stata la settima della competizione, una delle categorie facenti parte della World Series by Renault. \u00c8 iniziata il 16 aprile ed \u00e8 terminata il 9 ottobre dopo 9 weekend di corse, con 17 gare in tutto. Il titolo \u00e8 stato vinto dal canadese Robert Wickens.\nCollegamenti esterni.\nSito ufficiale della Renault-Sport"}
{"id": "3702489", "revid": "339392", "url": "https://it.wikipedia.org/wiki?curid=3702489", "title": "World Series by Renault Stagione 2007", "text": ""}
{"id": "3702493", "revid": "108486665", "url": "https://it.wikipedia.org/wiki?curid=3702493", "title": "OM Orsetto", "text": "L'OM Orsetto \u00e8 un autocarro di piccole dimensioni prodotto dalla OM dal 1966 al 1972.\nStoria.\nNel 1966 la OM lanci\u00f2 l'Orsetto, continuando ad ampliare la sua gamma di autocarri. Era il fratello minore del Cerbiatto.\nNella serie di modelli richiamanti la zoologia (comprendente modelli con massa a pieno carico tra le 3 e le 8 tonn) era il pi\u00f9 piccolo e per via del peso totale a terra di 3,5 tonnellate poteva essere guidato con la patente di categoria B. L'Orsetto, poteva avere, diversamente dagli altri modelli della serie zoologica OM, le ruote posteriori semplici e non gemellate.\nFu sostituito dall'OM 35."}
{"id": "3702498", "revid": "110157", "url": "https://it.wikipedia.org/wiki?curid=3702498", "title": "North American Football Confederation", "text": "La North American Football Confederation (it. Confederazione Calcistica del Nord America), meglio nota con la sigla NAFC, fu fondata nel 1946 e fu l'antesignana della CONCACAF come organo direttivo del calcio nel Nord America fino al 1961, anno in cui si un\u00ec con la CCCF per formare la CONCACAF.\nIl nome NAFC fu ripreso per poco tempo nei primi anni '90 per determinare un campione nordamericano, ma fu abbandonato in occasione dell'istituzione della CONCACAF Gold Cup nel 1991.\nCompetizioni.\nNazionali.\nLa NAFC ha organizzato due edizioni del Campionato nordamericano di calcio \"(NAFC Championship)\" nel 1947 e nel 1949.\nSotto l'egida della CONCACAF sono state organizzate altre due edizioni del Campionato nordamericano di calcio nel 1990 e nel 1991 \"(North American Nations Cup)\"."}
{"id": "3702500", "revid": "125878571", "url": "https://it.wikipedia.org/wiki?curid=3702500", "title": "Leggi costituzionali italiane", "text": "Le leggi costituzionali approvate in Italia dal 1947 ad oggi sono 46, di cui 16 concernenti l'approvazione o la modifica di statuti regionali speciali.\nDi queste 46 leggi costituzionali 3 furono approvate nel 1947 dall'Assemblea costituente e 5 furono approvate nel 1948 dalla stessa Assemblea (prorogata nei suoi poteri in forza della XVII disposizione transitoria pur dopo l'entrata in vigore della Costituzione), poich\u00e9 il decreto legislativo luogotenenziale n. 98 del 16 marzo 1946, da intendere come una \u00abcostituzione provvisoria\u00bb, attribuiva e riservava all'Assemblea la materia costituzionale, oltrech\u00e9 elettorale e di approvazione dei trattati internazionali. Queste 8 leggi costituzionali sono le uniche ad essere state sottratte al procedimento aggravato previsto dall'art. 138 della Costituzione (costituzione rigida).\nTutte le altre sono state approvate secondo il suddetto procedimento dal Parlamento italiano; esso impone a entrambe le Camere due approvazioni distanziate tra loro di almeno tre mesi e il raggiungimento, nella seconda di esse, della maggioranza qualificata dei due terzi dell'assemblea, ovvero della maggioranza assoluta ma con la necessit\u00e0 di sottoporre il progetto di legge all'approvazione del corpo elettorale nel referendum eventualmente richiesto.\nFino al 1970, in mancanza di una legge sul referendum, fu possibile solo l'approvazione a maggioranza qualificata; in seguito alcune leggi costituzionali furono approvate a maggioranza assoluta, ma furono promulgate ed entrarono in vigore alla semplice scadenza del termine per la proposizione del referendum, che non fu richiesto. Due leggi di revisione costituzionale sono state confermate in via referendaria mediante i referendum costituzionali del 2001 (G.U. serie generale n. 59 del 12 marzo 2001) e del 2020 (G.U. serie generale n. 240 del 12 ottobre 2019). Due progetti di legge costituzionale sono stati approvati dal Parlamento a maggioranza assoluta, ma non dal popolo, che li ha respinti mediante i referendum costituzionali del 2006 (G.U. serie generale n. 269 del 18 novembre 2005) e del 2016 (G.U. serie generale n. 88 del 15 aprile 2016).\nA questa panoramica si deve aggiungere che il testo dello Statuto speciale del Trentino-Alto Adige fu compilato con decreto del Governo, a ci\u00f2 autorizzato (senza facolt\u00e0 di modifica o variazione) dalla legge costituzionale n. 1 del 10 novembre 1971."}
{"id": "3702501", "revid": "1573940", "url": "https://it.wikipedia.org/wiki?curid=3702501", "title": "Anthophora", "text": "Anthophora \u00e8 un genere di imenotteri apoidei della famiglia Apidae (sottofamiglia Apinae, trib\u00f9 Anthophorini).\nDescrizione.\nL'aspetto \u00e8 molto simile a quello del genere \"Amegilla\", da cui si distingue per la presenza di un arolio tra le unghia del tarso.\nLa nervatura alare presenta gli elementi morfologici tipici degli Anthophorini:\nBiologia.\nSono api solitarie che nidificano prevalentemente in semplici cavit\u00e0 scavate nel suolo, nel legno secco o in cavit\u00e0 preesistenti: ciascuna femmina, dopo la fecondazione, costruisce un nido formato da una serie di cellette, poi le riempie di nettare e di polline impastati, ed in ultimo depone un uovo in ciascuna celletta. Alcune specie di \"Anthophora\" riempiono le loro celle di miele liquido, nel quale lasciano galleggiare le uova. Le larve si sviluppano esclusivamente grazie a queste provviste, senza ricevere ulteriore cura dalla madre.\nDistribuzione.\nIl genere \"Anthophora\" ha una distribuzione pressoch\u00e9 cosmopolita anche se prevalentemente centrata nell'emisfero boreale (olartica); \u00e8 assente in Australia.\nTassonomia.\nCon oltre 350 specie \u00e8 il genere pi\u00f9 numeroso della trib\u00f9 Anthophorini(in passato considerata una famiglia a s\u00e9 stante, Anthophoridae).\nIn Italia sono presenti le seguenti specie:"}
{"id": "3702502", "revid": "1543377", "url": "https://it.wikipedia.org/wiki?curid=3702502", "title": "Supersanremo", "text": "Supersanremo \u00e8 stato un programma televisivo trasmesso da Italia 1 nel 1984 e 1985.\nCome da titolo la trasmissione, condotta da Claudio Cecchetto e Gabriella Golia, nell'arco di due serate riproponeva quasi tutte le canzoni in gara al precedente Festival di Sanremo a circa un mese dalla conclusione. Inoltre vi erano interventi di ospiti musicali e spazi comici.\nDal 2006 vengono replicati da Rete 4 durante il palinsesto notturno del sabato, all'interno del programma \"Ieri e oggi in TV\".\nSupersanremo 1984.\nFu trasmesso nelle domeniche del 4 e 11 marzo, con la regia di Guido Stagnaro. Lo spazio comico fu affidato a Gigi Sabani e Pippo Franco, il quale ripropose il brano \"Pinocchiocchi\u00f2\"; come ospiti internazionali intervennero Jos\u00e9 Luis Rodr\u00edguez \"El Puma\", Gilbert Montagn\u00e9, David Knopfler e la trasmissione del videoclip del brano \"State of the Nation\", interpretato dagli Industry.\nLa sigla di testa era composta da un montaggio del backstage del programma, in cui Claudio Cecchetto si recava nei camerini dei cantanti, mostrando loro la scaletta degli interventi; il sottofondo musicale era un riadattamento di \"Polonaise\".\nLa sigla di coda fu invece il videoclip del brano \"Victims\", eseguita dai Culture Club.\nLa scenografia allestita era la stessa di Beauty Center Show, andato in onda fino a pochi mesi prima.\nTra i cantanti partecipanti ci furono Al Bano e Romina Power, Toto Cutugno, Fiordaliso, Fiorella Mannoia, Viola Valentino, Enrico Ruggeri, Drupi, Christian ed Eros Ramazzotti.\nSupersanremo 1985.\nFu trasmesso luned\u00ec 4 e marted\u00ec 5 marzo, con la partecipazione di Kay Rush per i collegamenti dedicati agli ospiti internazionali e la regia di Antonio Gerotto. Lo spazio comico fu affidato a Gigi e Andrea, Zuzzurro e Gaspare, Carlo Pistarino; tra gli ospiti internazionali Jos\u00e8 Lu\u00ecs Rodriguez \"El Puma\", Frankie Goes to Hollywood, Matt Bianco, Village People, Irene Cara, Spandau Ballet, Sade, Gino Vannelli.\nNella sigla di testa scorreva un montaggio dei programmi trasmessi dalle reti Fininvest, accompagnati dal tema musicale \"Sorrisi\", interpretata dai New Glory; la sigla di coda fu la stessa canzone nella seconda puntata, mentre nella prima il videoclip di \"Wild boys\", interpretata dai Duran Duran.\nDurante il programma Claudio Cecchetto annunci\u00f2 che il \"Supersanremo 1984\" era stato seguito da una media di 18 milioni di telespettatori; inoltre dallo stesso studio e con la stessa scenografia, dal successivo 1\u00ba aprile sarebbe stato trasmesso \"Zodiaco\", il nuovo show del luned\u00ec sera.\nTra i cantanti partecipanti ci furono Ricchi e Poveri, Gigliola Cinquetti, Matia Bazar, Luis Miguel, Eros Ramazzotti, Zucchero Fornaciari, Franco Simone e Mango.\nFestival di Primavera.\nLa formula delle due edizioni \u00e8 stata riproposta anche nel 1986 e nel 1987 con il titolo Festival di Primavera.\nNel 1986 la conduzione fu affidata ai Ricchi e Poveri, vincitori del festival l'anno precedente, e Gabriella Golia; lo spazio comico a Gigi Sabani. Nelle due puntate che furono trasmesse il 17 e 18 marzo 1986 parteciparono, tra gli altri, Eros Ramazzotti, Anna Oxa, Fiordaliso, Enrico Ruggeri, Loredana Bert\u00e8, Aleandro Baldi, Marcella Bella, Scialpi, Orietta Berti, Righeira. La sigla di apertura era la canzone \"Dimmi quando\" dei Ricchi e Poveri, mentre quella di chiusura era \"Train of thought\" degli A-ha. Tra gli ospiti internazionali presenziarono il gruppo Spandau Ballet, Falco, Depeche Mode e Sting.\nNel 1987 and\u00f2 in onda l'ultima edizione nelle serate del 9 e 10 di marzo. Gli interpreti furono Fausto Leali, Toto Cutugno, Al Bano e Romina Power, Fiorella Mannoia, i Ricchi e Poveri, Marcella Bella, Peppino di Capri, Luca Barbarossa, Michele Zarrillo e altri. Come ospiti vennero chiamati Spagna, Duran Duran, Europe, The Bangles, Simply Red, Spandau Ballet e Pet Shop Boys. La sigla iniziale era \"Si pu\u00f2 dare di pi\u00f9\", intonata da Umberto Tozzi, Gianni Morandi ed Enrico Ruggeri."}
{"id": "3702503", "revid": "203575", "url": "https://it.wikipedia.org/wiki?curid=3702503", "title": "CCCF", "text": ""}
{"id": "3702504", "revid": "287204", "url": "https://it.wikipedia.org/wiki?curid=3702504", "title": "Confederacion Centroamericana y del Caribe de Futbol", "text": ""}
{"id": "3702506", "revid": "120674517", "url": "https://it.wikipedia.org/wiki?curid=3702506", "title": "Confederaci\u00f3n Centroamericana y del Caribe de F\u00fatbol", "text": "La Confederaci\u00f3n Centroamericana y del Caribe de F\u00fatbol (it. Confederazione Calcistica del Centro America e dei Caraibi), meglio nota con la sigla CCCF, fu fondata nel 1938 e fu l'antesignana della CONCACAF come organo direttivo del calcio nel Centro America e nei Caraibi fino al 1961, anno in cui si un\u00ec con la NAFC per formare la CONCACAF.\nSquadre affiliate.\nCentro America\nCaraibi\nCompetizioni.\nNazionali.\nLa CCCF ha organizzato 10 edizioni del Campionato centroamericano e caraibico di calcio \"(CCCF Championship)\" dal 1941 al 1961."}
{"id": "3702507", "revid": "203575", "url": "https://it.wikipedia.org/wiki?curid=3702507", "title": "Confederazione calcistica del Nord America", "text": ""}
{"id": "3702508", "revid": "290351", "url": "https://it.wikipedia.org/wiki?curid=3702508", "title": "Moneyball", "text": ""}
{"id": "3702515", "revid": "1310927", "url": "https://it.wikipedia.org/wiki?curid=3702515", "title": "Jeroen Drost", "text": ""}
{"id": "3702516", "revid": "3115", "url": "https://it.wikipedia.org/wiki?curid=3702516", "title": "Cerco ancora te", "text": "Cerco ancora te \u00e8 una canzone di Umberto Tozzi pubblicata nel nell'album Non solo live dal quale \u00e8 stata estratta come secondo singolo radiofonico il 30 marzo 2009.\nIl singolo.\nIl singolo distribuito da Universal Music \u00e8 stato composto nella parte musicale da Emilio Munda e Matteo Gaggioli, mentre nel testo dall'interprete stesso. \u00c8 stato distribuito inoltre un CD promo per le radio, dalle quali la canzone \u00e8 stata trasmessa a partire dal 30 marzo 2009. La canzone \u00e8 stata presentata in anteprima su Video Italia."}
{"id": "3702517", "revid": "124198192", "url": "https://it.wikipedia.org/wiki?curid=3702517", "title": "Belgio ai Giochi della XXIX Olimpiade", "text": "Il Belgio ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 94 atleti.\nBeach volley.\nTorneo femminile.\nIl Belgio \u00e8 stato rappresentato dalla coppia formata da Liesbeth Mouha e Liesbet Van Breedam.\nCalcio.\nTorneo maschile.\nSquadra.\nAllenatore: Jean-Fran\u00e7ois De Sart\nHockey su prato.\nTorneo maschile.\nLa nazionale belga si \u00e8 qualificata per i Giochi nel campionato europeo 2007.\nSquadra.\nLa squadra era formata da:"}
{"id": "3702518", "revid": "767487", "url": "https://it.wikipedia.org/wiki?curid=3702518", "title": "Earning His Salt", "text": "Earning His Salt \u00e8 un cortometraggio muto del 1916. Il nome del regista non viene riportato.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 24 febbraio 1916."}
{"id": "3702524", "revid": "119185279", "url": "https://it.wikipedia.org/wiki?curid=3702524", "title": "D\u00e8moni (serie di film)", "text": "D\u00e8moni \u00e8 una serie di film creata da Lamberto Bava e Dario Argento. La serie \u00e8 cominciata con \"D\u00e8moni\", prosegue con \"D\u00e8moni 2... L'incubo ritorna\" e termina con il seguito apocrifo \"Demoni 3\".\n\"D\u00e8moni\".\nD\u00e8moni \u00e8 il primo film della saga.\nPrincipali caratteristiche.\nIl film \u00e8 italo-americano e con attori italiani e americani molto noti. Il regista e il creatore sono italiani.\nTrama parziale.\nEsposta nella hall di un cinema in cui si proietta un film horror si trova una statua con una maschera argentata. Una ragazza, in attesa che il film comici, indossa la maschera per gioco, che le procura un taglietto sulla guancia. Il taglio non si rimargina e continua imperterrito a sanguinare e a mutare fino a diventare una piaga purulenta che esplode, tramutando la sfortunata spettatrice in un orribile d\u00e8mone. Il cinema a quel punto viene quindi invaso da presenze infernali che massacrano i presenti, ma un gruppo di sopravvissuti cercher\u00e0 di mettersi in salvo.\n\"D\u00e8moni 2... L'incubo ritorna\".\nD\u00e8moni 2... L'incubo ritorna \u00e8 il secondo capitolo della saga.\nTrama.\nUn condominio viene colpito dalla stessa maledizione che aveva gi\u00e0 precedentemente devastato il cinema, tramutando la maggior parte degli inquilini in d\u00e8moni e gettando i sopravvissuti in un incubo senza via di uscita.\n\"Demoni 3\".\nD\u00e8moni 3 \u00e8 il terzo capitolo della saga.\nPrincipali caratteristiche.\nIl film non ha nulla a che vedere con le pellicole originali, in quanto seguito apocrifo. Stroncato dalla critica specializzata.\nTrama.\nDegli uomini voodoo risvegliano dei famelici d\u00e8moni."}
{"id": "3702529", "revid": "729019", "url": "https://it.wikipedia.org/wiki?curid=3702529", "title": "Rupeni Caucaunibuca", "text": "Ha iniziato la sua carriera professionistica nel 2001 nella franchigia neozelandese degli Auckland Blues prima di trasferirsi in Francia e giocare nello SU Agen (2003 - 2010) e allo Stade toulousain.\nBiografia.\nRiconosciuto come uno dei giocatori pi\u00f9 rapidi e pi\u00f9 spettacolari del mondo si \u00e8 messo in luce durante la Coppa del Mondo di rugby in Australia nel 2003 marcando 3 mete. Dopo essere stato il miglior marcatore del campionato francese nel 2004-2005 (16 mete) e nel 2005-2006 (17 mete) con l'SU Agen ha poi conosciuto stagioni meno felici, marcate dai suoi continui ritardi e i suoi eccessi alimentari. Durante questo periodo \u00e8 stato inoltre temporaneamente sospeso dalla nazionale figiana per aver rifiutato nel 2005 tre convocazioni (contro Samoa, Tonga e Nuova Zelanda) ed \u00e8 incorso in una squalifica in seguito ad un controllo antidoping positivo alla cannabis.\nIn seguito a queste vicissitudini non \u00e8 stato selezionato dalla squadra nazionale figiana per partecipare alla Coppa del Mondo di Rugby in Francia ed \u00e8 stato licenziato dal suo club nel 2007 prima di essere reintegrato e poi liberato dal suo contratto nel Febbraio 2008.\nDopo un periodo di inattivit\u00e0 viene di nuovo ingaggiato dall'SU Agen nel Novembre 2008 e tre mesi dopo prolunga il contratto fino al giugno 2011. Finisce la stagione con 13 mete segnate contribuendo alla promozione del club che era frattanto finito in Pro D2.\nAll'inizio della stagione 2010 raggiunge il club con varie settimane di ritardo rispetto agli inizi dell'allenamento e con un peso molto al di sopra della norma (128\u00a0kg contro i 110 della stagione passata) ed \u00e8 di nuovo liberato dal suo contratto.\nAd Ottobre 2010 \u00e8 stato ingaggiato dallo Stade Toulousain giocando sei partite e segnando quattro mete nella stagione di Top14 2010-2011."}
{"id": "3702532", "revid": "1543377", "url": "https://it.wikipedia.org/wiki?curid=3702532", "title": "Rally Dakar 1979", "text": "Il Rally Dakar 1979 \u00e8 stata la 1\u00aa edizione del Rally Dakar (partenza da Parigi, arrivo a Dakar).\nLa prima edizione.\nDa un'idea di Thierry Sabine il giorno dopo il Natale del 1978 presero il via da Parigi 80 autovetture, 90 motociclette e 12 camion.\nIn quella prima edizione ancora non esistevano classifiche separate per i tre veicoli, anche se in seguito al francese Genestier \u00e8 stata storicamente assegnata la prima vittoria nella categoria auto, quella edizione presentava un'unica classifica e il vincitore assoluto fu il motociclista Cyril Neveu.\nTappe.\nFurono disputate 10 prove speciali in Francia, Algeria, Niger, Mali e Senegal (pi\u00f9 una neutralizzata) in 18 giorni, pi\u00f9 alcuni lunghi trasferimenti anche di una intera giornata, in questi trasferimenti comunque bisognava rientrare in un tempo stabilito, altrimenti si sarebbe stati penalizzati in classifica generale, e dato le difficolt\u00e0 a mantenere la rotta, questo non era raro.\nClassifiche.\nGenerale.\nNella prima edizione della Dakar fu stilata una classifica unica per moto, auto e camion. I primi tre classificati furono tutti motociclisti dei 74 giunti a Dakar.\nCamion.\nIn questa edizione non fu stilata una classifica dei camion, n\u00e9 fu riconosciuto il titolo di vincitore di categoria al 1\u00ba classificato, il francese Jean-Fran\u00e7ois Dunac (co-pilota Fran\u00e7ois Beau e meccanico Jean-Pierre Chapel), 44\u00ba assoluto su Pinzgauer 6x6."}
{"id": "3702534", "revid": "203575", "url": "https://it.wikipedia.org/wiki?curid=3702534", "title": "Confederazione calcistica del Centro America e dei Caraibi", "text": ""}
{"id": "3702536", "revid": "76963", "url": "https://it.wikipedia.org/wiki?curid=3702536", "title": "Darin Brooks", "text": "Biografia.\nDarin Brooks \u00e8 nato e cresciuto a Honolulu, nelle Hawaii. Ha origini irlandesi, polacche, belghe e norvegesi. Ha cominciato a recitare alle scuole superiori, dopo essersi diplomato nel 2002 ha iniziato a prendere lezioni da Ivana Chubbuck e successivamente a frequentare il Carter/Thor Studio a Los Angeles. Nel 2005 interpreta il ruolo di Max Brady nella soap opera della NBC \"Il tempo della nostra vita\", dopo 5 anni e oltre 400 puntate nel 2009 vince il Premio Emmy come miglior attore giovane in una serie drammatica. Nel 2010 approda nella folle serie televisiva di successo internazionale \"Blue Mountain State\" dove interpreta il ruolo di Alex Moran. Nel 2013 entra a far parte del cast della soap opera statunitense \"Beautiful\" nel ruolo di Wyatt Spencer.\nVita privata.\nBrooks pratica surf, skateboard, snowboard, baseball, football, calcio e pugilato. Inoltre suona la chitarra, il basso e la batteria. Nel 2010 inizia una relazione con l'attrice Kelly Kruger, conosciuta sul set di \"Blue Mountain State\", si fidanzano nel 2014 e nel 2016 si sposano."}
{"id": "3702539", "revid": "125130292", "url": "https://it.wikipedia.org/wiki?curid=3702539", "title": "Ingvar Wixell", "text": "Fu per oltre un trentennio primo baritono della Deutsche Oper di Berlino.\nCalc\u00f2 inoltre i palcoscenici della Metropolitan Opera di New York, della Royal Opera House di Covent Garden (Londra), della San Francisco Opera, del Teatro alla Scala di Milano, ecc.\nNel corso della sua carriera, si esib\u00ec, tra l'altro, nel \"Rigoletto\", nel \"Falstaff\", nella \"Tosca\", ne \"Il barbiere di Siviglia\", nel \"Simon Boccanegra\", ne \"Le nozze di Figaro\", ne \"Il flauto magico\", ecc. ed ebbe come suoi partner, tra l'altro, Luciano Pavarotti, Montserrat Caball\u00e9, Jos\u00e9 Carreras, Renata Scotto, Joan Sutherland, Fiorenza Cossotto, ecc. e i connazionali Kerstin Meyer, Elisabeth S\u00f6derstr\u00f6m, Barbro Ericson, Margareta Hallin, Erik S\u00e6d\u00e9n, Ragnar Ulfung, ecc.\n\u00c8 stato, per un certo periodo, il marito del soprano Busk Margit Jonsson.\nBiografia.\nIngvar Wixell nacque a Lule\u00e5, nella provincia di Norrbotten (Svezia nord-orientale), il 7 maggio 1931.\nCresciuto in una famiglia di musicofili, inizi\u00f2 ad esibirsi cantando in un coro amatoriale e suonando il violino in un'orchestra della sua citt\u00e0. Nel frattempo, lavor\u00f2 per diversi anni in un ufficio.\nUna volta completati gli studi, fece il proprio debutto ufficiale sulle scene il 6 febbraio 1955, interpretando, alla Royal Swedish Academy of Music di Stoccolma, il ruolo di Papageno nel \"Flauto magico\" di Wolfgang Amadeus Mozart.\nNel 1959 partecip\u00f2 ad una trasferta della Royal Opera all'Edinburgh International Festival come Christian (Silvano) in Un ballo in maschera con Birgit Nilsson, il conte di Ceprano in Rigoletto diretto da Fausto Cleva con Nicolai Gedda ed il Second Workman in Wozzeck.\nNel 1960, entr\u00f2 a far parte della compagnia lirica della Deutsche Oper di Berlino Ovest, di cui, nel 1967, divenne primo baritono.\nNel 1962 interpret\u00f2 Guglielmo in Cos\u00ec fan tutte con John Pritchard (direttore d'orchestra) e Reri Grist a Glyndebourne Festival Opera.\nNel 1965 vinse il Melodifestivalen e rappresent\u00f2 la sua nazione all'Eurovision Song Contest a Napoli.\nNel 1966 interpret\u00f2 Il Conte di Almaviva ne Le nozze di Figaro diretto da Karl B\u00f6hm con la Grist, Walter Berry, Edith Mathis ed i Wiener Philharmoniker al Festival di Salisburgo dove nel 1968 ricopr\u00ec la parte Don Pizarro in Fidelio diretto da B\u00f6hm con Hans Hotter, James King (tenore), Christa Ludwig e la Mathis.\nNel 1967 debutt\u00f2 negli Stati Uniti come sergente Belcore ne L'elisir d'amore diretto da Giuseppe Patan\u00e8 con Alfredo Kraus, la Grist e Sesto Bruscantini al San Francisco Opera dove nello stesso anno fu Valentin in Faust con Kraus e Nicolai Ghiaurov, Marcello ne La boh\u00e8me con Luciano Pavarotti e Mirella Freni e Held in \"The Visitation\" di Gunther Schuller diretto dal compositore.\nAbbandon\u00f2 le scene nel 2003, esibendosi per l'ultima volta nell\"'Ariadne auf Naxos\" di Richard Strauss al Teatro dell'Opera di Malm\u00f6..\nMori' nella sua casa di Malm\u00f6 sabato 8 ottobre 2011, all'et\u00e0 di 80 anni, dopo una breve malattia."}
{"id": "3702540", "revid": "599013", "url": "https://it.wikipedia.org/wiki?curid=3702540", "title": "Scarpa d'oro 1991", "text": "La Scarpa d'oro 1991 \u00e8 il riconoscimento calcistico che \u00e8 stato assegnato al miglior marcatore assoluto in Europa tenendo presente le marcature segnate nel rispettivo campionato nazionale nella stagione 1990-1991. Il vincitore del premio \u00e8 stato Darko Pan\u010dev con 34 reti nella Prva Liga."}
{"id": "3702541", "revid": "767487", "url": "https://it.wikipedia.org/wiki?curid=3702541", "title": "L'isola delle perle (film 1922)", "text": "L'isola delle perle (\"The Man Unconquerable\") \u00e8 un film muto del 1922 diretto da Joseph Henabery. Prodotto e distribuito dalla Famous Players-Lasky Corporation, aveva come interpreti Jack Holt, Sylvia Breamer, Clarence Burton, Anne Schaefer.\nFu l'ultimo lavoro per il cinema dello sceneggiatore Hamilton Smith.\nTrama.\nRobert Kendall lascia New York per recarsi nei Mari del Sud dove ha intenzione di investigare sulle voci che corrono di cattiva gestione e ruberie nella sua concessione di pesca delle perle a Papeete. L\u00ec, conosce Rita Durand, una bella francesina, suo padre e Perrier. Quest'ultimo, insieme a Nilsson, un impiegato dell'azienda di Kendall, trova una preziosa perla che cerca di nascondere a Durand, che li controlla. Finisce che Nilsson pugnala Durand scaricando la colpa dell'omicidio su Kendall. I due complici sparano all'americano, lasciandolo a terra come morto. Lui, invece, li segue; salva Rita, spara a Nilsson e poi uccide dopo una lotta anche Perrier.\nProduzione.\nIl film fu prodotto dalla Famous Players-Lasky Corporation.\nDistribuzione.\nIl copyright del film, richiesto dalla Famous Players-Lasky Corp., fu registrato il 12 luglio 1922 con il numero LP18049.&lt;br&gt;\nDistribuito dalla Famous Players-Lasky Corporation e dalla Paramount Pictures, il film usc\u00ec nelle sale cinematografiche statunitensi il 2 luglio 1922. In Italia venne distribuito dalla \"Cardinal\" nel 1925. Venne distribuito anche in Finlandia il 23 agosto 1925.\nNon si conoscono copie ancora esistenti della pellicola che viene considerata presumibilmente perduta."}
{"id": "3702551", "revid": "44096184", "url": "https://it.wikipedia.org/wiki?curid=3702551", "title": "Italemmezeta", "text": ""}
{"id": "3702559", "revid": "767487", "url": "https://it.wikipedia.org/wiki?curid=3702559", "title": "Maximiliano Calzada", "text": "Caratteristiche tecniche.\nGioca come centrocampista centrale."}
{"id": "3702564", "revid": "107088209", "url": "https://it.wikipedia.org/wiki?curid=3702564", "title": "Carlo Tolotti", "text": "Allievo di Antonio Signorini, di Tullio Levi Civita e di Mauro Picone, dal 1947 \u00e8 stato professore di meccanica razionale dell'Universit\u00e0 di Napoli. Le sue ricerche si sono svolte principalmente in fisica matematica, in particolare hanno riguardato la teoria della relativit\u00e0, la teoria classica dell'elasticit\u00e0, la teoria delle equazioni a derivate parziali, la teoria delle deformazioni elastiche e le funzioni iperarmoniche.\nBiografia.\nCarlo Tolotti si laure\u00f2 in Matematica e Fisica presso l'Universit\u00e0 di Roma La Sapienza nel 1935. L'anno seguente divenne ricercatore dell'INAC diretto da Mauro Picone, di cui fu vice-direttore dal 1938 al 1947. Parallelamente, svolgeva funzioni di assistente presso la cattedra di Meccanica razionale, tenuta prima da Tullio Levi Civita e poi da Antonio Signorini. Nel 1939 spos\u00f2 Maria D'Ascia e dalla loro unione nacquero quattro figli: Giorgio, Anna, Marina e Marco. Dal 1947 al 1983 fu professore ordinario di Meccanica razionale presso l'Universit\u00e0 di Napoli. Fino al 1949 svolse un'intensa attivit\u00e0 scientifica con contributi significativi in diversi ambiti della meccanica razionale. \u00c8 particolarmente conosciuto per gli studi dedicati all'elasticit\u00e0 finita cio\u00e8 alla teoria generale non lineare dell'elasticit\u00e0. L'importanza dei suoi lavori nel campo dell'elasticit\u00e0 finita deve essere inquadrata nello stato della ricerca in questo campo nel periodo in cui essi apparvero. In quegli anni la scuola italiana di elasticit\u00e0 era tra le poche al mondo a occuparsi di elasticit\u00e0 finita. Nella monografia \"The Non-Linear Field Theories of Mechanics\" di Clifford Truesdell e Walter Noll, apparsa nella enciclopedia \"Handbuch der Phisik\" del 1965, questo stato viene chiaramente descritto ed i contributi italiani alla fondazione della moderna teoria non lineare della elasticit\u00e0 vengono largamente riconosciuti. Tra questi contributi sono di grande rilevanza quelli di Carlo Tolotti. (cfr. Universit\u00e0 di Napoli, Ricerche di matematica, Volume XLI - Supplemento, 1992). Dal 1949 e fino al 1983, problemi di salute non gli hanno impedito di proseguire una assai proficua attivit\u00e0 didattica caratterizzata dal costante impegno ad avviare i giovani alla ricerca. Tra i suoi allievi si ricordano: Salvatore Rionero, Luigi Salvadori, Antonio Romano, Francesco Stoppelli, Carmine Attaianese, Renato Grassini.\n\u00c8 stato membro del comitato di redazione delle riviste \"Archive for Rational Mechanics\" e \"Ricerche di matematica\", quest'ultima diretta da Carlo Miranda. Era socio dell'Accademia Pontaniana. Dal 1950 fu dapprima socio corrispondente e, dall'anno successivo, socio ordinario residente della Societ\u00e0 nazionale di Scienze, Lettere e Arti in Napoli, della cui \"Accademia di Scienze Fisiche e Matematiche\" fu presidente nel 1963."}
{"id": "3702566", "revid": "599013", "url": "https://it.wikipedia.org/wiki?curid=3702566", "title": "Bob Wilkinson", "text": "Biografia.\nProveniente da Luton, Bob Wilkinson studi\u00f2 all'Universit\u00e0 di Cambridge, nella cui squadra di rugby milit\u00f2 nel ruolo di seconda linea; nel 1973, secondo la consuetudine dei Barbarians di scegliere almeno un giocatore senza presenze internazionali, fu invitato nella selezione che affront\u00f2 la a Cardiff, che si risolse in una vittoria del club inglese caratterizzata dalla famosa meta di Gareth Edwards.\nNel 1975 esord\u00ec a Brisbane in Nazionale inglese contro l', avversario che incontr\u00f2, e batt\u00e9, nel suo secondo \"test match\" a Twickenham a inizio 1976; disput\u00f2 poi tutto il Cinque Nazioni 1976 che si risolse in un \"Whitewash\" per l', e termin\u00f2 con tale torneo la sua carriera internazionale.\nA livello di club milit\u00f2 nel Bedford Blues, poi intraprese in proprio l'attivit\u00e0 di importazione di banane.\nHa un figlio, anch'egli rugbista, terza linea centro, omonimo e coetaneo del pi\u00f9 famoso Jonny Wilkinson."}
{"id": "3702570", "revid": "1444345", "url": "https://it.wikipedia.org/wiki?curid=3702570", "title": "Gangster Tripping", "text": "Gangster Tripping \u00e8 un singolo del DJ britannico Fatboy Slim, pubblicato il 5 ottobre 1998 come secondo estratto dal secondo album in studio \"You've Come a Long Way, Baby\".\nDescrizione.\nIl brano contiene campionamenti presi da \"Entropy\" di DJ Shadow, \"Word Play\" e \"The Turntablist Anthem\" degli X-Ecutioners, \"Beatbox Wash\" dei Dust Junkys, e \"You Did It\" di Ann Robinson. Il campionamento dei Dusty Junkys fu utilizzato senza autorizzazione: Nick Lockett (MC Tunes) vinse infatti una causa durata 3 anni sui diritti d'utilizzo del campionamento che \u00e8 presente nella traccia.\nSuccesso commerciale.\nIl singolo ha raggiunto la posizione numero tre in Inghilterra.\nVideo musicale.\nIl videoclip, diretto da Roman Coppola, mostra una serie di oggetti (elettrodomestici, sanitari, mobili) esplodere davanti alla macchina da presa prima a velocit\u00e0 normale, poi al rallentatore, mostrando i minimi particolari delle esplosioni. Il videoclip richiama il finale del film Zabriskie Point di Michelangelo Antonioni, del quale Coppola \u00e8 un ammiratore."}
{"id": "3702575", "revid": "170423", "url": "https://it.wikipedia.org/wiki?curid=3702575", "title": "Edward George", "text": "Biografia.\nGeorge, nato e cresciuto a Carshalton, figlio di Alan Poste, un impiegato, e Olive, frequent\u00f2 il Dulwich College, una scuola indipendente, grazie a una borsa di studio. Svolse il servizio militare presso la Scuola comune Servizi per linguisti, dove impar\u00f2 a parlare il russo.\nDopo il diploma a Cambridge, inizi\u00f2 a lavorare presso la Banca d'Inghilterra nel 1962 dove rimase per tutta la vita, ad eccezione di alcuni periodi passati all'Universit\u00e0 Statale di Mosca, alla Banca dei Regolamenti Internazionali e al Fondo monetario internazionale.\nSpos\u00f2 Vanessa Williams, Lady George, nel Surrey nel 1962, dalla loro unione nacquero due figli, Liz ed Edward. Il 18 aprile 2009, George mor\u00ec di cancro ai polmoni.\nCarriera finanziaria.\nGeorge \u00e8 stato nominato Governatore della Banca d'Inghilterra nel 1993, succedendo a Robin Leigh-Pemberton, ora Lord Kingsdown, e si ritir\u00f2 al completamento del suo secondo mandato quinquennale il 30 giugno 2003. Durante il suo governo, la Banca ottenne la piena indipendenza nel fissare i tassi di interesse nel Regno Unito da parte di Gordon Brown, divenuto Cancelliere dello Scacchiere dopo le elezioni generali 1997.\nGli succedette come governatore della Banca d'Inghilterra nel luglio 2003 Mervyn King. George fu nominato cavaliere nel 2000 e ottenne il titolo di \"Barone George\" di San Tudy nella contea di Cornovaglia. Il 4 marzo 2000 ottenne una laurea ad honorem dall'Universit\u00e0 di Buckingham, fu nominato vice tenente di Cornovaglia nel marzo 2006."}
{"id": "3702576", "revid": "1543377", "url": "https://it.wikipedia.org/wiki?curid=3702576", "title": "Past - Future", "text": "Past&lt;Future \u00e8 il nono album studio della cantante giapponese Namie Amuro. \u00c8 stato pubblicato il 16 dicembre 2009.\nLa cantante ha affermato di concepire l'album come \"una nuova partenza\".\nPromozione.\nTracce Promozionali.\nLe altre canzoni che hanno avuto una promozione, grazie a spot e pubblicit\u00e0, sono:\nTutti e quattro i brani hanno un video musicale, inclusi nel DVD dell'album insieme a quelli di \"Wild\" e \"Dr.\"."}
{"id": "3702577", "revid": "1100311", "url": "https://it.wikipedia.org/wiki?curid=3702577", "title": "Robert Herrera", "text": ""}
{"id": "3702578", "revid": "224230", "url": "https://it.wikipedia.org/wiki?curid=3702578", "title": "Asparagi di Rommel", "text": "Gli asparagi di Rommel (dal tedesco \"Rommelspargel\"), anche detti \"Holzpf\u00e4hle\" (\"pali di legno\") oppure \"Luftlandehindernis\" (\"ostacolo per truppe aviotrasportate\"), erano tronchi di legno lunghi 4-5 metri posizionati sulle spiagge della Manica e dell'Atlantico, per impedire lo sbarco delle truppe alleate, ma anche posizionati nell'entroterra, in campi o/e prati, per impedire l'atterraggio di aerei o alianti nemici.\nDescrizione.\nI cosiddetti \"asparagi di Rommel\" venivano piantati nel terreno, fino anche a due metri di profondit\u00e0, e, se necessario, tenuti in piedi meglio grazie ad altri pali legati ad essi in maniera da formare una diagonale con il terreno. A volte, i pali erano circondati da campi minati. Soprattutto sulle spiagge, i pali erano in acciaio, per prevenire la corrosione del legno causata dall'acqua salata. Questi pali posizionati lungo le spiagge, con l'arrivo dell'alta marea, scomparivano appena sotto al livello dell'acqua, e quindi risultavano potenzialmente dannosi per lo scafo delle navi nemiche in arrivo per un eventuale sbarco. Durante lo sbarco in Normandia, le spiagge che contenevano questi \"asparagi\" erano un temuto avversario per i mezzi da sbarco delle forze alleate. Gli asparagi erano collocati ad una distanza di circa 50 metri l'uno dall'altro sulle spiagge, mentre nell'entroterra, dove bisognava impedire l'atterraggio di aeromobili, le distanze erano pi\u00f9 ridotte.\n \nIl feldmaresciallo Erwin Rommel, che assunse nel novembre 1943 il comando dello \"Heeresgruppe B\" (Gruppo di armate B), ricevette anche il comando del Vallo Atlantico lungo le coste francesi. Subito dopo aver accolto l'incarico, Rommel controll\u00f2 le fortificazioni locali e prese parte ad alcuni viaggi pi\u00f9 lunghi per poter concludere che le attuali postazioni difensive dovevano essere ampliate e migliorate, e tutto ci\u00f2 pi\u00f9 velocemente. Da qui, i nuovi pali difensivi vennero definiti gli \"asparagi di Rommel\".\nAnche se le forze di Rommel avevano disposto oltre un milione di pali nei campi, il loro effetto sull'invasione della Normandia fu alquanto irrilevante. Pi\u00f9 tardi, in Costa Azzurra (operazione Dragoon), solamente 300 soldati alleati furono vittime degli asparagi di Rommel.\nIl termine \"asparago di Rommel\" si riferisce specificamente a pali di legno, utilizzati contro l'invasione aerea, ma \u00e8 stato anche utilizzato per descrivere i tronchi di legno posti sulle spiagge della Manica e dell'Oceano Atlantico, per ostacolare lo sbarco delle truppe aviotrasportate. Queste strutture difensive in legno furono testate dai tedeschi che appurarono la loro inefficacia contro le barche, e vennero quindi abbandonati in favore delle \"Hemmbalken\" (\"travi di ostruzione\") e di altre difese lungo la spiaggia.\nNei piani che Rommel aveva inviato ai suoi subordinati, il sistema difensivo dei pali di legno, interconnessi tramite fili, veniva nominato come \"Luftlandehindernis\" (\"ostacolo per truppe aviotrasportate\").\nLungo i campi nell'entroterra e nei prati, dove gli alianti nemici potevano atterrare, Rommel specific\u00f2 che il diametro dei pali doveva essere di 150\u2013300\u00a0mm, e conficcati sotto terra in modo tale che 3\u20134\u00a0m del palo sarebbero sbucati verso l'alto. Circa ogni chilometro quadro doveva contenere 1000 pali difensivi. I pali di legno dovevano provenire da tronchi o rami d'albero di grosso diametro. Le cime dei pali erano spesso collegate da un filo, a sua volta connesso con una trappola, ad esempio una mina o una bomba a mano. A volte, al posto dei pali in legno, si utilizzavano allo stesso scopo binari ferroviari.\nOltre a questi ostacoli per prevenire gli atterraggi, Rommel diede l'ordine di allagare alcuni campi, in modo tale che gli alianti che vi atterrassero, assieme alle loro truppe aviotrasportate, affondassero nell'acqua e nel fango. Inoltre, egli ordin\u00f2 che reparti di fanteria, armati con mitragliatrici, coprissero le vie di fuga dai campi, in modo tale da ridurre la probabilit\u00e0 di sopravvivenza delle truppe nemiche dopo l'atterraggio. In questi campi \"bocage\" in effetti si trovavano vie di fuga, semicoperte da dense siepi; pi\u00f9 che gli asparagi, queste siepi causarono maggiori danni ai nemici che si muovevano dopo l'atterraggio.\nRommel, dopo un giro di ispezione nell'aprile del 1944, afferm\u00f2: \"la costruzione di ostacoli anti-paracadutisti ha fatto grandi progressi in molte divisioni. Ad esempio, una divisione ha disposto circa 300.000 pali, e un corpo d'armata 900.000.\" Inoltre sottoline\u00f2 che \"i soli pali non rendevano completo il lavoro; questi dovevano essere collegati l'uno all'altro a delle mine e granate... \u00c8 ancora possibile che del bestiame possa pascolare sotto questa rete di ostacoli.\"\nDopo che gli alleati sbarcarono in Normandia, recuperarono i pali di acciaio per fonderli e ricavare metallo utile per dotare i carri armati Sherman M4 di un'apposita rastrelliera sulla parte frontale, la quale svolgeva il compito di abbattere il \"bocage\" normanno. Questi carri modificati vennero soprannominati \"Rhinoceros\" o \"Cutter Culin\", dal sergente Curtis G. Culin, ideatore della modifica.\nNella cultura di massa.\nIl termine \"asparagi di Rommel\" \u00e8 stato citato nel romanzo di G\u00fcnter Grass \"Il tamburo di latta\" (\"Die Blechtrommel\"), in una poesia di Oscar Matzerath, che alla vigilia dello sbarco alleato era dietro alle postazioni del Vallo Atlantico.\nIn una missione del videogioco per PC \"\" il giocatore nei panni di una squadra di soldati americani, deve distruggere i suddetti pali per sgomberare il campo agli atterraggi degli alianti alleati."}
{"id": "3702579", "revid": "1543377", "url": "https://it.wikipedia.org/wiki?curid=3702579", "title": "Coppa CEV 2011-2012 (maschile)", "text": "La Coppa CEV di pallavolo maschile 2011-2012 \u00e8 stata la 40\u00aa edizione del secondo torneo pallavolistico europeo per squadre di club; iniziata a partire dal 18 ottobre 2011, si \u00e8 conclusa il 1\u00ba aprile 2012. Al torneo hanno partecipato 36 squadre e la vittoria finale \u00e8 andata per la seconda volta alla Dinamo Mosca.\nRegolamento.\nAl torneo inizialmente hanno partecipato 32 squadre che si sono sfidate in diverse fasi ad eliminazione diretta, suddivise in sedicesimi di finale, ottavi di finale e quarti di finale: le 4 squadre qualificate hanno quindi disputato la Challenge Round affrontando 4 squadre eliminate durante la fase a gironi della Champions League 2011-12; hanno quindi proseguito con semifinali e finale."}
{"id": "3702580", "revid": "767487", "url": "https://it.wikipedia.org/wiki?curid=3702580", "title": "Dall'odio all'amore", "text": "Dall'odio all'amore (\"The Barricade\") \u00e8 un film muto del 1917 diretto da Edwin Carewe e sceneggiato da June Mathis su un soggetto di Hamilton Smith. Prodotto dalla Rolfe Photoplays, il film aveva come interpreti Mabel Taliaferro, famosa attrice teatrale, e Frank Currier, Clifford Bruce, Robert Rendel, Emile Collins, Lorna Volare, Mary Doyle. La fotografia si deve a John Arnold.\nTrama.\nAmos Merrill, il nuovo presidente della Securities Company, compagnia aziendale leader a Wall Street, sentendosi minacciato dal giovane John Cook, inizia a speculare usando i fondi fiduciari da lui controllati. Ma i suoi investimenti si rivelano un disastro, finendo per mandarlo sul lastrico. Per giustificarsi delle sue disgrazie con la figlia Hope, le dice che a rovinarlo \u00e8 stato Cook. Cos\u00ec, quando qualche tempo dopo Hope incontra Cook, la giovane progetta di vendicare il padre. Ignorando che Cook ha salvato Merrill dalle accuse e ha ripagato i suoi debiti dopo averlo mandato a curarsi per recuperare la salute, Hope sposa Cook, ma solo per rendendogli la vita impossibile. Giunge a mettersi a complottare con Gerald Hastings, un rivale in affari del marito, decisa a rovinarlo completamente per ottenerne il controllo dei beni. Quando Amos ritorna, resta sbalordito da ci\u00f2 che Hope ha fatto e le rivela la verit\u00e0 e di come il colpevole di tutto sia proprio lui che le aveva mentito accusando falsamente Cook. Hope, pentita, chiede perdono al marito e, con lui, parte per il West dove i due inizieranno insieme una nuova vita.\nProduzione.\nIl film fu prodotto dalla Rolfe Photoplays.\nDistribuzione.\nIl copyright del film, richiesto dalla Rolfe Photoplays, Inc., fu registrato il 1\u00ba marzo 1917 con il numero LP10277.\nDistribuito dalla Metro Pictures Corporation [A Metro Wonderplay], il film - presentato da B.A. Rolfe - usc\u00ec nelle sale cinematografiche statunitensi il 5 marzo 1917. In Italia venne distribuito dalla \"Mundus\" nel 1920 con il visto di censura 14971.\nNon si conoscono copie ancora esistenti della pellicola che viene considerata presumibilmente perduta."}
{"id": "3702583", "revid": "411054", "url": "https://it.wikipedia.org/wiki?curid=3702583", "title": "USGA", "text": ""}
{"id": "3702587", "revid": "124123", "url": "https://it.wikipedia.org/wiki?curid=3702587", "title": "Camille Langevin", "text": "Fu una personalit\u00e0 della Comune di Parigi.\nBiografia.\nOperaio tornitore, organizz\u00f2 nel 1868 il Sindacato degli operai meccanici e la Camera federale delle Societ\u00e0 operaie nel 1869. Iscritto alla Prima Internazionale, e fondatore del \"Cercle d'\u00e9tudes sociales\", nel luglio del 1870 fu condannato a due mesi di carcere dalla magistratura bonapartista.\nDurante l'assedio di Parigi, partecip\u00f2 alle sollevazioni del 31 ottobre 1870 e del 22 gennaio 1871 contro il governo di difesa nazionale. Si present\u00f2 candidato socialista rivoluzionario alle elezioni dell'Assemblea Nazionale dell'8 febbraio 1871 ma non fu eletto. Costituita la Comune il 18 marzo, il 26 marzo fu eletto al Consiglio della Comune e fece parte della Commissione giustizia, votando il 1\u00ba maggio a favore della creazione del Comitato di Salute pubblica.\nDopo la \"Settimana di sangue\" fu condannato in contumacia dalla corte marziale di Versailles alla deportazione, ma egli era gi\u00e0 fuggito in Alsazia, divenuta tedesca, dove aveva fondato con Augustin Avrial una societ\u00e0 di costruzioni meccaniche. Espulso nel 1876, si trasfer\u00ec a Londra e torn\u00f2 in Francia con l'amnistia del 1880, facendo parte delle cooperative operaie di produzione."}
{"id": "3702588", "revid": "1318658", "url": "https://it.wikipedia.org/wiki?curid=3702588", "title": "FA Cup 1962-1963", "text": "La FA Cup 1962-1963 \u00e8 stata l'ottantaduesima edizione della competizione calcistica pi\u00f9 antica del mondo. \u00c8 stata vinta dal Manchester United, vincitore della finale disputata contro il Leicester City.\nIncontri.\nSedicesimi di finale.\nGli incontri sono stati disputati tra il 26 gennaio e il 19 marzo 1963.\nOttavi di finale.\nGli incontri sono stati disputati tra il 16 e il 25 marzo 1963.\nQuarti di finale.\nGli incontri sono stati disputati il 30 marzo, i due ripetizioni il 3 e l'8 aprile 1963.\nSemifinali.\nGli incontri sono stati disputati il 27 aprile 1963."}
{"id": "3702598", "revid": "648716", "url": "https://it.wikipedia.org/wiki?curid=3702598", "title": "Trattato di Ried", "text": "Il trattato di Ried sanc\u00ec l'uscita del Regno di Baviera dalla Confederazione del Reno e, di conseguenza, dall'alleanza militare con l'Impero francese, e la sua adesione alla sesta coalizione contro il precedente alleato. Esso fu firmato nella cittadina austriaca di Ried im Innkreis l'8 ottobre 1813, e costitu\u00ec un precedente che fu seguito molto presto dagli altri stati della Confederazione renana.\nAntefatti.\nGi\u00e0 nel marzo del 1813 il cancelliere austriaco Klemens von Metternich cerc\u00f2 di convincere la Baviera ad un rovesciamento delle sue alleanze. L'opportunit\u00e0 di tale decisione tuttavia era contrastata dai successi ottenuti dall'esercito francese nella prima parte dell'anno, il che port\u00f2 ad una situazione di attendismo da parte del re di Baviera, Massimiliano I Giuseppe. Contro tale attendismo crescevano le spinte del feldmaresciallo Carl Philipp von Wrede e quelle del pretendente al trono, e futuro re di Baviera, Ludovico. Anche il primo ministro Maximilian von Montgelas condivideva la tesi dell'opportunit\u00e0 per la Baviera di passare nel campo degli Alleati contro i Francesi.\nIl trattato.\nI trattato di Ried conteneva undici articoli normali ed altrettanti segreti. La Baviera, una volta uscita dalla Confederazione del Reno, doveva partecipare alla guerra contro Napoleone a fianco degli alleati della sesta coalizione, fornendo un'armata di almeno 36.000 effettivi. L'Austria garantiva cambio la consegna alla Baviera degli ampi territori, che nel 1805 aveva ottenuto dalla Francia con il Trattato di Sch\u00f6nbrunn, sui quali la Baviera stessa avrebbe avuto la piena sovranit\u00e0.\nPer successive cessioni da trattarsi, sarebbero state concessi risarcimenti di pari valore.\nIl cambiamento di schieramento della Baviera fu definito con la firma del trattato.\nPer l'Impero austriaco il trattato fu sottoscritto dal principe Enrico XV di Reuss zu Plauen e per il regno di Baviera dal feldmaresciallo Carl Philipp von Wrede.\nConseguenze.\nDopo che il 14 ottobre 1813 la Baviera, in conformit\u00e0 agli impegni presi con questo trattato, aveva dichiarato guerra alla Francia, anche la Prussia e la Russia sottoscrissero il trattato. Successivamente furono conclusi trattati simili con altri stati della Confederazione del Reno."}
{"id": "3702600", "revid": "1934238", "url": "https://it.wikipedia.org/wiki?curid=3702600", "title": "United States Golf Association", "text": "La United States Golf Association (USGA) \u00e8 l'associazione nazionale degli Stati Uniti dei campi da golf, golf club e strutture golfistiche e il \"governing body\" del golf per gli Stati Uniti e il Messico. In collaborazione con il The Royal and Ancient Golf Club of St Andrews produce e interpreta le regole del golf. La USGA fornisce inoltre in sistema di handicap per i giocatori di golf, organizza 13 tornei nazionali, inclusi lo U.S. Open, lo U.S. Women's Open e lo U.S. Senior Open, e controlla la conformit\u00e0 del'attrezzatura da golf.\nIl \"Bob Jones Award\" \u00e8 il pi\u00f9 alto premio attribuito dall'USGA come riconoscimento ai giocatori che si distinguono nella pratica del golf. \u00c8 stato consegnato per la prima volta nel 1955.\nStoria.\nLa USGA fu fondata nel 1894 per risolvere una disputa fra le competizioni nazionali dei dilettanti. In quell'anno sia il Newport Country Club sia il Saint Andrew's Golf Club di Yonkers dichiararono \u201ccampione nazionale \"amateur\"\u201d il vincitore del proprio torneo. Quell'autunno i rappresentanti del Newport Country Club, del Saint Andrew's Golf Club, del Chicago Golf Club, del The Country Club e del Shinnecock Hills Golf Club si incontrarono a New York per istituire un \"governing body\" nazionale, che avrebbe controllato i tornei e le Regole del golf. La Amateur Golf Association of the United States fu fondata il 22 dicembre 1894 e fu dopo breve rinominata \"United States Golf Association\". Il primo presidente fu Theodore Havemeyer, e lo U.S. Amateur Trophy porta il suo nome.\nIl primo U.S. Amateur fu organizzato nel 1985 al Newport Country Club e fu vinto da Charles B. Macdonald. Il primo U.S. Open fu organizzato il giorno seguente. Fino al 1898 i due eventi furono organizzati nello stesso club. Ad oggi la USGA organizza 13 tornei nazionali, di cui 10 per dilettanti.\nLa USGA si espanse gradualmente oltre i cinque club originali. Nel 1910 erano 267 i club membri, 1138 nel 1932. Nel 1980 erano oltre 5000, e ad oggi sono oltre 9700.\nTornei organizzati dalla USGA.\nLa USGA organizza i seguenti tornei:\nTornei Open.\nUn torneo \"open\" \u00e8 una competizione a cui possono accedere si professionisti che dilettanti. I due maggiori \"Open\" negli Stati Uniti sono:\nTornei per dilettanti.\nTornei per under18:\nTornei per senior:\nPer over25:"}
{"id": "3702601", "revid": "46931", "url": "https://it.wikipedia.org/wiki?curid=3702601", "title": "Disastro ambientale di Tauranga del 2011", "text": ""}
{"id": "3702603", "revid": "767487", "url": "https://it.wikipedia.org/wiki?curid=3702603", "title": "V\u00e1clav Dan\u011bk", "text": "Carriera.\nGiocatore.\nBan\u00edk Ostrava.\nL'esordio e i due titoli.\nNella stagione 1978-79 entra nella prima squadra del Ban\u00edk Ostrava, squadra della sua citt\u00e0 natale, Ostrava. Nel 1979 la societ\u00e0 di Ostrava vince la Coppa Rappan Nella stagione 1979-80 gioca il campionato da titolare collezionando 23 presenze e 7 reti. Il Ban\u00edk vince il campionato superando con due giornate d'anticipo lo Zbrojovka Brno e il Bohemians Praga. Nel campionato del 1981 Dan\u011bk segna 8 reti giocando in 24 occasioni il campionato cecoslovacco: la societ\u00e0 rossoblu di Ostrava vince nuovamente il torneo davanti a Dukla Praga, Bohemians Praga e Sparta Praga. Nella stagione 1981-82 l'attaccante di Ostrava realizza 11 marcature giocando 29 incontri di campionato. Al termine della stagione il Ban\u00edk giunge al secondo posto in campionato dietro al Dukla Praga. Nel 1983 il Ban\u00edk Ostrava arriva al secondo posto in campionato superato dal solo Bohemians Praga: Dan\u011bk segna 8 gol in 28 sfide. Nel 1983-84 Dan\u011bk realizza 7 marcature in 23 partite e nella stagione seguente mette a segno 5 centri entrando in campo 18 volte. Il Ban\u00edk Ostrava \u00e8 al quinto posto nel 1984 e al quarto posto nel 1985. Nel 1985 i cechi vincono la Karl Rappan, ripetendosi nel 1987 e nel 1989.\nLa rinascita.\nLa stagione 1985-86 \u00e8 la peggiore per Dan\u0115k che realizza 4 reti pur giocando 17 incontri di campionato. Il Ban\u00edk Ostrava giunge all'ottavo posto. Alla stagione appena trascorsa si contrappone quella successiva dove Dan\u011bk, giocando tutte le 30 partite del campionato, segna 25 volte, ottenendo il titolo di miglior marcatore del campionato. Con i suoi gol (circa la met\u00e0 di quelli complessivi della squadra) trascina i rossoblu al quinto posto. Nel 1988 V\u00e1clav Dan\u011bk si riconferma: 23 reti in 26 partite (di poco sotto la media di una rete a partita) lo portano al secondo posto nella classifica marcatori dietro a Milan Luhov\u00fd autore di 24 marcature. Con le sue 23 reti (ancora una volta circa la met\u00e0 di quelle del Ban\u00edk) porta la squadra ai vertici della graduatoria. L'ultima stagione ad Ostrava vede il trionfo del Dukla Praga in campionato proprio sul Ban\u00edk: V\u00e1clav Dan\u011bk sigla 13 realizzazioni in 23 presenze. Nel 1988-89 vince con la squadra la Coppa Mitropa, battendo in finale il Bologna. Nel 1989 il Ban\u00edk Ostrava vince l'unica edizione della Supercoppa Mitropa giocata contro il Pisa: dopo aver vinto ad Ostrava per 3-0 i cechi vengono rimontati 0-3 a Pisa e l'incontro verr\u00e0 vinto solo ai supplementari dalla formazione mitteleuropea.\nInnsbruck e Le Havre.\nNel 1989 viene acquistato dagli austriaci del Tirol Innsbruck: al primo anno Dan\u011bk vince il campionato austriaco, segnando 15 gol in 25 incontri. Nel 1991 gioca 32 partite e mette a segno 29 marcature: grazie a queste prestazioni guadagna il titolo di capocannoniere del torneo portando il Tirol in seconda posizione. Arriva alla finale di Supercoppa austriaca contro l'Austria Vienna ma lo Swarovski Tirol perde 5-1.\nNell'annata 1991-92 gioca in Francia con il Le Havre: gioca 17 e segna 3 reti. Il Le Havre conclude in settima posizione il torneo. A seguito di questa esperienza francese Dan\u011bk torna ad Innsbruck, per giocare con il Wacker Innsbruck: in questa stagione realizza 24 reti giocando 35 partite, ci\u00f2 gli vale nuovamente il titolo di capocannoniere del campionato. Il Wacker Innsbruck si mantiene ai vertici della classifica. In questa stagione il Wacker vince la Coppa d'Austria e nello stesso anno arriva la finale di Supercoppa d'Austria persa ai rigori contro l'Austria Vienna per 4-2."}
{"id": "3702609", "revid": "287204", "url": "https://it.wikipedia.org/wiki?curid=3702609", "title": "Vaclav Danek", "text": ""}
{"id": "3702610", "revid": "599013", "url": "https://it.wikipedia.org/wiki?curid=3702610", "title": "Arb\u00ebria", "text": ""}
{"id": "3702612", "revid": "1305772", "url": "https://it.wikipedia.org/wiki?curid=3702612", "title": "Gino Bianco", "text": ""}
{"id": "3702614", "revid": "44097126", "url": "https://it.wikipedia.org/wiki?curid=3702614", "title": "Apri concerto", "text": ""}
{"id": "3702616", "revid": "1318658", "url": "https://it.wikipedia.org/wiki?curid=3702616", "title": "W\u00fcrttemberg (casato)", "text": "Il Casato del W\u00fcrttemberg \u00e8 una famiglia reale europea e una dinastia tedesca del W\u00fcrttemberg. La Casata trae le sue origini, secondo recenti ricerche, probabilmente in prossimit\u00e0 della dinastia Salica.\nStoria.\nOrigini.\nGli antenati della casata W\u00fcrttemberg, che allora si chiamava \"Wirtemberg\" si stabilirono nella zona di Stoccarda intorno al 1080. Corrado del W\u00fcrttemberg divent\u00f2 erede del casato di Beutelsbach e costru\u00ec il castello di Wirtemberg. Intorno al 1089, fu creato conte. I loro domini, che inizialmente comprendevano solo gli immediati dintorni del castello, aumentarono costantemente, principalmente attraverso acquisizioni come quella di Tubinga.\nAscesa.\nNella dieta di Worms del 1495, il cont Eberardo V fu elevato a duca (\"Herzog\") dal re di Germania e poi imperatore del Sacro Romano Impero Massimiliano I. Nel periodo 1534-1537, il duca Ulrico I introdusse la riforma protestante e divenne il capo della Chiesa protestante locale.\nNel XVIII secolo, la linea protestante maschile si estinse e come capo della casata subentr\u00f2 il duca Carlo Alessandro, che era cattolico. Nonostante i governanti cattolici, il protestantesimo sopravvisse come chiesa istituita, gestita da un consiglio della chiesa composta dai membri della nobilt\u00e0 del W\u00fcrttemberg. Dal 1797, con l'ascesa del duca Duca Federico II, la famiglia ducale ritorn\u00f2 ad essere protestante.\nRegno del W\u00fcrttemberg.\nDurante gli sconvolgimenti politici del regno di Napoleone I, essendo un alleato di questi, il W\u00fcrttemberg entr\u00f2 a far parte della Confederazione del Reno: il duca Federico II fu creato elettore nel maggio 1803, ricevette e riun\u00ec i domini secolarizzati e mediatizzati, che ampliarono notevolmente l'estensione territoriale del suo paese. Nel gennaio 1806 fu creato re del W\u00fcrttemberg.\nNel 1828 il re Guglielmo I adott\u00f2 una nuova legge familiare, nella quale erano stati stabiliti diritti e doveri della famiglia regnante, la regola dell'esclusiva primogenitura in linea maschile e restrizioni matrimoniali verso i pari livello.\nNel 1867 la casata cre\u00f2 il ducato reale di Urach in favore del principe Guglielmo di Urach, che era escluso dai diritti di successione essendosi i suoi genitori sposati morganaticamente nel 1800. Per lo stesso motivo nel 1871 venne creato il ducato reale di Teck per Francesco di Teck.\nCaduta del Regno.\nAlla fine della prima guerra mondiale, durante la Rivoluzione germanica tutte le monarchie in Germania furono abolite e il re Guglielmo II abdic\u00f2 il 30 novembre 1918. Alla sua morte, nel 1921, il ramo principale della casata si estinse e la guida della casata pass\u00f2 ad un lontano parente, il duca Alberto del W\u00fcrttemberg.\nSovrani del W\u00fcrttemberg.\nCapi del casato del W\u00fcrttemberg dal 1918.\nLa linea di successione legale del casato del W\u00fcrttemberg continua fino ad oggi, anche se la casata non ha pi\u00f9 alcun ruolo politico. Per i successivi governanti vedi ministri e presidenti del W\u00fcrttemberg.\nRami del casato del W\u00fcrttemberg.\nTutti i rami del casato discendono dal duca Federico II Eugenio del W\u00fcrttemberg (1732\u20131797) sulle basi della primogenitura agnatica.\nAttraverso i matrimoni dei suoi membri femminili, molte famiglie reali, discendono da ognuno dei rami W\u00fcrttemberg. Le casate reali includono: Borbone, Liechtenstein, Orl\u00e9ans, Windsor, Wied-Neuwied, ecc."}
{"id": "3702619", "revid": "411054", "url": "https://it.wikipedia.org/wiki?curid=3702619", "title": "US Golf Association", "text": ""}
{"id": "3702625", "revid": "339392", "url": "https://it.wikipedia.org/wiki?curid=3702625", "title": "Casato di W\u00fcrttemberg", "text": ""}
{"id": "3702628", "revid": "44097291", "url": "https://it.wikipedia.org/wiki?curid=3702628", "title": "Variet\u00e0 televisivo", "text": ""}
{"id": "3702629", "revid": "176990", "url": "https://it.wikipedia.org/wiki?curid=3702629", "title": "Petubastis II", "text": ""}
{"id": "3702631", "revid": "528930", "url": "https://it.wikipedia.org/wiki?curid=3702631", "title": "W\u00fcrttemberg (famiglia)", "text": ""}
{"id": "3702637", "revid": "599013", "url": "https://it.wikipedia.org/wiki?curid=3702637", "title": "Andrea Lloyd", "text": ""}
{"id": "3702640", "revid": "300067", "url": "https://it.wikipedia.org/wiki?curid=3702640", "title": "Andrea Lloyd Curry", "text": ""}
{"id": "3702643", "revid": "322321", "url": "https://it.wikipedia.org/wiki?curid=3702643", "title": "Luis Antonio Tagle", "text": "Biografia.\nFormazione e ministero sacerdotale.\nNativo della capitale filippina, dopo le scuole primarie frequenta il seminario di San Giuseppe nella sua citt\u00e0, dove studia filosofia, per poi iscriversi successivamente all'Universit\u00e0 Ateneo de Manila dove segue gli studi di teologia. Il 27 febbraio 1982 \u00e8 ordinato sacerdote e incardinato nella diocesi di Imus dal vescovo Felix Paz Perez. Dopo l'ordinazione viene nominato vicario nella parrocchia di Sant'Agostino a Mendez e direttore spirituale del seminario di Imus, di cui diventa rettore nel 1983. Nel contempo \u00e8 anche insegnante di teologia e filosofia al seminario di San Carlos a Manila e alla scuola dei Missionari verbiti di Tagaytay.\nDal 1985 al 1992 \u00e8 negli Stati Uniti d'America, dove frequenta la prestigiosa Universit\u00e0 Cattolica d'America e ottiene il dottorato in teologia.\nDopo gli studi negli Stati Uniti, dal 1993 al 1995 \u00e8 vicario episcopale per i religiosi e dal 1998 \u00e8 parroco della cattedrale di Imus. Nel 1997 entra a far parte della Commissione teologica internazionale, presieduta dal cardinale Joseph Ratzinger.\nVescovo di Imus.\nIl 22 ottobre 2001 papa Giovanni Paolo II lo nomina, quarantaquattrenne, vescovo di Imus. Riceve la consacrazione episcopale il successivo 12 dicembre per l'imposizione delle mani del cardinale Jaime Lachica Sin, all'epoca arcivescovo di Manila, co-consacranti i vescovi Manuel Cruz Sobrevi\u00f1as e Pedro Dulay Arigo.\nNel 2005 \u00e8 il vescovo pi\u00f9 giovane a prendere parte al sinodo sull'Eucaristia: nonostante ci\u00f2 \u00e8 eletto nel consiglio post-sinodale. Durante il suo episcopato a Imus rivolge la sua attenzione particolarmente ai giovani, che lo chiamano vescovo \"Chito\", illustrando ogni settimana le letture in un video trasmesso su internet. Nel 2009 la diocesi di Imus ospita il primo incontro dei giovani asiatici, una versione continentale della Giornata mondiale della giovent\u00f9.\nArcivescovo di Manila e cardinale.\nIl 13 ottobre 2011 papa Benedetto XVI lo nomina arcivescovo metropolita di Manila; succede al cardinale Gaudencio Rosales, dimessosi per raggiunti limiti di et\u00e0.\n\u00c8 stato insediato come arcivescovo il 12 dicembre 2011, giorno della festa di Nostra Signora di Guadalupe e decimo anniversario della sua consacrazione episcopale. Ha ricevuto il pallio, simbolo della sua autorit\u00e0 di arcivescovo metropolita, da Benedetto XVI il 29 giugno 2012 a Roma.\nIl 18 settembre 2012 \u00e8 nominato padre sinodale della XIII assemblea generale ordinaria del Sinodo dei vescovi. Benedetto XVI lo crea, cinquantacinquenne, cardinale presbitero di San Felice da Cantalice a Centocelle nel concistoro ordinario pubblico del 24 novembre 2012. Prende possesso del medesimo titolo il 15 giugno 2013.\nDal 12 al 13 marzo 2013 partecipa come cardinale elettore al conclave che elegge come nuovo papa il cardinale argentino Jorge Mario Bergoglio.\nNel 2014 viene nominato da papa Francesco presidente del Sinodo straordinario sulla famiglia e il 14 maggio 2015 viene eletto presidente di Caritas Internationalis.\nPrefetto della Congregazione per l'evangelizzazione dei popoli.\nL'8 dicembre 2019 papa Francesco lo nomina prefetto della Congregazione per l'evangelizzazione dei popoli, sollevandolo in pari tempo dalla cura pastorale dell'arcidiocesi di Manila; succede al cardinale Fernando Filoni, nominato lo stesso giorno gran maestro dell'Ordine equestre del Santo Sepolcro di Gerusalemme. Assume il titolo di arcivescovo emerito di Manila.\nTagle \u00e8 il secondo asiatico a capo di questa Congregazione, dopo il cardinale Ivan Dias, che \u00e8 stato prefetto dal 2006 al 2011 ed \u00e8 il secondo cardinale filippino a guidare una congregazione della Curia Romana dopo Jos\u00e9 Tom\u00e1s S\u00e1nchez, che ha guidato la Congregazione per il clero dal 1991 al 1996.\nIl 14 aprile 2020 lo stesso papa Francesco, derogando ai canoni 350 \u00a7\u00a7 1-2 e 352 \u00a7\u00a7 2-3 del Codice di diritto canonico, lo eleva all'ordine dei cardinali vescovi, con effetto dal 1\u00ba maggio successivo.\n\u00c8 membro della Congregazione per l'educazione cattolica, della Congregazione per gli istituti di vita consacrata e le societ\u00e0 di vita apostolica, della Congregazione per le Chiese orientali, del Pontificio consiglio per i testi legislativi e del Pontificio consiglio per il dialogo interreligioso.\n\u00c8 considerato \u00abuna delle voci pi\u00f9 rappresentative del pensiero teologico asiatico\u00bb.\nOltre all'inglese e al filippino, conosce anche l'italiano, lo spagnolo e il francese.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nStemma e motto.\nBlasonatura.\n\"Partito semitroncato a destra e troncato di 2 a sinistra; nel 1\u00ba di rosso, alla torre d'oro, merlata di cinque pezzi, mattonata di nero, finestrata di azzurro e accompagnata nel canton destro del capo da un crescente d'argento; nel 2\u00ba d'azzurro, al leone marinato d'argento tenente una croce latina dello stesso; nel 3\u00ba d'oro, sul cantone destro del capo al libro aperto d'argento, foderato al naturale, caricato delle lettere A e \u03a9 di nero, e sul cantone sinistro del capo al Cristo Buon Pastore al naturale, nimbato del campo, e tenente una rete di nero, attraversata da 5 pesci dello stesso; nel 4\u00ba d'azzurro al monogramma mariano d'argento posto su un capitello ionico d'oro e accerchiato da 12 stelle a 5 punte d'oro e sormontato da una corona dello stesso e gemmata di rosso e d'argento; nel 5\u00ba di verde al giglio da campo fiorito d'argento, attraversato dalla squadra del carpentiere al naturale.\"\nSpiegazione.\nSecondo una tradizione consolidata nelle Filippine e presente anche in diversi paesi anglosassoni, gli stemmi vescovili presentano sul lato destro lo scudo della diocesi e su quello sinistro quello personale del prelato.\nPertanto, nello stemma attuale del cardinale Tagle, oltre a figurare il suo scudo, c'\u00e8 anche quello dell'arcidiocesi di Manila, che ha mantenuto anche da prefetto della Congregazione per l'evangelizzazione dei popoli, il quale \u00e8 composto da:\nInoltre nello scudo personale sono presenti:"}
{"id": "3702644", "revid": "300067", "url": "https://it.wikipedia.org/wiki?curid=3702644", "title": "Tonya Edwards", "text": ""}
{"id": "3702652", "revid": "481666", "url": "https://it.wikipedia.org/wiki?curid=3702652", "title": "John Arnold (direttore della fotografia)", "text": "Dal 1931 al 1936 fu Presidente dell'American Society of Cinematographers.\nBiografia.\nNato a New York nel 1889, cominci\u00f2 a lavorare nel cinema come direttore della fotografia nel 1914 in \"Springtime\" di Will S. Davis. Lavor\u00f2 per l'Edison Company e per piccole compagnie indipendenti.\nNegli anni venti, divent\u00f2 uno dei collaboratori di King Vidor, firmando la fotografia di alcuni dei suoi film pi\u00f9 importanti, tra cui \"La grande parata\", uno dei capolavori della storia del cinema. Fu direttore della fotografia anche di \"The Wind\" di Victor Sj\u00f6str\u00f6m.\nIl suo ultimo film fu, nel 1929, il musical \"Hollywood che canta\". Nel 1939, lavor\u00f2 - non accreditato - come capo del dipartimento fotografico per \"Il mago di Oz\". Mor\u00ec nel 1964, a Palm Springs, a 74 anni."}
{"id": "3702662", "revid": "1573940", "url": "https://it.wikipedia.org/wiki?curid=3702662", "title": "Parvicursor remotus", "text": "Parvicursor remotus \u00e8 un piccolo dinosauro teropode, appartenente agli Alvarezsauridae. Visse nel Cretaceo superiore (Campaniano - Santoniano, tra 84,9 e 70,6 milioni di anni fa) e i suoi resti fossili sono stati ritrovati in Mongolia. \u00c8 uno dei pi\u00f9 piccoli dinosauri mesozoici conosciuti.\nDescrizione.\nQuesto piccolo dinosauro \u00e8 noto per uno scheletro molto incompleto, comprendente alcune vertebre, una pelvi parziale e alcune ossa delle zampe posteriori. Dal raffronto con altri animali simili (\"Mononykus\", \"Shuvuuia\") si suppone che Parvicursor non superasse i 40 centimetri di lunghezza e che raggiungesse a malapena il peso di un chilogrammo e mezzo allo stadio adulto. Il femore era lungo solo 5 centimetri. Si suppone che, come tutti gli alvarezsauri, possedesse arti anteriori molto corti e robusti, dotati di un grosso dito rigido e fornito di un artiglio. Le zampe posteriori, invece, erano eccezionalmente lunghe e adatte alla corsa. \nPaleobiologia.\nLe zampe posteriori allungate di Parvicursor indicano che questo minuscolo dinosauro era un veloce corridore (il nome generico, infatti, significa proprio \"piccolo corridore\"). Se, come probabile, le zampe anteriori fossero state corte e fornite di un artiglio potente, \u00e8 poco plausibile che Parvicursor se ne servisse per difesa, ma piuttosto per scavare nel terreno alla ricerca di cibo (forse insetti). \nTassonomia.\nDescritto per la prima volta nel 1996, Parvicursor \u00e8 stato ritrovato nella zona di Khulsan, in Mongolia. Questo dinosauro \u00e8 stato attribuito agli alvarezsauridi, un gruppo di dinosauri di piccola taglia strettamente imparentati con gli uccelli, rinvenuti principalmente in Asia in terreni del Cretaceo superiore. Parvicursor, in particolare, d\u00e0 il nome a una sottofamiglia di alvarezsauri (Parvicursorinae) altamente specializzati.\nDue esemplari di minuscoli alvarezsauri provenienti anch'essi dal Campaniano della Mongolia potrebbero appartenere a una nuova specie di Parvicursor; nella prima descrizione (Suzuki et al., 2002) questi esemplari erano stati attribuiti a giovani di \"Shuvuuia\" (un altro alvarezsauro vissuto negli stessi luoghi), ma uno studio successivo (Longrich e Currie, 2009) ha messo in luce varie caratteristiche dello scheletro (ossa del polso e ossa pelviche fuse) che potrebbero essere compatibili solo con esemplari adulti."}
{"id": "3702664", "revid": "22356", "url": "https://it.wikipedia.org/wiki?curid=3702664", "title": "Parvicursor", "text": ""}
{"id": "3702667", "revid": "22356", "url": "https://it.wikipedia.org/wiki?curid=3702667", "title": "Falcarius", "text": ""}
{"id": "3702669", "revid": "599013", "url": "https://it.wikipedia.org/wiki?curid=3702669", "title": "Edna Campbell", "text": ""}
{"id": "3702674", "revid": "112801261", "url": "https://it.wikipedia.org/wiki?curid=3702674", "title": "Mulino Salvati", "text": "Il Mulino Salvati a Caltanissetta \u00e8 un monumento di archeologia industriale, oggi alterato nella struttura architettonica, posto all'inizio della salita che porta al III convento dei Frati Cappuccini con l'attigua chiesa di San Michele.\nStoria.\nIl mulino e pastificio fu realizzato nel 1866, dai fratelli Francesco e Luigi Salvati originari di Castellammare di Stabia; che per primi realizzarono a Caltanissetta, nel 1856. In precedenza il primo mulino a vapore costruito sul torrente Grazia, vicino al ponte Santa Lucia, non ebbe molta fortuna e presto smise l'attivit\u00e0 rimanendo in abbandono. Il nuovo sito, invece, fu scelto lungo la originaria trazzera per Palermo, anticamente identificata al catasto come strada di San Michele, l'attuale via Sallemi, a cavallo delle due sponde dell'asta torrentizia del torrente Palmintelli, affluente del torrente delle Grazie su una struttura preesistente di mulino ad acqua. Prospiciente all'edificio esisteva una fontana utilizzata anche a pubblico lavatorio.\nNel 1872 iniziarono i lavori di costruzione della galleria ferroviaria di Caltanissetta, questa cosa comport\u00f2 un cambiamento del regime della acque sorgive che provoc\u00f2 gravi danni alla ditta Salvati, che per questo motivo nel 1878 inizi\u00f2 una lunga controversia legale con lo stato per ottenere un risarcimento dei danni subiti.\nNei primi anni del '900 il proprietario Vincenzo Salvati, medico chirurgo nonch\u00e9 membro della camera del lavoro, aveva trasformato l'interno del mulino nella propria abitazione e nel suo gabinetto elettro-fototerapico nonch\u00e9 primo studio di radiologia della citt\u00e0.\nIl mulino-pastificio rimasto in funzione fino agli anni 20 del secolo scorso, era azionato da un sistema a vapore; con impianti distinti per la molitura del grano in conto proprio con la produzione di diversi tipi di farina per il pastificio e la molitura per conto terzi.\nStruttura.\nIl complesso si compone di una serie di edifici variamente articolati che creano nell'insieme una struttura interessante dal punto di vista sia industriale che architettonico e storico; conservando integralmente il suo impianto originale, come si evince dalla foto storica dei primi del '900 confrontata con le coeve planimetrie e con la foto satellitare.\nPer le analogie stilistico-compositive, con altri edifici civili della citt\u00e0 e per la soluzione di finitura dei prospetti a fasce alternate di colore diverso (bianco e rosso), si suppone che l'opera si stata progettata dagli architetti comunali Agostino Lo Piano o Alfonso Barbera o dai loro allievi, secondo uno stile architettonico comune dopo l'unit\u00e0 d'Italia.\nStato attuale.\nAttualmente il complesso architettonico risulta trasformato con locali ad uso commerciale al piano terra ed abitazioni ai piani superiori e con aggiunta di balconi e terrazzi e la creazione di ballatoi per disimpegnare i locali ad uso residenziale. Oggi \u00e8 oggetto di un progetto di edificazione di un edificio a 8 sopraelevazioni in una porzione di fabbricato."}
{"id": "3702675", "revid": "599013", "url": "https://it.wikipedia.org/wiki?curid=3702675", "title": "Ticha Penicheiro", "text": ""}
{"id": "3702681", "revid": "767487", "url": "https://it.wikipedia.org/wiki?curid=3702681", "title": "Camille Little", "text": ""}
{"id": "3702689", "revid": "913245", "url": "https://it.wikipedia.org/wiki?curid=3702689", "title": "Jadel Greg\u00f3rio", "text": "A partire dal 2001, ha gareggiato in vari campionati di livello internazionale, senza mai piazzarsi al di sotto del sesto posto.\nBiografia.\nPartecip\u00f2 alle Olimpiadi del 2008. In quell'occasione gli organizzatori cinesi dovettero allungare il suo letto, a causa della sua statura di 2,03\u00a0m.\nDopo il matrimonio con Samara Abdul Ghani, la sua fisioterapista libanese, nel 2005 Greg\u00f3rio si convert\u00ec all'Islam e cambi\u00f2 legalmente il suo nome in Abdul Ghani Greg\u00f3rio. Da questo matrimonio nacquero i due figli Jade e Sahara.\nAltre competizioni internazionali.\n2002\n2003\n2004\n2005\n2006\n2007\n2008\n2009\n2010"}
{"id": "3702690", "revid": "2039387", "url": "https://it.wikipedia.org/wiki?curid=3702690", "title": "That's Me", "text": "That's Me - The Greatest Hits \u00e8 una compilation del 1998 della cantante svedese ex ABBA Agnetha F\u00e4ltskog; contiene i suoi successi in inglese della carriera da solista e di quella da componente degli ABBA. Il nome della raccolta \u00e8 tratto dal brano \"That's Me\" del gruppo svedese.\nMentre la maggior parte dei brani appartiene alla discografia da solista di Agnetha, ve ne sono tre che fanno parte del repertorio degli ABBA, e che vedono la cantante bionda come voce principale (fatta eccezione per \"That's Me\", dove le voci principali sono quelle di Agnetha F\u00e4ltskog e di Anni-Frid Lyngstad). Tra i brani post-ABBA, abbiamo \"The Queen of Hearts\", demo in inglese del brano \"Nar du tar mej i din famn\" scoperta poco prima della registrazione della compilation; sono inoltre incluse alcune canzoni proposte in passato come lato B e molto ricercate all'epoca, come \"You're there\" e \"Turn the world around,\" cos\u00ec come i brani \"The way you are\" e \"Fly like the eagle\", rispettivamente lato A e B di un 45 giri del 1986.\nQuesta compilation \u00e8 complementare con quella del 1996, \"My Love, My Life\", contenente principalmente brani in svedese."}
{"id": "3702702", "revid": "1635391", "url": "https://it.wikipedia.org/wiki?curid=3702702", "title": "VPX", "text": "VPX, conosciuto anche come VITA 46, \u00e8 uno standard ANSI (ANSI/VITA 46.0-2007) nato per rimpiazzare il bus VME. Definito dall'organizzazione internazionale VITA, questo standard \u00e8 stato sviluppato con la collaborazione dei principali sub-appaltatori dell'industria della difesa ed aeronautica, ed \u00e8 stato specificatamente pensato per le applicazioni militari. VPX mantiene i formati 6U e 3U tipici del bus VME e supporta i mezzanini PMC e XMC esistenti.\nLa nuova generazione dei sistemi basati su VPX utilizza i protocolli seriali sincroni quali PCI Express e RapidIO per la comunicazione tra le schede. Queste tecnologie di comunicazione stanno infatti rimpiazzando i tradizionali bus paralleli.\nLe principali caratteristiche di VPX sono:\nSpecifiche.\nCome per altri standard \u00e8 presente una specifica base che includo le caratteristiche elettriche e meccaniche dello standard ed altre `dot spec' che possono essere usate per implementare una scheda:\nOpenVPX.\nIl gruppo di lavoro OpenVPX fu formato nel 2009 con l'obiettivo di migliorare l'interoperabilit\u00e0 tra i produttori \ndi schede VPX, vera mancanza dello standard originario. OpenVPX specifica nel dettaglio le tipologie di sistemi, dando un freno alla fantasia dei vari produttori.\nCollegamenti esterni.\nStandard\nIntroduzione al VPX\nReference Guide"}
{"id": "3702713", "revid": "287204", "url": "https://it.wikipedia.org/wiki?curid=3702713", "title": "Coppa Sabatini 2010", "text": "La Coppa Sabatini 2010, cinquantottesima edizione della corsa e valevole come prova del circuito UCI Europe Tour 2010 categoria 1.1, si svolse il 7 ottobre 2010 per un percorso totale di 199\u00a0km. Fu vinta dall'italiano Riccardo Ricc\u00f2 che giunse al traguardo con il tempo di 4h18'15\", alla media di 46,234\u00a0km/h.\nPresero il via a Peccioli 91 ciclisti, 60 di essi tagliarono il traguardo."}
{"id": "3702718", "revid": "287204", "url": "https://it.wikipedia.org/wiki?curid=3702718", "title": "Milan Luhovy", "text": ""}
{"id": "3702721", "revid": "599013", "url": "https://it.wikipedia.org/wiki?curid=3702721", "title": "Baptiste Reynet", "text": "Carriera.\nClub.\nDopo aver trascorso alcuni anni nelle giovanili di molti club francesi, si trasferisce nel 2007 al Martigues e nel 2008 passa in prima squadra. Nel 2011 viene acquistato dal Dijon dove milita in prima squadra e ha compiuto il suo esordio 13 agosto 2011.\nDopo una breve parentesi al Loirent ritorna a Dijon dove rimane per altri 4 anni.\nNell'estate 2018 viene ufficializzato il suo trasferimento alla squadra .\nNazionale.\nDal 2011 al 2013 \u00e8 stato nel giro della Nazionale Under-21 francese."}
{"id": "3702723", "revid": "113138692", "url": "https://it.wikipedia.org/wiki?curid=3702723", "title": "Mela appiola", "text": "La mela appiola \u00e8 il frutto prodotto da un'antica cultivar del melo, l'appi\u00f2lo, detto anche \"api\u00f2lo\" o \"melo appio\". La buccia ha una pigmentazione rosso-viva su una faccia e verde (o gialla) sull'altra.\nLa pronuncia \u00e8 piana: appi\u00f2la.\nIl nome della mela, in francese, ricorre in una famosa filastrocca, \"Pomme de reinette et pomme d'api\", il cui ritornello, attraverso fenomeni di trasmissione orale, \u00e8 transitato in forma corrotta nella conta italiana \"Ponte ponente ponte p\u00ec\".\nOrigine e variet\u00e0 simili.\nOrigine.\nL'origine della variet\u00e0 risale molto indietro nel tempo.Gi\u00e0 nel 1586 il medico Castor Durante da Gualdo le menziona nel Il Tesoro Della Sanita a pag 135, e nel 1596 sono descritte da Giuseppe Donizelli nel Teatro Farmaceutico Dogmatico, e Spagirico. Venezia: Paolo Baglioni, 1596 pag 125. L'agronomo Olivier de Serres ne fa menzione nel 1600, chiamandola \"la melle ou pomme-appie\". Rifacendosi a un passo di Plinio il Vecchio ne fa risalire l'origine all'antichit\u00e0. Il frutto sarebbe stato infatti conosciuto nella Grecia antica, e importato a Roma dal Peloponneso. A introdurne la coltivazione in Italia sarebbe stato Appio Claudio Cieco, da cui la pianta avrebbe preso il nome. Andr\u00e9 Leroy, nel 1873, contesta come erronea questa affermazione di Olivier de Serres. Nella stessa opera, Leroy riporta anche l'opinione di Jean Merlet, che, scrivendone nel 1675, ne affermava l'origine nella foresta d'Apis, in Bretagna. Andr\u00e9 Leroy non si pronuncia sull'origine bretone congetturata da Merlet: gi\u00e0 ai suoi tempi, nella seconda met\u00e0 dell'Ottocento, la foresta non era pi\u00f9 esistente e di essa non vi era altro che una labilissima traccia toponomastica, incertamente riferibile a un villaggio bretone di nome \"Apign\u00e9\", presso Le Rheu.\nCultivar affini.\nNe esistono variet\u00e0 simili, come l'appiola nera (fr. \"api noir\"), cosiddetta dal colore quasi nero della buccia, e l'appiola stellata (fr. \"api \u00e9toil\u00e9\", ted. \"Sternapi\" o \"Sternapfel\"), quest'ultima cos\u00ec chiamata per le cinque caratteristiche protuberanze spigolose, che sporgono dal pericarpo in forma di raggi. Bench\u00e9 affini, queste due variet\u00e0 devono essere considerate delle cultivar distinte dalla mela appiola.\nNome ed etimologia.\nEtimologia.\nIl nome deriva dal greco , attraverso il latino \"melapium\".\nItalia.\nPu\u00f2 dirsi anche, meno comunemente, \"mela appio\" (o \"mela api\"). In Basilicata il suo nome \u00e8 \"melaciola\", in Calabria \"milu lappiu\" (gen. masch.), \"apiu\" e \"melapiu\" in Sardegna. In Sicilia \u00e8 detto \"milappiu\", \"alapu\" o \"appiu\".\nEuropa.\nIn francese la sua denominazione \u00e8 \"pomme d'api\". In lingua turca ottomana (\"Osmanl\u0131 T\u00fcrk\u00e7esi\") il suo nome, nel XVI secolo, \u00e8 attestato come \"m\u00fcski alma\", corrispondente, nella lingua turca odierna, a \"misket elmas\u0131\", ovvero \"mela muschiata\", un nome che le deriva dalle caratteristiche organolettiche.\nIl frutto in letteratura e nella tradizione popolare.\nMedicina popolare.\nDalla cottura dei suoi frutti in acqua e zucchero (o miele) si ricava il melappio, un giulebbe che trova impiego nella medicina popolare quale rimedio contro il raffreddore.\nFilastrocche.\n\"Pomme de reinette et pomme d'api\".\nIl nome francese, \"pomme d'api\", ricorre nell'incipit di in una celebre filastrocca, \"Pomme de reinette et pomme d'api\", in cui una venditrice ambulante di frutta al mercato coperto di Parigi, nel decantare le proprie mercanzie, viene alle prese con un ladruncolo.\n\"Ponte ponente ponte p\u00ec\".\nDalla filastrocca sono derivate varie \"comptine\" francesi, da cui ha origine anche la conta italiana \"Ponte ponente ponte p\u00ec\". il cui testo, reso nonsense e completamente desemantizzato dalla trasmissione orale, riecheggia solo nel suono la \"comptine\" originaria:\nMusica.\nIl nome francese ha dato anche il titolo a un'operetta in un atto, musicata da Jacques Offenbach nel 1873, su libretto di Ludovic Hal\u00e9vy e William Busnach."}
{"id": "3702733", "revid": "1005847", "url": "https://it.wikipedia.org/wiki?curid=3702733", "title": "Elezioni parlamentari in Slovacchia del 2012", "text": "Le elezioni parlamentari in Slovacchia del 2012 si tennero il 10 marzo per il rinnovo del Consiglio nazionale. In seguito all'esito elettorale, Robert Fico, espressione di Direzione - Socialdemocrazia, divenne Presidente del Governo.\nLe consultazioni ebbero luogo in anticipo rispetto alla scadenza naturale della precedente legislatura, giacch\u00e9 il governo guidato da Iveta Radi\u010dov\u00e1 non era riuscito ad approvare in prima lettura il fondo europeo salva-stati.\nEsito.\nI risultati delle elezioni hanno visto il partito socialdemocratico Smer dell'ex premier Robert Fico ottenere la maggioranza assoluta dei seggi, formando cos\u00ec un governo monocolore, il primo dal 1989, anche se il leader era intenzionato ad allearsi con altri partiti per una coalizione pi\u00f9 ampia.\nIl partito di governo dell'Unione Democratica e Cristiana Slovacca - Partito Democratico (SDK\u00da-DS), guidata da Iveta Radi\u010dov\u00e1 e dall'ex premier Mikul\u00e1\u0161 Dzurinda, colpito dallo scandalo di corruzione \"Gorilla\", \u00e8 crollato dal 15,4% al 6,9%, perdendo il ruolo di principale partito del centrodestra, a favore del Movimento Cristiano-Democratico (KDH) dell'ex commissario europeo J\u00e1n Fige\u013e. Il terzo posto in Parlamento \u00e8 andato al nuovo partito conservatore O\u013daNO (\"Oby\u010dajn\u00ed \u013dudia\", \"gente comune\"), guidato da Igor Matovi\u010d.\nAl di sotto della soglia del 5%, e quindi fuori dal Parlamento, sono rimasti i nazionalisti del Partito Nazionale Slovacco (SNS), assieme al nuovo movimento populista 99% - Voce civica. Il Partito Popolare dell'ex primo ministro Vladim\u00edr Me\u010diar ha ottenuto solo 23.000 voti per un totale dello 0,93%; Me\u010diar ha annunciato l'abbandono della vita politica.\nTra le ragioni dell'ulteriore svolta a sinistra dell'elettorato slovacco, dopo le elezioni del 2010, vi sono l'associazione tra Fico e il periodo di rilancio economico della Slovacchia durante il suo precedenti governi, assieme allo scandalo \"Gorilla\" che, pur colpendo quasi tutti i principali partiti del paese, ha gravemente minato la credibilit\u00e0 del governo uscente. Il programma elettorale di Fico prevede di eliminare l'aliquota unica al 19%, imporre tasse sul grande capitale e procedere alla ridistribuzione del reddito.\nLo scandalo \"Gorilla\", reso pubblico nel dicembre 2011, riguarda la pubblicazione di documenti e intercettazioni dei servizi segreti slovacchi relativi all'ambiente di corruzione, mediazioni, appalti truccati e tangenti tra il secondo governo di Mikul\u00e1\u0161 Dzurinda (Sdku-Ds) e la compagnia d'investimenti Penta, una delle grandi protagoniste del mercato slovacco dei servizi."}
{"id": "3702734", "revid": "6923", "url": "https://it.wikipedia.org/wiki?curid=3702734", "title": "Anthemideae", "text": "Anthemideae \u00e8 una trib\u00f9 di piante spermatofite dicotiledoni appartenenti alla famiglia delle Asteraceae (sottofamiglia Asteroideae).\nEtimologia.\nIl nome di questo gruppo deriva da un suo genere \"Anthemis\" , la cui etimologia deriva dalla parola greca \"\u201dAnthemon\u201d\" (= fiore, abbondante fioritura) poi trasformato in \u201canthemis\u201d (= piccolo fiore) e fa riferimento all'infiorescenza di queste piante. Questo nome era gi\u00e0 usato dai greci antichi per indicare una delle tante specie di camomilla. \nll nome scientifico ed \u00e8 stato definito dal botanico e naturalista francese Alexandre Henri Gabriel de Cassini (1781 \u2013 1832) nella pubblicazione \"Journal de Physique, de Chimie, d'Histoire Naturelle et des Arts - 88: 1819\" del 1819.\nDistribuzione e habitat.\nLe specie di questa trib\u00f9 si trovano in quasi tutti i continenti ma prediligono le zone temperate. Le maggiori concentrazioni si hanno in Asia centrale, nella regione del Mediterraneo e in Sudafrica. Nella tabella seguente \u00e8 indicata la distribuzione dei generi delle varie sottotrib\u00f9:\nTassonomia.\nLa famiglia di appartenenza di questo gruppo (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia Asteroideae \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Anthemideae \u00e8 una delle 21 trib\u00f9 della sottofamiglia. La trib\u00f9 Anthemideae a sua volta \u00e8 suddivisa in 14 sottotrib\u00f9. \nLa prima descrizione di questo gruppo si \u00e8 avuta per opera del botanico e naturalista francese Alexandre Henri Gabriel de Cassini (1781 \u2013 1832) nel 1819. In seguito, data l'enorme quantit\u00e0 di specie, il gruppo venne suddiviso in due sottotrib\u00f9: \nQuesta suddivisione in seguito si \u00e8 dimostrata non del tutto valida, ma sostanzialmente \u00e8 rimasta in atto fino in tempi relativamente recenti. Solo nel 1993 si \u00e8 tentato un riesame del gruppo in termini filogenetici portando la primitiva doppia suddivisione a 12 sottotrib\u00f9. Ulteriori analisi filogenetiche (sia molecolari che morfologiche, anatomiche, citologiche e embriologiche) hanno portato all'attuale assetto della trib\u00f9 comprendente 14 sottotrib\u00f9, circa 100 generi e circa 1800 specie.\nLe varie sottotrib\u00f9 sono organizzate in quattro aree geografiche con alcuni generi di collocazione ancora incerta:\nI generi incertae sedis sono 20 per un totale di 44 specie.\nLe principali sinapomorfie per questa trib\u00f9 sono:\nFilogenesi.\nIl cladogramma a lato tratto dallo studio citato e semplificato conferma la suddivisione in 4 aree geografiche con alcune eccezioni (sovrapposizione geografica delle sottotrib\u00f9 Leucantheminae e Leucanthemopsidinae). Nel complesso viene confermata la monofilia delle Anthemideae con l'inclusione dei genere \"Cotula\" e \"Ursinia\" (rispettivamente sottotrib\u00f9 Cotulinae e Ursiniinae). Viene evidenziata la posizione isolata della sottotrib\u00f9 Osmitopsidinae ossia del genere \"Osmitopsis\" che quindi risulta \u201cgruppo fratello\u201d del resto del gruppo. Vengono evidenziate inoltre alcune parafilie (Pentziinae-Artemisiinae e Athanasiinae-Phymasperminae). Probabilmente dovute a fenomeni passati di ibridazione viste anche le comuni aree di distribuzione. Un clade ben sostenuto (= una forte monofilia) si ha nei due gruppi Eurasiatici-Mediterranei (Matricariinae, Anthemidinae, Leucanthemopsidinae, Leucantheminae, Santolininae e Glebionidinae).\nElenco delle sottotrib\u00f9.\nLa trib\u00f9 comprende 14 sottotrib\u00f9, 102 generi e circa 1761 specie (sono compresi anche 20 generi incertae sedis con 44 specie - vedi paragrafo precedente).\nSottotrib\u00f9 Anthemidinae.\nComprende 6 generi e 410 specie:\nSottotrib\u00f9 Artemisiinae.\nComprende 13 generi e circa 641 specie:\nSottotrib\u00f9 Athanasiinae.\nComprende 6 generi e 86 specie: \nSottotrib\u00f9 Cotulinae.\nComprende 10 generi e circa 125 specie:\nSottotrib\u00f9 Glebionidinae.\nComprende 4 generi e 28 specie:\nSottotrib\u00f9 Handeliinae.\nComprende 10 generi e 64 specie:\nSottotrib\u00f9 Leucantheminae.\nComprende 8 generi e 71 specie:\nSottotrib\u00f9 Leucanthemopsidinae.\nComprende 4 generi e 12 specie:\nSottotrib\u00f9 Matricariinae.\nComprende 4 generi e 134 specie:\nSottotrib\u00f9 Osmitopsidinae.\nComprende 1 generi e 9 specie:\nSottotrib\u00f9 Pentziinae.\nComprende 7 generi e 49 specie:\nSottotrib\u00f9 Phymasperminae.\nComprende 3 generi e 26 specie:\nSottotrib\u00f9 Santolininae.\nComprende 5 generi: e 23 specie:\nSottotrib\u00f9 Ursiniinae.\nComprende 1 generi e 39 specie:"}
{"id": "3702736", "revid": "287204", "url": "https://it.wikipedia.org/wiki?curid=3702736", "title": "HP Open 2011 - Singolare", "text": "Il singolare dell'HP Open 2011 \u00e8 stato un torneo di tennis facente parte del WTA Tour 2011.\nTamarine Tanasugarn era la detentrice del titolo ma \u00e8 stata sconfitta nei quarti di finale da Angelique Kerber.\nMarion Bartoli ha sconfitto in finale Samantha Stosur per 6-3, 6-1."}
{"id": "3702739", "revid": "767487", "url": "https://it.wikipedia.org/wiki?curid=3702739", "title": "Coppa Sabatini 2009", "text": "La Coppa Sabatini 2009, cinquantasettesima edizione della corsa e valevole come prova del circuito UCI Europe Tour 2009 categoria 1.1., i svolse l'8 ottobre 2009 per un percorso totale di 199\u00a0km. Fu vinta dal belga Philippe Gilbert che giunse al traguardo con il tempo di 4h37'39\", alla media di 43,004\u00a0km/h.\nPresero il via a Peccioli 111 ciclisti, 24 di essi tagliarono il traguardo."}
{"id": "3702742", "revid": "124808", "url": "https://it.wikipedia.org/wiki?curid=3702742", "title": "Non pu\u00f2 essere", "text": ""}
{"id": "3702743", "revid": "729019", "url": "https://it.wikipedia.org/wiki?curid=3702743", "title": "Sindrome di de Barsy", "text": "La sindrome di de Barsy \u00e8 una rara malattia genetica autosomica recessiva.\nEpidemiologia.\nFu descritta per la prima volta nel 1968 da de Barsy et al. e, al 2008, sono stati documentati solamente 27 casi al mondo.\nPresentazione clinica.\nI sintomi includono cutis laxa ma anche anormalit\u00e0 dell'occhio, musculoscheletriche e neurologiche. \u00c8 solitamente progressiva, e genera complicanze che possono includere opacit\u00e0 corneale, cataratta, bassa statura, distonia o progeria.\nEziologia.\nI geni responsabili della sindrome non sono ancora stati identificati, anche se molti studi hanno approfondito sulle cause dei sintomi. Uno studio di Reversade et al. ha mostrato che una mutazione nel gene PYCR1, la sequenza genetica che codifica per gli enzimi mitocondriali deputati al catabolismo della prolina, \u00e8 prevalente nei casi di cutis laxa autosomica recessiva (ARCL), una condizione molto simile alla sindrome di de Barsy. Uno studio di Leao-Teles et al. ha mostrato che la sindrome di de Barsy potrebbe essere correlata a mutazioni nel gene ATP6V0A2, rinominato ATP6V0A2-CDG con il nuovo sistema di nomenclatura."}
{"id": "3702744", "revid": "339392", "url": "https://it.wikipedia.org/wiki?curid=3702744", "title": "FHM 100 Sexiest Women in the World", "text": ""}
{"id": "3702747", "revid": "1005847", "url": "https://it.wikipedia.org/wiki?curid=3702747", "title": "Elezioni parlamentari in Slovenia del 2011", "text": "Le elezioni parlamentari in Slovenia del 2011 si tennero il 4 dicembre per il rinnovo dell'Assemblea nazionale. In seguito all'esito elettorale, Janez Jan\u0161a, espressione del Partito Democratico Sloveno, divenne Presidente del Governo, nell'ambito di una coalizione con altri quattro partiti; nel 2013 fu sostituito da Alenka Bratu\u0161ek, esponente di Slovenia Positiva e poi fondatrice di una nuova formazione politica, Alleanza di Alenka Bratu\u0161ek.\nLe consultazioni ebbero luogo in anticipo rispetto alla scadenza naturale della precedente legislatura, fissata per il 2012; furono cos\u00ec le prime elezioni anticipate della storia della Slovenia democratica."}
{"id": "3702757", "revid": "120772137", "url": "https://it.wikipedia.org/wiki?curid=3702757", "title": "Quattro Canti (Patern\u00f2)", "text": "I Quattro Canti (\"Quattru Canti\" in siciliano) \u00e8 il nome con il quale viene indicata una piazza del centro storico di Patern\u00f2 in provincia di Catania, un tempo denominata appunto \"piazza Quattro Canti\" o \"Quattro Gambe\", che oggi, secondo la toponomastica ufficiale del Comune, \u00e8 la piazza Regina Margherita.\nRealizzata in stile architettonico barocco ma con elementi neoclassici e in modo uniforme, prese l'attuale forma verso il 1874 - periodo in cui la citt\u00e0 etnea sub\u00ec notevoli mutamenti urbanistici - e fu cos\u00ec chiamata dalla intersecazione della via Ferdinandea (attuale via Vittorio Emanuele) e della via del Cassero Vecchio (attuale via Garibaldi). La definizione di \"Quattro Canti\" nasce quindi dall'incrocio tra queste due strade, che formano quattro angoli nella piazza. Il progetto si ispir\u00f2 ai Quattro Canti di Palermo, realizzati due secoli prima.\nA Patern\u00f2 i Quattro Canti rappresentano una sorta di frattura nell'immagine della via Ferdinandea o \"strada dritta\". Il tratto che conduce alla piazza Indipendenza divenne la strada principale, mentre il tratto pi\u00f9 esterno fu pavimentato nel 1884 come segno della sua promozione a strada trionfale della borghesia locale, che vi costru\u00ec i propri palazzotti, conclusa dal giardino pubblico, l'attuale villa Moncada.\nCon l'apertura del secondo tratto della via Etnea (l'attuale via Giovan Battista Nicolosi), gli angoli della piazza da quattro passarono a sei, e successivamente con la chiusura di un tratto della via del Cassero Vecchio, si ridussero a cinque, ma ci\u00f2 nonostante a tutt'oggi \u00e8 rimasta la tradizionale definizione di \u00abQuattro Canti\u00bb.\nRappresentazioni nella cinematografia.\nLa piazza \u00e8 stata un set de \"La matassa\" di Ficarra e Picone e Giambattista Avellino. Il \"canto\" di nord-est \u00e8 la facciata dell'albergo Geraci."}
{"id": "3702760", "revid": "92723", "url": "https://it.wikipedia.org/wiki?curid=3702760", "title": "Colle di Patern\u00f2", "text": "Il colle di Patern\u00f2 \u00e8 una collina di origine vulcanica, situata nella zona ovest della citt\u00e0 di Patern\u00f2, in provincia di Catania, della quale costituisce la parte alta e pi\u00f9 antica, da cui la denominazione usuale di \"collina storica\".\nStoria e descrizione.\nIl sito fu probabilmente un vulcano preistorico spento, e la superficie infatti \u00e8 caratterizzata dalla massiccia presenza di pietra lavica. Vi si svilupp\u00f2 il nucleo originale della citt\u00e0 di Patern\u00f2, ma verso il XIV e il XV secolo con la rivoluzione urbanistica che interess\u00f2 la citt\u00e0, il colle si spopol\u00f2 rapidamente a favore della pianura sottostante.\nVi si trovano alcuni tra i pi\u00f9 importanti monumenti storici della citt\u00e0 etnea, gran parte dei quali risalenti all'epoca normanna, come il castello, simbolo della citt\u00e0 fatto erigere nel 1072 da Ruggero I d'Altavilla, la chiesa di Santa Maria dell'Alto, la chiesa di Santa Maria della Valle di Josaphat, il complesso di San Francesco alla Collina.\nNel colle si trova anche il cimitero monumentale, che ospita qualche monumento e dove sono sepolti anche alcuni soldati ungheresi morti in prigionia a Patern\u00f2 durante la grande guerra.\nVi si pu\u00f2 accedere dalla parte bassa attraverso la scalinata settecentesca della Matrice, realizzata nel 1782. La costruzione di questa scalinata, consent\u00ec un relativo ripopolamento del colle e il recupero degli edifici storici. Un'ulteriore valorizzazione del sito si \u00e8 avuta negli anni 1970, quando furono effettuati lavori per la costruzione di strade, dell'installazione dei lampioni per l'illuminazione pubblica e l'abbellimento degli edifici storici con il rinverdimento delle aree circostanti."}
{"id": "3702761", "revid": "83531", "url": "https://it.wikipedia.org/wiki?curid=3702761", "title": "Scalinata della Matrice", "text": "La scalinata della Matrice \u00e8 una scalinata settecentesca di Patern\u00f2, in provincia di Catania, che collega la parte bassa della citt\u00e0 a quella alta.\nStoria e descrizione.\nEdificata nel 1782, \u00e8 la principale porta d'accesso pedonale alla chiesa di Santa Maria dell'Alto, situata nella \"Collina storica\", dalla parte bassa della citt\u00e0 etnea. Vi si accede dalla via Virgillito Bonaccorsi (ex via Consolazione), ed \u00e8 lunga circa 90 metri.\nIl monumento fu realizzato col denaro proveniente dall'eredit\u00e0 di un religioso del luogo, che morendo nel 1773, aveva lasciato i propri beni alla regina Maria Carolina, con la condizione che parte del patrimonio venisse utilizzata nella costruzione della scalinata.\nAnnualmente vi si svolgono due feste religiose, la processione dell'Addolorata, e per il Venerd\u00ec Santo la processione del Cristo morto il cui percorso termina alla chiesa di Cristo al Monte."}
{"id": "3702769", "revid": "599013", "url": "https://it.wikipedia.org/wiki?curid=3702769", "title": "Balie Swart", "text": "Biografia.\nCresciuto nella provincia rugbistica del Transvaal, Swart trascorse una stagione in Galles all'Ebbw Vale prima di tornare nella sua squadra d'origine e con essa vincere la Currie Cup del 1993.\nIl 1993 fu anche il suo anno di debutto internazionale, a Sydney contro l'; prese parte alla , vinta dal , scendendo in campo da titolare in 4 incontri, e disput\u00f2 l'ultimo dei suoi 16 incontri internazionali nel corso del Tri Nations 1996, di nuovo contro l'.\nDopo il ritiro, divenuto allenatore, guid\u00f2 la mischia dei Natal Sharks e, successivamente, degli \"Springbok\" che vinsero la ; tornato nello staff tecnico dei Golden Lions, \u00e8 dal 2009 consulente tecnico del settore arbitrale della provincia rugbistica del Gauteng, da cui i Lions dipendono."}
{"id": "3702771", "revid": "767487", "url": "https://it.wikipedia.org/wiki?curid=3702771", "title": "Korom\u013ea", "text": "Korom\u013ea (in ungherese: \"Koromlak\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702772", "revid": "287204", "url": "https://it.wikipedia.org/wiki?curid=3702772", "title": "Nejib Liman", "text": ""}
{"id": "3702773", "revid": "287204", "url": "https://it.wikipedia.org/wiki?curid=3702773", "title": "Koromla", "text": ""}
{"id": "3702776", "revid": "729019", "url": "https://it.wikipedia.org/wiki?curid=3702776", "title": "Genoa Cricket and Football Club 1918-1919", "text": "Questa voce raccoglie le informazioni riguardanti il Genoa Cricket and Football Club nel periodo dal 1918 al 1919.\nStagione.\nLa Grande Guerra era quasi giunta al termine, sarebbe terminata ufficialmente l'11 novembre 1918 con la resa della Germania, e l'attivit\u00e0 calcistica era limitata a soli incontri amichevoli, talvolta anche contro selezioni militari, sia italiane che straniere.\nDurante uno di questi incontri contro una rappresentativa militare britannica, l'allenatore \"rossoblu\" Enrico Pasteur fece esordire in prima squadra Ottavio Barbieri, che divenne una colonna portante del per tutti gli anni venti.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nOrganigramma societario.\nArea direttiva\nArea tecnica\nRosa.\nFonte:\nRisultati.\nIl Genoa disput\u00f2 solamente incontri amichevoli, senza partecipare ad alcun torneo ufficiale."}
{"id": "3702778", "revid": "92723", "url": "https://it.wikipedia.org/wiki?curid=3702778", "title": "Kr\u010dava", "text": "Kr\u010dava (in ungherese: \"Karcsava\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702779", "revid": "287204", "url": "https://it.wikipedia.org/wiki?curid=3702779", "title": "Krcava", "text": ""}
{"id": "3702783", "revid": "110157", "url": "https://it.wikipedia.org/wiki?curid=3702783", "title": "Kristy", "text": "Kristy (in ungherese: \"Kereszt\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702785", "revid": "3115", "url": "https://it.wikipedia.org/wiki?curid=3702785", "title": "Lek\u00e1rovce", "text": "Lek\u00e1rovce (in ungherese: \"Lak\u00e1rd\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702786", "revid": "287204", "url": "https://it.wikipedia.org/wiki?curid=3702786", "title": "Lekarovce", "text": ""}
{"id": "3702790", "revid": "3115", "url": "https://it.wikipedia.org/wiki?curid=3702790", "title": "Ni\u017en\u00e1 Rybnica", "text": "Ni\u017en\u00e1 Rybnica (in ungherese: \"Als\u00f3halas\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702792", "revid": "287204", "url": "https://it.wikipedia.org/wiki?curid=3702792", "title": "Nizna Rybnica", "text": ""}
{"id": "3702793", "revid": "33689", "url": "https://it.wikipedia.org/wiki?curid=3702793", "title": "Custer's Revenge", "text": "Custer's Revenge \u00e8 un videogioco d'azione a tema pornografico per Atari 2600, pubblicato e sviluppato da Mystique e commercializzato a fine 1982.\nNel 1983 l'etichetta PlayAround lo ripubblic\u00f2 con il titolo cambiato in Westward Ho, in una cartuccia doppia insieme a una sua variante con i ruoli uomo/donna invertiti, General Re-Treat.\nAlla sua uscita \"Custer's Revenge\" era il pi\u00f9 costoso gioco prodotto per Atari 2600, con prezzo di copertina di 49,95$, ma riusc\u00ec a vendere copie in pochi mesi.\nModalit\u00e0 di gioco.\nNel gioco si interpreta George Armstrong Custer, rappresentato come un uomo con addosso solamente un cappello da cowboy, degli stivali e una bandana, e avente una vistosa erezione. Lo scopo \u00e8 far attraversare l'avatar da sinistra verso destra, evitando la pioggia di frecce che attraversa lo schermo dall'alto, e di copulare con una nativa americana legata a un palo.\nControversie.\nPer i contenuti del gioco, ritenuti offensivi sia da parte di gruppi di nativi americani che femministi come Women Against Pornography, Atari decise di fare causa ai produttori e di far ritirare il gioco dal mercato.\nAlle critiche secondo le quali il gioco rappresentava con leggerezza uno stupro, la Mystique ribatt\u00e9 che si trattava di sesso consenziente. Comunque l'Atari non ottenne risultati legali noti.\nLa successiva edizione della PlayAround, con titolo \"Westward Ho\", non fa riferimenti espliciti a Custer e mostra in copertina la nativa non legata al palo e pi\u00f9 evidentemente consenziente; inoltre nella variante inclusa \"General Re-Treat\" \u00e8 lei a voler raggiungere il soldato."}
{"id": "3702795", "revid": "230929", "url": "https://it.wikipedia.org/wiki?curid=3702795", "title": "Rete stradale in Italia", "text": "Classificazione.\nLe strade della rete stradale italiana vengono classificate in ordine gerarchico in base all'importanza. Queste classificazioni vengono definite dal Codice della Strada \"classificazioni amministrative\":\nLe ultime quattro classificazioni formano la viabilit\u00e0 ordinaria.\nLe autostrade.\nLa rete autostradale \u00e8 composta al 30 giugno 2014 da 6.757,8\u00a0km di strade.\nSono almeno a doppia carreggiata, presentano restrizioni al traffico e sono alla maggioranza soggette al pagamento di pedaggio.\nL'inizio e la fine devono essere segnalate da appositi segnali stradali.\nLe strade statali.\nLe principali arterie italiane della rete della viabilit\u00e0 ordinaria sono le strade statali, dalle quali si diramano altre strade statali e le strade di importanza inferiore. Le strade statali, mantenute da ANAS, formano la rete di interesse nazionale e hanno una numerazione unica in tutto lo Stato italiano.\nTuttavia, Infatti in seguito al decreto legislativo n. 112 del 1998 molte strade statali sono state declassate ad un rango inferiore, tipicamente strade regionali o strade provinciali. Sono state declassate anche strade statali storicamente di notevole importanza, come la strada statale 11 Padana Superiore, in parte SP e in parte SR.\nQuesto declassamento fa s\u00ec che alcune strade statali si diramino da una strada di rango inferiore. Un esempio \u00e8 la strada statale 13 Pontebbana che si dirama dalla gi\u00e0 citata SR 11.\nLe strade regionali.\nIl concetto di strada regionale si ha dal 1950 esclusivamente per la Valle d'Aosta, in sostituzione delle strade provinciali poich\u00e9 non esistono province.\nIn tutto il resto dell'Italia le prime strade regionali nascono in seguito al decreto legislativo n. 112 del 1998 con il declassamento delle strade statali. Infatti la maggior parte delle SR \u00e8 composta da strade statali declassate.\nLe SR non esistono in tutte le regioni d'Italia.\nDa notare che, sebbene il concetto di strada regionale sia presente nel Codice della Strada, il segnale di identificazione delle strade regionali non \u00e8 presente nel regolamento di attuazione.\nLe strade provinciali.\nLe strade provinciali sono gestite dalle province, sebbene siano presenti alcune eccezioni.\nVengono classificate dalle regioni, mentre in passato venivano classificate dal Ministero dei lavori pubblici.\nLe strade comunali.\nLe strade comunali costituiscono principalmente le vie cittadine (ad esempio via del Corso). Esistono casi in cui una strada comunale esce fuori dal centro abitato per unire, ad esempio, frazioni di un comune. In questo caso la strada viene definita strada comunale extraurbana ed ha una numerazione come gli altri tipi di strade, in questo caso del tipo SC 00. L'unica differenza rispetto agli altri tipi di strade \u00e8 che il riquadro del simbolo \u00e8 bianco, anzich\u00e9 essere blu.\nNei centri abitati inferiori a 9.999 abitanti una via cittadina pu\u00f2 coincidere con una strada statale, regionale o provinciale. In questo caso la via assume sia la numerazione della strada statale e sia il suo nome e la via \u00e8 di competenza dell'ente che gestisce questa strada.\nAltre classificazioni.\nQueste classificazioni non sono previste dal Codice della Strada:\nI trafori.\nQuesta classificazione \u00e8 un caso della classificazione di autostrada.\nOggi viene utilizzata per tre gallerie internazionali a pedaggio con una classificazione autonoma.\nSono:\nIn passato esisteva la classificazione di T3 che si riferiva al traforo Bargagli-Ferriere, oggi tratto della strada statale 225 della Fontanabuona.\nI raccordi autostradali.\nI raccordi autostradali sono 17 e sono strade a carreggiata doppia a due corsie per senso di marcia che collegano un'autostrada a una citt\u00e0 (o localit\u00e0 o aeroporto) non direttamente raggiunta dalla rete autostradale.\nI raccordi autostradali possono essere classificati come viabilit\u00e0 autostradale o viabilit\u00e0 ordinaria. Nel primo caso il riquadro \u00e8 verde, nel secondo caso \u00e8 blu.\nLe nuove strade ANAS.\nLe NSA sono strade statali che non hanno ancora ricevuto una numerazione definitiva o tratti di strada di una strada statale sostituti da una variante che ha preso il posto di questo vecchio tracciato.\nNomenclatura.\nNumerazione.\nLe strade sono contrassegnate da una sigla (A, SS, SR, SP e SC) seguita da un numero. Le strade oltre ad avere un numero hanno anche una denominazione che pu\u00f2 essere un aggettivo (ad. es strada statale 52 Carnica), un nome seguito dalla preposizione \"di\" (ad es. strada statale 48 delle Dolomiti) o anche senza (strada statale 1 Via Aurelia). Le autostrade hanno solo la numerazione, sebbene abbiano una denominazione, che per\u00f2 non \u00e8 utilizzata nei documenti ufficiali (ad es. l'autostrada A24 \u00e8 \"Strada dei Parchi\", per\u00f2 non ci sar\u00e0 mai un documento ufficiale che riporta la dicitura \"Strada dei Parchi\"). L'unica autostrada che ha una denominazione ufficiale \u00e8 il Grande Raccordo Anulare, numerata come A90, dove nella segnaletica appare l'ottagono verde con la scritta GRA.\nUn caso particolare \u00e8 la strada di grande comunicazione Firenze-Pisa-Livorno che riporta nel riquadro \"FI-PI-LI\", in luogo della numerazione. Comunque \u00e8 classificata come strada regionale.\nLe arterie importanti oltre ad avere la numerazione canonica possono avere una seconda numerazione europea.\nProgressive chilometriche.\nLe strade italiane hanno un punto di inizio e un punto di fine che non si possono scambiare, al fine di rendere preciso un punto di una determinata strada.\nDal punto di inizio appositi segnali, i segnali di progressiva chilometrica, che vengono posti ogni chilometro, iniziano a scandire i chilometri, partendo da 0. Ogni 100 metri invece vengono posti i segnali di progressiva ettometrica.\nSegnaletica.\nI segnali di indicazione presenti su una strada della viabilit\u00e0 autostradale e quelli usati per avviare ad essa sono tipicamente di colore verde, mentre quelli presenti su una strada della viabilit\u00e0 ordinaria e quelli utilizzati per avviare ad essa sono tipicamente di colore blu (ad eccezione del preavviso di intersezione urbana che \u00e8 di colore bianco).\nAd esempio:\nClassificazioni tecniche.\nI tratti delle strade della viabilit\u00e0 ordinaria possono avere diverse classificazioni in base alle loro caratteristiche tecniche.\nQueste classificazioni, dette classificazioni tecniche, sono importanti poich\u00e9 i limiti di velocit\u00e0 generali si basano su queste classificazioni.\nNon \u00e8 detto che tutta la strada debba avere la stessa classificazione tecnica, la strada pu\u00f2 avere diverse classificazioni tecniche.\nQueste classificazioni sono dal 1992:\nIl tipo A \u00e8 la classificazione tecnica della viabilit\u00e0 autostradale.\nLe strade extraurbane principali.\nLe strade extraurbane principali sono strade assimilabili alle autostrade, infatti sono a doppia carreggiata e presentano le stesse restrizioni al traffico delle autostrade.\nDevono presentare segnali di inizio e di fine, che sono gli stessi dell'autostrada ma sono di colore blu.\nLe strade extraurbane principali presentano dei requisiti meno severi rispetto alle autostrade e, tipicamente, non sono a pedaggio; vengono chiamate comunemente superstrade: va tenuto presente, tuttavia, che il termine \"superstrada\" non \u00e8 presente nella legislazione italiana, sicch\u00e9 si tratta di una locuzione non tecnica. A volte la parola superstrada \u00e8 usata anche per riferirsi impropriamente alle strade extraurbane di tipo C con due carreggiate a due corsie per senso di marcia che non rispettano i requisiti tecnici-costruttivi delle strade di tipo B.\nLe strade extraurbane secondarie.\nLe strade extraurbane secondarie sono le tipiche strade fuori dai centri abitati.\nSono ad unica carreggiata con almeno una corsia per senso di marcia e banchine. Fanno parte della categoria delle extraurbane secondarie anche le strade a doppia carreggiata, quindi le superstrade, che non hanno i requisiti per essere classificate come extraurbane principali.\nTalvolta vengono erroneamente incluse in questa categoria le strade locali extraurbane.\nRisulta molto comune anche l'espressione atecnica di \"strada a scorrimento veloce\" (SSV), che \u00e8 presente pure nella cartellonistica stradale, sebbene non sia regolamentata dalla legislazione italiana: la locuzione farebbe riferimento alle sole strade extraurbane di tipo C con una sola carreggiata che possiedono un tracciato poco tortuoso e che non sono interessate da intersezioni a raso, ma soltanto da svincoli illuminati con rampe di accelerazione e decelerazione; in pratica, invece, si usa parlare impropriamente di \"strade a scorrimento veloce\" anche senza la presenza puntuale di tutti questi requisiti.\nLe strade urbane di scorrimento.\nLe strade urbane di scorrimento sono strade a carreggiate indipendenti o separate da spartitraffico, ciascuna con almeno due corsie di marcia, ed una eventuale corsia riservata ai mezzi pubblici, banchina pavimentata a destra e marciapiedi, con le eventuali intersezioni a raso semaforizzate; per la sosta sono previste apposite aree o fasce laterali esterne alla carreggiata, entrambe con immissioni ed uscite concentrate.\nLe strade urbane di quartiere.\nLe strade urbane di quartiere sono strade ad unica carreggiata con almeno due corsie per senso di marcia, con banchina pavimentata e marciapiedi; per la sosta sono previste aree attrezzate con apposita corsia di manovra, esterna alla carreggiata.\nLe strade locali.\nLe strade locali sono le strade che non rientrano a far parte delle categorie precedenti e possono essere extraurbane o urbane.\nUn esempio di strada locale extraurbana \u00e8 la strada statale 635 del Passo di San Boldo nel famoso tratto delle gallerie, dove c'\u00e8 un'unica corsia a senso unico alternato. Invece un esempio di strada locale urbana \u00e8 una strada senza marciapiede o una via a senso unico."}
{"id": "3702798", "revid": "1718925", "url": "https://it.wikipedia.org/wiki?curid=3702798", "title": "Razzista", "text": ""}
{"id": "3702799", "revid": "44101830", "url": "https://it.wikipedia.org/wiki?curid=3702799", "title": "Rete stradale italiana", "text": ""}
{"id": "3702800", "revid": "1457965", "url": "https://it.wikipedia.org/wiki?curid=3702800", "title": "New York Cosmos 1981-1982", "text": "Questa voce raccoglie le informazioni riguardanti i New York Cosmos nelle competizioni ufficiali della stagione indoor 1981-1982.\nMaglie e sponsor.\nVengono confermate le divise prodotte dalla Ellesse.\nOrganigramma societario.\nArea direttiva\nArea tecnica"}
{"id": "3702802", "revid": "3115", "url": "https://it.wikipedia.org/wiki?curid=3702802", "title": "Ni\u017en\u00e9 Nemeck\u00e9", "text": "Ni\u017en\u00e9 Nemeck\u00e9 (in ungherese: \"Als\u00f3n\u00e9meti\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702803", "revid": "729019", "url": "https://it.wikipedia.org/wiki?curid=3702803", "title": "Jean-Baptiste Cacault", "text": "Biografia.\nFiglio del diplomatico e collezionista d'arte Fran\u00e7ois Cacault (1743\u20131805), Jean-Baptiste Cacault si arruol\u00f2 come soldato all'et\u00e0 di 15 anni, il 22 aprile 1784, nel 58\u00ba reggimento di Fanteria di Rouergue; promosso caporale il 1\u00ba maggio 1786 e sergente il 9 agosto 1788, prese parte alla spedizione in Martinica nel 1790-1791 contro i proprietari delle piantagioni che cercavano di creare uno stato autonomo dalla Francia su basi oligarchiche, si erano ribellati alla Repubblica francese e avevano occupato Saint-Pierre.\nHa partecipato a numerose campagne napoleoniche in Europa, comportandosi valorosamente soprattutto nella presa di Thuin ottenendo sul campo la promozione a \u00abChef de brigade\u00bb (capo di brigata), un grado equivalente, nell'esercito repubblicano francese, a quello di colonnello. Ha combattuto successivamente in Italia, distinguendosi nell'assedio di Finale Ligure, in Spagna, in Polonia. Il 25 pratile dell'anno XII (1804) Napoleone lo nomin\u00f2 ufficiale della legion d'onore. Successivamente, dopo le campagne in Prussia e Polonia, fu congedato il 9 febbraio 1808.\nRichiamato l'anno successivo, si un\u00ec alla \"Grande Arm\u00e9e\" in Austria nel marzo 2009. Prese parte alla battaglia di Wagram (5-6 luglio 1809); il successivo 14 agosto fu nominato generale di brigata e il 15 agosto 1810 Barone dell'Impero. Il 2 luglio 1811 fu messo a riposo a seguito a una falsa accusa; fu tuttavia lo stesso imperatore, in base a una relazione del ministro della guerra del 5 febbraio 1812, ad approvato il suo richiamo in servizio e a nominarlo comandante superiore dell'\u00cele d'Aix (22 febbraio) e successivamente comandante del dipartimento d'Ille-et-Vilaine (29 luglio 1812).\nNel marzo 1813 fu messo alla testa nella prima divisione del secondo corpo di osservazione dell'Armata del Reno; successivamente, nel corso della campagna in Sassonia (1813), fu trasferito alla XX divisione di fanteria del VI Corpo d'armata e alla XIII divisione del dodicesimo corpo d'armata. Ferito al braccio destro J\u00fcterbog il 6 settembre, e amputato il giorno stesso a Torgau, mor\u00ec il 30 settembre per complicanze dell'intervento di amputazione.\nIl suo \u00e8 uno dei nomi incisi sotto l'Arco di Trionfo di Parigi."}
{"id": "3702804", "revid": "287204", "url": "https://it.wikipedia.org/wiki?curid=3702804", "title": "Nizne Nemecke", "text": ""}
{"id": "3702806", "revid": "767487", "url": "https://it.wikipedia.org/wiki?curid=3702806", "title": "La Madonna delle rose", "text": "La Madonna delle rose (\"Revelation\") \u00e8 un film muto del 1924 diretto da George D. Baker.\nTratto da \"The Rosebush of a Thousand Years\" di Mabel Wagnalls, il soggetto era gi\u00e0 stato portato sullo schermo in un precedente \"Revelation\" del 1918.\nProduzione.\nIl film fu prodotto dalla Metro-Goldwyn Pictures Corporation.\nDistribuzione.\nDistribuito dalla Metro-Goldwyn Pictures Corporation, il film usc\u00ec nelle sale cinematografiche USA il 23 giugno 1924. In Italia usc\u00ec l'anno successivo."}
{"id": "3702808", "revid": "767487", "url": "https://it.wikipedia.org/wiki?curid=3702808", "title": "Orechov\u00e1", "text": "Orechov\u00e1 (in ungherese: \"Di\u00f3ska\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702809", "revid": "1305772", "url": "https://it.wikipedia.org/wiki?curid=3702809", "title": "Orechova", "text": ""}
{"id": "3702814", "revid": "339392", "url": "https://it.wikipedia.org/wiki?curid=3702814", "title": "Metro-Goldwyn Pictures Corporation", "text": ""}
{"id": "3702818", "revid": "767487", "url": "https://it.wikipedia.org/wiki?curid=3702818", "title": "Ostrov (Ko\u0161ice)", "text": "Ostrov (in ungherese: \"\u00c9les\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702825", "revid": "599013", "url": "https://it.wikipedia.org/wiki?curid=3702825", "title": "Denver Open 1973 - Doppio", "text": "Il doppio del torneo di tennis Denver Open 1973, facente parte della categoria World Championship Tennis, ha avuto come vincitori Arthur Ashe e Roscoe Tanner che hanno battuto in finale Tom Okker e Marty Riessen 3\u20136, 6\u20133, 7\u20136."}
{"id": "3702826", "revid": "110157", "url": "https://it.wikipedia.org/wiki?curid=3702826", "title": "Petrovce (Ko\u0161ice)", "text": "Petrovce (in ungherese: \"Ungp\u00e9teri\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702827", "revid": "767487", "url": "https://it.wikipedia.org/wiki?curid=3702827", "title": "Jack e Jill", "text": "Jack e Jill (\"Jack and Jill\") \u00e8 un film del 2011 diretto da Dennis Dugan, con Adam Sandler, Katie Holmes e Al Pacino.\nIl film \u00e8 stato stroncato dalla critica, venendo considerato uno dei peggiori film mai realizzati, ed \u00e8 noto per essere stato il film pi\u00f9 premiato nella storia dei Razzie Awards, vincendo dieci premi in tutte e dieci le categorie, tra cui peggior film, peggior attore protagonista e peggior attrice protagonista, superando il precedente record detenuto da \"Battaglia per la Terra\".\nIl nome del film richiama la nota filastrocca popolare \"Jack and Jill\".\nTrama.\nJack Sadelstein \u00e8 un dirigente pubblicitario di successo che vive a Los Angeles con la moglie Erin e due figli piccoli. Conduce una vita tranquilla, ma questa viene sconvolta ogni anno alla festa del ringraziamento dalla visita della sorella gemella Jill che vive nel Bronx. Sin da piccoli la personalit\u00e0 invadente e estremamente bisognosa di attenzioni di Jill fa esasperare Jack, portando scompiglio nella sua vita. Finch\u00e9 si tratta di convivere per pochi giorni i due riescono a sopravvivere, ma quando la convivenza si prolunga per un mese il rapporto diventa insostenibile.\nJack per lavoro deve convincere Al Pacino a recitare in un suo spot pubblicitario e sapendo di trovarlo ad una partita di basket, lo raggiunge per incontrarlo e porta con s\u00e9 anche la sorella. Al ha un colpo di fulmine per Jill e dice a Jack che se lui la convincer\u00e0 a fidanzarsi con lui, far\u00e0 lo spot. In crociera, a Capodanno, Jack non riuscendo a convincere la sorella si traveste da Jill e incontra Al Pacino. Lui si complimenta molto con Jill/Jack dicendole che a suo parere il fratello non la comprende. Jack si rende conto di quanto la sorella debba sentirsi sola e di averla sempre maltrattata e trascurata. Cos\u00ec torna sulla nave per chiederle perdono ma lei \u00e8 tornata nel Bronx a passare il capodanno. Jack e la sua famiglia la raggiungono insieme al giardiniere che nel frattempo ha sviluppato un amore per Jill.\nDistribuzione.\nL'uscita nelle sale americane \u00e8 avvenuta l'11 novembre 2011, mentre in Italia \u00e8 stato distribuito dal 17 febbraio 2012.\nAccoglienza.\nIncassi.\nCon un budget di 79 milioni di dollari, la pellicola ne ha incassati 74 in America e 149 in tutto il mondo, rivelandosi un buon successo commerciale.\nCritica.\nNonostante il successo economico, il film \u00e8 stato stroncato dalla critica, venendo considerato uno dei peggiori film mai realizzati.\nIl sito aggregatore di recensioni Rotten Tomatoes riporta che solo il 3% delle 112 recensioni professionali ha dato un giudizio positivo sul film, con un voto medio di 2,59 su 10. Il commento del sito recita: \"Anche se presenta una performance inspiegabilmente impegnata di Al Pacino, \"Jack &amp; Jill\" \u00e8 impossibile da consigliare su qualsiasi livello\". Su Metacritic, il film detiene un punteggio di 23 su 100, basato sul parere di 26 critici.\nJason Buchanan di AllMovie ha dato al film il suo punteggio pi\u00f9 basso e lo ha descritto come \"aggressivamente poco divertente\". Su The Daily Beast, Ramin Setoodeh ha dichiarato: \"Questo \u00e8 senza dubbio il peggior film che Adam Sandler abbia mai realizzato. Infatti, potrebbe essere il peggior film mai realizzato\". Il critico Peter Travers, di \"Rolling Stone\", ha detto: \"Al Pacino ha detto qualcosa di eccezionale. Dopo essersi guardato nello spot, ha detto: \"Brucialo! Nessuno deve mai vederlo!\" Questa \u00e8 la mia recensione di \"Jack e Jill\"\".\nLe riviste \"Time\", \"TV Guide\" e \"The A.V. Club\" lo classificarono al primo posto nella classifica dei peggiori film dell'anno.\nIl film detiene il record di vittorie ai Razzie Awards: nell'edizione del 2011, infatti, fu candidato dodici volte su dieci categorie previste dalla cerimonia (addirittura due volte per i premi di \"Peggior attore non protagonista\" e \"Peggior attrice non protagonista\") e vinse tutti i premi disponibili. Adam Sandler riusc\u00ec nella curiosa impresa di vincere il premio sia come \"Peggior attore protagonista\" che come \"Peggiore attrice protagonista\", e addirittura quello di \"Peggior coppia\" a scelta tra le tre coppie che lo includevano: Jack e Jill, Jack ed Erin, Jill/Jack e Al Pacino."}
{"id": "3702828", "revid": "767487", "url": "https://it.wikipedia.org/wiki?curid=3702828", "title": "Pinkovce", "text": "Pinkovce (in ungherese: \"Ungpink\u00f3c\") \u00e8 un comune della Slovacchia facente parte del distretto di Sobrance, nella regione di Ko\u0161ice."}
{"id": "3702830", "revid": "767487", "url": "https://it.wikipedia.org/wiki?curid=3702830", "title": "Bastien Geiger", "text": ""}
{"id": "3702831", "revid": "1442080", "url": "https://it.wikipedia.org/wiki?curid=3702831", "title": "Swedish Pro Tennis Championships 1973 - Doppio", "text": "Il doppio del torneo di tennis Swedish Pro Tennis Championships 1973, facente parte della categoria World Championship Tennis, ha avuto come vincitori Roy Emerson e Rod Laver che hanno battuto in finale Nikola Pili\u0107 e Allan Stone 6\u20137, 6\u20134, 6\u20131."}
{"id": "3702838", "revid": "767487", "url": "https://it.wikipedia.org/wiki?curid=3702838", "title": "Es (gruppo musicale)", "text": "Gli es sono un gruppo musicale indie-rock italiano formatosi a Treviso nel 1997.\nBiografia.\nGli esordi.\nLa prima formazione comprende ALes (voce, chitarra, tastiere, campioni), Mario Gentili (basso, cori), Francesco Bacchion (chitarra) e Simone Faggian (batteria).\nNel 1999 esordiscono con il CD-R autoprodotto \"MUSICA TEDesCA tric e troc\", che li fa conoscere nel circuito indie e viene ben recensito dalla stampa di settore.\nGrazie alla segnalazione della rivista \"Rocksound\", nel 2000 partecipano al Sonica Festival di Misterbianco (CT), esibendosi, con Verdena e Brassy, sullo stesso palco degli allora ancora sconosciuti Coldplay.\nNello stesso anno si esibiscono al Fringe Festival, presso l'ex Stazione Leopolda di Firenze.\nLa Fosbury Records e \"the mistercervello LP\".\nNel 2001 gli \"es\", consorziandosi con Valentina Dorme, Virna e Party Keller, danno vita all'etichetta indipendente Fosbury Records, che curer\u00e0 le produzioni dei gruppi, contando sulla distribuzione nazionale fornita da \"Audioglobe\".\nNel 2003 esce \"the mistercervello LP\", album d'esordio, licenziato da Fosbury Records/Audioglobe.\nAl termine delle registrazioni, Francesco Bacchion lascia la band, che prosegue per un periodo come trio.\nNel novembre 2003 la rivista Il mucchio selvaggio decreta \"the mistercervello LP\" \"miglior album d'esordio dell'anno\" e consegna agli \"es\" il \"Premio Fuori dal Mucchio 2003\" in occasione del Meeting delle Etichette Indipendenti di Faenza. L'esibizione live vede il gruppo ritornare per l'occasione un quartetto con l'inserimento alla chitarra di Paolo \"Pix\" Carraro, chitarrista dei Valentina Dorme, e addirittura un quintetto, quando ospita ai cori Tae Tokui dei Tottemo Godzilla Riders (ospite anche nel disco).\nIl lungo stop.\nNel 2005 entra in formazione il nuovo chitarrista Damiano Cavallin (proveniente dai Party Keller), che esordisce dal vivo il 24 aprile 2005 in un concerto al New Age di Roncade (TV) con i Perturbazione.\nIl nuovo elemento si occupa anche di organizzare le registrazioni dell'album che dovrebbe raccogliere l'eredit\u00e0 di \"the mistercervello LP\".\nVarie vicissitudini portano il gruppo a rallentare i tempi. Mario Gentili entra in pianta stabile nei Valentina Dorme, dividendo l'attivit\u00e0 fra i due gruppi.\nIl ritorno.\nL'intervento dell'etichetta padovana \"Dischi Soviet Studio\", che si affianca alla \"Fosbury Records\" per la produzione, d\u00e0 finalmente una svolta alla situazione, permettendo di portare a termine i mixaggi e la masterizzazione del nuovo album.\nLa formazione si allarga a cinque elementi, inglobando la chitarrista/cantante Tina (presente anche nell'album), che va a sostituire il dimissionario Damiano Cavallin, e il polistrumentista Simone \"Zaffa\" Zaffalon, in prestito dai compagni di etichetta \"Norman\".\nNel settembre del 2011 pubblicano il terzo album \"Tutti contro tutti portiere volante\", sempre per Fosbury Records/Dischi Soviet Studio con distribuzione Audioglobe, seguito, nel 2012, dal 45 giri in vinile \"Constrictor / Noia e Bon ton\" (Fosbury Records / Dischi Soviet Studio / Audioglobe).\nGli EP digitali e le \"canzoni sull'amore\".\nA Giugno del 2014 la band pubblica un EP digitale di 3 brani intitolato \"Sottile \u00e8 il cuore entusiasta\", sotto l'egida di Dischi Soviet Studio (a seguito della chiusura di Fosbury Records); a Settembre il progetto viene replicato con un secondo EP digitale intitolato \"Dai tremiti alle stelle\". Il progetto \u00e8 collegato da un unico filo conduttore, presentando in due uscite 6 canzoni che parlano dell'amore, descritto da diversi punti di vista."}
{"id": "3702842", "revid": "1543377", "url": "https://it.wikipedia.org/wiki?curid=3702842", "title": "If You Can Afford Me", "text": "If You Can Afford Me \u00e8 un brano musicale di Katy Perry incluso nell'album di debutto della cantante, pubblicato come singolo promozionale nel 2009 per il solo mercato neozelandese. Il brano \u00e8 stato scritto da Katy Perry, Dave Katz e Sam Hollander e prodotto da S*A*M e Sluggo. Si riferisce con scherzosa ironia a un ex fidanzato.\nIl singolo \u00e8 entrato alla posizione numero 40 nella classifica neozelandese il 21 settembre 2009 ed \u00e8 salito alla 28, il suo picco, la settimana successiva, per poi riscendere alla 40 e scomparire dalla classifica.\nLa canzone ha ricevuto critiche miste. Sal Cinquemani, critico per la rivista \"Slant Magazine\", ha comparato \"If You Can Afford Me\" a \"Material Girl\" di Madonna, scrivendo che \"si nota l'ironia tra le strofe \"I don't need your dollar bills/I just want something real\" (\"Non ho bisogno dei tuoi soldi/Voglio solo qualcosa che sia reale\"), ma \u00e8 l\u00ec che si limita la somiglianza con la canzone di Madonna.\" Neil McCormick di Telegraph.co.uk l'ha definita \"puro melodramma, quasi uno scarno seguito di \"High School Musical\".\""}
{"id": "3702846", "revid": "287204", "url": "https://it.wikipedia.org/wiki?curid=3702846", "title": "Barbie as the Island Princess", "text": "Barbie as the Island Princess \u00e8 un videogioco per bambine ispirato alla bambola Barbie, e legato al film d'animazione \"Barbie principessa dell'isola perduta\". Il videogioco \u00e8 una collezione di ventotto differenti mini-giochi. Il videogioco \u00e8 stato sviluppato dalla Ivolgamus nella versione per console e dalla Human Soft nella versione per console portatile."}
{"id": "3702858", "revid": "3082", "url": "https://it.wikipedia.org/wiki?curid=3702858", "title": "PLRE", "text": ""}
{"id": "3702859", "revid": "1271241", "url": "https://it.wikipedia.org/wiki?curid=3702859", "title": "Campionato mondiale di Formula 1 2012", "text": "Il campionato mondiale di Formula 1 2012 organizzato dalla FIA \u00e8 stata, nella storia della categoria, la 63\u00aa stagione ad assegnare il \"Campionato Piloti\" e la 55\u00aa ad assegnare il \"Campionato Costruttori\". \u00c8 iniziata il 18 marzo ed \u00e8 terminata il 25 novembre, dopo 20 gare, una in pi\u00f9 della stagione precedente. Il titolo piloti \u00e8 andato per la terza volta a Sebastian Vettel e il titolo costruttori per la terza volta alla Red Bull Racing-Renault.\nLa pre-stagione.\nIl calendario.\nPoco prima del Gran Premio del Canada 2010 la FIA rese noto un primo calendario per il 2012. Il numero di gare sarebbe salito a 21 con il ritorno del Gran Premio degli Stati Uniti da disputarsi sul Circuito delle Americhe ad Austin, in Texas; la gara in Turchia rest\u00f2 soggetta a necessit\u00e0 di conferma. Il presidente della FIA, Jean Todt, afferm\u00f2 per\u00f2 poco dopo che il mondiale si sarebbe disputato su sole 20 gare.\nPoco tempo dopo Bernie Ecclestone propose una variazione del calendario del 2012, con lo spostamento della prima gara dal Bahrein all'Australia, il riposizionamento della gara negli Stati Uniti a novembre, e la cancellazione della gara in Turchia. La versione definitiva, presentata a settembre, conferm\u00f2 l'esclusione del Gran Premio di Turchia.\nA novembre 2011, a seguito della decisione di sospendere i lavori per la costruzione del Circuito delle Americhe, che avrebbe dovuto ospitare il Gran Premio degli Stati Uniti, a causa di una diatriba tra i costruttori dell'impianto e gli organizzatori della gara, il gran premio venne depennato dal calendario mondiale.\nIl primo appuntamento della stagione si \u00e8 corso in Australia il 18 marzo 2012, mentre il 25 novembre 2012 il campionato volger\u00e0 al termine con l'ultima gara, il Gran Premio del Brasile.\nNel dicembre 2011 venne pubblicato il calendario definitivo del mondiale: venne confermata la presenza sia del Gran Premio del Bahrein che del Gran Premio degli Stati Uniti.\nLa presentazione delle vetture.\nLe nuove vetture per la stagione 2012 sono state presentate a partire dal 25 gennaio 2012 secondo il seguente calendario:\nI test.\nI test pre-stagionali sono articolati in 3 appuntamenti: sono iniziati a Jerez, sul circuito de La Frontera il 7 febbraio 2012 e sono proseguiti con due sessioni sul circuito di Catalogna. Inoltre si \u00e8 svolta una sessione di tre giorni di prove durante la stagione all'Autodromo Internazionale del Mugello dal 1\u00ba al 3 maggio 2012; la maggioranza dei piloti ha elogiato le caratteristiche tecniche della pista.\nAccordi e fornitori.\nA sua volta la Williams passa, nel 2012, a motori Renault, al posto dei Cosworth. La scuderia inglese ha corso 146 gran premi motorizzata dalla casa francese, conquistando 63 vittorie, 79 \"pole\", 69 giri veloci, 141 podi, quattro titoli piloti e cinque costruttori tra il 1989 e il 1997.\nLa Pirelli resta fornitore unico degli pneumatici, che vengono presentati ufficialmente sul Circuito di Yas Marina il 25 gennaio 2012. Per la stagione la Pirelli introduce il \"Racing Tyre System Pirelli\", un sistema integrato che consente di monitorare in tempo reale ogni singolo pneumatico utilizzato. Il sistema mette in connessione le vetture, i team e i tecnici in pista con un server centrale, installato nel quartier generale Pirelli. La casa italiana acquista una Renault R30 quale vettura test, per sostituire la Toyota TF109. La R30 venne utilizzata nel 2010 e ottenne, con Robert Kubica alla guida, due terzi posti. La vettura viene adattata per conformarsi ai nuovi regolamenti tecnici. Assieme a Lucas Di Grassi, la casa italiana indica come \"tester\" lo spagnolo Jaime Alguersuari, che ha corso 46 gran premi in Formula 1, tra il 2009 e il 2011, con la Toro Rosso.\nScuderie e piloti.\nScuderie.\nDa questa stagione il Team Lotus diventa Caterham F1 Team e la Lotus Renault GP si ridenomina in Lotus F1 Team. Tale cambiamento \u00e8 dovuto anche alla lunga diatriba che ha diviso nel corso del 2011 il Team Lotus di Tony Fernandes e la Lotus Cars, in merito all'utilizzo del nome \"Lotus\" in Formula 1. A seguito dell'entrata nel capitale azionario della scuderia da parte della casa russa Marussia Motors, la Virgin Racing diventa Marussia F1 Team. Anche la Mercedes GP cambia il suo nome in Mercedes AMG Petronas Formula 1 Team, inserendo nel nome l'AMG, un'azienda tedesca nota per la collaborazione con Mercedes-Benz nella costruzione dei modelli sportivi del marchio tedesco.\nIl proprietario della Force India, l'indiano Vijay Mallya, ha annunciato, nell'ottobre 2011, di aver ceduto met\u00e0 delle sue quote della scuderia al gruppo \"Sahara India Pariwar\". Dopo tale operazione Mallya e il gruppo neoentrato posseggono il 42,5% delle azioni a testa, mentre il 15% restante \u00e8 di propriet\u00e0 della famiglia Mol. Il \"team\" viene ribattezzato \"Sahara Force India\".\nIl 2 dicembre 2011 la Ferrari e la Red Bull resero nota la volont\u00e0 di abbandonare la FOTA, l'associazione delle scuderie, in seguito ad un eccessivo stallo nell'attuazione dei propositi che hanno dato vita all'associazione stessa. Le due scuderie si sono riservate di continuare a collaborare con gli altri team, ma intendono attuare un pi\u00f9 veloce e costruttivo dialogo direttamente con la FIA ed il patron della Formula 1, Bernie Ecclestone, per ottenere in tempi pi\u00f9 brevi accordi miranti al raggiungimento di interessi dall'importanza comune. La scelta \u00e8 dovuta alle polemiche sull'applicazione del \"Resource Restrinction Agreement\", l'accordo sul tetto del budget.\nGi\u00e0 durante la stagione 2011 la Red Bull venne accusata di aver sforato le spese massime e il numero massimo di dipendenti da impiegare, stabiliti dal \"Resource Restriction Agreement\" (RRA). La verifica, effettuata dalla societ\u00e0 olandese \"Capgemini\" avrebbe evidenziato delle discrepanze nell'inserimento delle voci di bilancio.\nIl 7 dicembre 2011 anche la Sauber annuncia la sua uscita dall'associazione.\nPiloti.\nI primi quattro team della stagione 2011 hanno confermato le coppie di piloti titolari. La McLaren affianca, come pilota collaudatore, Oliver Turvey a Gary Paffett.\nTorna in Formula 1 Kimi R\u00e4ikk\u00f6nen, campione del mondo nel 2007, che trova un ingaggio alla Lotus-Renault. Diventano cos\u00ec ben 6 i piloti iscritti che hanno vinto il titolo mondiale, un record (oltre a lui anche Sebastian Vettel, Jenson Button, Lewis Hamilton, Fernando Alonso e Michael Schumacher). Il finlandese ha gi\u00e0 corso 157 gran premi, vincendone 18, con 16 \"pole position\" e 35 giri veloci. Tale decisione viene presa dalla Lotus anche per l'impossibilit\u00e0 di Robert Kubica di tornare a gareggiare in Formula 1 nel 2012.\nPer affiancare il finlandese, nonostante un contratto in essere con Vitalij Petrov, la Lotus-Renault ha annunciato quale pilota titolare Romain Grosjean. Grosjean disput\u00f2 7 gran premi con la Renault nel 2009, in sostituzione di Nelsinho Piquet. Nel 2010 il francese vinse il campionato Auto GP e nel 2011 la GP2. A completare il quadro della casa inglese l'ex pilota titolare della Virgin, J\u00e9r\u00f4me d'Ambrosio, viene ingaggiato come terzo pilota. L'ex pilota della Renault, Bruno Senna, sostituisce il suo connazionale Rubens Barrichello alla Williams.\nL'HRT ha annunciato l'ingaggio del pilota spagnolo Pedro de la Rosa quale titolare per le stagioni 2012 e 2013. Lo spagnolo, che ha all'attivo gi\u00e0 87 gran premi, nel corso del 2011 sostitu\u00ec Sergio P\u00e9rez alla Sauber nel Gran Premio del Canada. Lo spagnolo \u00e8 nominato presidente della GPDA (Grand Prix Drivers' Association), dopo l'uscita dal mondiale di Formula 1 di Rubens Barrichello. A far coppia con l'iberico \u00e8 stato richiamato l'indiano Narain Karthikeyan che nel 2011 era pilota titolare per la scuderia nella prima parte della stagione, mentre nel ruolo di collaudatore \u00e8 stato scelto lo spagnolo Dani Clos. Charles Pic, pilota francese impegnato nel 2011 nella GP2 Series, viene ingaggiato come pilota titolare della Marussia, scuderia erede della Virgin. Nel \"team\" russo viene indicata come \"test driver\" la spagnola Mar\u00eda de Villota. Figlia d'arte, suo padre Emilio de Villota ebbe qualche presenza in Formula 1 tra il 1976 e il 1983, \u00e8 la prima donna pilota in Formula 1 dai tempi di Giovanna Amati, che tent\u00f2 di qualificarsi in tre gran premi con la Brabham-Judd nel 1992. Un altro pilota donna, Susie Wolff, diventa pilota collaudatore per la Williams.\nLa Toro Rosso ha cambiato entrambi i piloti titolari per la stagione: la scuderia indica l'australiano Daniel Ricciardo (che aveva svolto le prime prove libere del venerd\u00ec con la casa faentina nella parte iniziale della stagione, prima di correre gli ultimi 11 gran premi stagionali con l'HRT-Cosworth) e il francese Jean-\u00c9ric Vergne, che aveva svolto in tre occasioni la prima sessione di prove del venerd\u00ec nel 2011, sempre con la Toro Rosso. L'ex pilota della Toro Rosso, S\u00e9bastien Buemi diventa pilota di riserva e \"tester\" per la Red Bull e, inoltre, pu\u00f2 tornare alla guida della monoposto della scuderia italiana qualora quest'ultima abbia necessit\u00e0 di un pilota.\nLa Force India conferma Paul di Resta e promuove Nico H\u00fclkenberg dal ruolo di terzo pilota a quello di titolare. H\u00fclkenberg aveva corso nel 2010 con la Williams-Cosworth, cogliendo anche una \"pole position\". Come terzo pilota viene indicato il francese Jules Bianchi, che aveva svolto tale funzione nel 2010 alla Ferrari. Solo per il Gran Premio d'Australia la scuderia indiana nomina Gary Paffett come riserva, visto l'impegno contemporaneo di Jules Bianchi in Formula Renault 3.5. L'olandese Giedo van der Garde \u00e8 indicato come pilota di riserva della Caterham. \u00c8 annunciata anche la sua partecipazione a diversi turni di prove libere del venerd\u00ec nei gran premi. Con lui viene indicato anche il pilota statunitense Alexander Rossi. La casa anglo-malese sostituisce, come pilota titolare, Jarno Trulli con Vitalij Petrov. Per la prima volta dal Gran Premio del Messico 1970 a una gara iridata non \u00e8 iscritto nessun pilota italiano, mentre il Gran Premio di Germania 1973 fu l'ultimo un cui nessun pilota italiano non prese parte nemmeno alle prove (Arturo Merzario, iscritto dalla Ferrari, non partecip\u00f2 per l'indisponibilit\u00e0 della vettura).\nIn seguito all'incidente al via nel precedente Gran Premio del Belgio, Romain Grosjean, della Lotus, viene escluso dal Gran Premio d'Italia. Il pilota francese \u00e8 anche stato multato di \u20ac. Al suo posto la casa britannica indica J\u00e9r\u00f4me d'Ambrosio. Il belga, che nel 2011 corse con la Virgin, ottenendo come miglior piazzamento il quattordicesimo posto in due occasioni (Australia e Canada), \u00e8 collaudatore e terzo pilota del team. Sempre nel Gran Premio di Monza fa il suo esordio, nelle prime prove libere del venerd\u00ec, il pilota cinese Ma Qing Hua, che \u00e8 il primo pilota cinese a partecipare a un weekend di Formula 1.\nDal Gran Premio del Giappone il pilota britannico Max Chilton \u00e8 nominato pilota di riserva alla Marussia. Chilton ha chiuso al quarto posto nella GP2 Series.\nCircuiti e gare.\nIl mondiale di Formula 1 torna, dopo 5 anni, a correre negli Stati Uniti d'America; viene utilizzato il Circuito delle Americhe, presso Austin, in Texas. Il circuito \u00e8 l'ottavo a ospitare il Gran Premio degli Stati Uniti e il decimo tracciato statunitense, in totale, a ospitare una gara iridata della Formula 1. La gara per\u00f2 rischi\u00f2, nel corso del 2011, la cancellazione a causa del mancato accordo tra i promotori del circuito e la FOM, tanto che si prospett\u00f2 uno slittamento nell'entrata nel calendario iridato al 2013.\nIl tracciato, su cui si gira in senso antiorario, \u00e8 caratterizzato da 20 curve, e da un certo dislivello altimetrico, misurato in 41 metri. Molte delle sue curve sono ispirate a tratti di circuiti gi\u00e0 esistenti, coma la curva 8 dell'Istanbul Park o il complesso \"Maggotts-Becketts-Chapel\" del Circuito di Silverstone. Secondo il suo progettista, Hermann Tilke, \u00e8 un tracciato molto insidioso che potrebbe favorire anche errori dei piloti. Molti piloti lodano le qualit\u00e0 del tracciato, come Nico Rosberg e Michael Schumacher, mentre Felipe Massa, pur apprezzando la pista, mette in evidenza la poca aderenza dell'asfalto.\nDopo un anno di assenza \u00e8 tornato il Gran Premio del Bahrein, che nel 2011 venne cancellato per la difficile situazione politica del paese. Dopo che solo nell'edizione 2010 fu utilizzata la configurazione del tracciato da 6,299 km denominata \"Endurance Circuit\", da questo Gran Premio \u00e8 ritornata la configurazione da 5,412\u00a0km, presente dal 2004 al 2009. In realt\u00e0 anche l\u2019edizione del 2012 era a rischio sempre per va della difficile situazione politica, ma alla fine si riusc\u00ec ad organizzare il Gran Premio del Bahrain, nonostante le varie polemiche.\nIl Gran Premio di Germania si sposta dal N\u00fcrburgring a Hockenheim, in linea con la solita alternanza fra circuiti.\nIl 20 dicembre 2009 venne annunciata la firma dell'accordo tra gli organizzatori del Gran Premio di Roma e Bernie Ecclestone per far disputare una gara mondiale su un circuito da allestire presso l'EUR; venne indicato il 2012 come l'anno di esordio. Il 13 gennaio 2011 Bernie Ecclestone, dichiar\u00f2 che, alle attuali condizioni, non era possibile programmare un secondo Gran Premio in Italia, vista la presenza del Gran Premio di Monza. L'unica possibilit\u00e0 sarebbe stata quella di alternare il Gran Premio d'Italia nelle due citt\u00e0 di anno in anno.\nModifiche al regolamento.\nRegolamento tecnico.\nCentralina.\nTutte le regole relative alla centralina elettronica unica, che erano prima in una direttiva tecnica, sono ora parte integrante del regolamento tecnico. La Federazione, nel corso dei test invernali, ha tuttavia ritenuto di dover intervenire sul codice di programmazione delle centraline dopo le prime polemiche sull'utilizzo di configurazioni che avrebbero permesso di utilizzare ancora il soffiaggio basso nel diffusore.\nAerodinamica.\nI tubi di scappamento sono ora regolamentati per garantire che gli effetti aerodinamici dei gas di scarico siano ridotti al minimo. Ci\u00f2 porta a scarichi pi\u00f9 alti rispetto alla versione del 2011 e non pi\u00f9 vicini ai diffusori.\nNell'ottobre 2011 venne inviata una chiarificazione in merito a tale problema, che bandiva definitivamente \"poco convenzionali\" mappature del motore; a novembre venne introdotto un altro emendamento al regolamento che bandisce completamente la pratica dell'invio dei gas di scarico su parte della vettura con lo scopo di incrementare la deportanza.\nNel gennaio 2012 la FIA ha deciso per il bando dei correttori di assetto. Il sistema, ideato per la prima volta dalla Renault nel 2010 (ma non applicato di fatto fino alla vettura del 2012), utilizza dei cilindri idraulici posti nel sistema frenante e nelle sospensioni, che consentono di fare degli aggiustamenti sull'altezza della vettura dal suolo durante la gara, offrendo stabilit\u00e0 maggiore in frenata.\nLa Federazione inizialmente consider\u00f2 legale tale accorgimento, tanto che altri team come la Ferrari e la Williams inviarono loro proposte per l'inserimento sulle loro vetture di tale meccanismo, prima che lo stesso venisse bandito dalla FIA solo una settimana dopo.\nLa FIA afferma che il sistema viola l'articolo 3.15 del regolamento tecnico, che afferma che \"nessun effetto aerodinamico pu\u00f2 essere creato dal sistema delle sospensioni se non in maniera incidentale rispetto alla sua funzione primaria\" e che \"ogni elemento che influenza l'aerodinamica della vettura deve rimanere fisso rispetto al corpo della stessa\".\nSicurezza.\nViene definita una migliore evidenziazione degli interruttori di emergenza che possono essere utilizzati dai commissari di percorso; viene inoltre introdotto un nuovo test per le strutture di impatto laterale.\nViene introdotta una riprofilazione del muso delle vetture. Fino al 2011 il musetto non poteva superare in altezza dal suolo i 62,5\u00a0cm, ora tale limite viene portato a 55\u00a0cm.\nLe vetture non possono pi\u00f9 prendere parte ai test pre-stagionali se non hanno superato i crash test. Viene autorizzato l'utilizzo del sensore di coppia ai pit stop, a garanzia di maggiore sicurezza nel serraggio degli pneumatici.\nPneumatici.\nGli pneumatici presentano una forma maggiormente squadrata, al fine di migliorare il livello di usura. Verranno utilizzate nuove tipologie di mescole, tranne che per le \"super-soft\". Le mescole saranno pi\u00f9 morbide, e vi sar\u00e0 un minor divario prestazionale tra loro. Vi \u00e8 anche una modifica nel nome degli pneumatici: le due mescole da bagnato vengono ridenominate \"Cinturato\", e utilizzerano il colore blu per indicare le gomme da pioggia intensa e il verde per le intermedie. I colori che individuano i diversi tipi di gomme da asciutto, sempre denominate \"P Zero\", non vengono modificati. Un set di gomme da asciutto potr\u00e0 ora essere utilizzato al sabato, se entrambe le sessioni del venerd\u00ec sono in condizioni di bagnato.\nUn incontro della \"Formula One Commission\" a Ginevra nel novembre 2011 ha portato al divieto dell'impiego dell'elio nelle pistole utilizzate per il cambio gomme. Ci\u00f2 perch\u00e9, pur migliorando del 30% l'efficienza delle pistole, l'utilizzo di tale gas \u00e8 considerato troppo costoso. In alternativa all'aria compressa, la FIA ha concesso soltanto l'uso dell'azoto.\nRegolamento sportivo.\nViene introdotto un tempo massimo di quattro ore per evitare che sospensioni prolungate possano portare ad una durata eccessiva della gara, come accaduto al Gran Premio del Canada 2011. Mentre rimane invariata la durata della gara senza sospensioni, ovvero due ore.\nPrima che la Safety Car ritorni nella pit lane \u00e8 consentito alle vetture doppiate di sdoppiarsi e raggiungere la coda del gruppo, assicurando una ripartenza senza vetture pi\u00f9 lente che ostacolino la lotta per le posizioni di testa.\nAlle vetture che erano in pit lane al momento in cui una gara \u00e8 sospesa, \u00e8 permesso riposizionarsi sulla griglia di partenza nella posizione che avevano al momento dell'interruzione.\nI piloti non possono pi\u00f9 tagliare la pista senza un ragionevole motivo, per esempio tagliando una chicane nei giri di ricognizione o nei giri di uscita e rientro ai box, per risparmiare tempo o carburante.\nViene chiarito cosa \u00e8 consentito fare per difendersi da un sorpasso: un pilota che per difendere la posizione abbandoni la linea di guida, pu\u00f2 tornarci, ma \u00e8 tenuto a lasciare uno spazio pari alla larghezza di una vettura tra s\u00e9 e il bordo della pista nell'avvicinarsi alla curva successiva.\nVengono reintrodotti i test durante la stagione e in totale saranno consentiti tre giorni di prova.\nTutte le decisioni dei commissari di gara che non sono soggette ad appello vengono raggruppate in un unico paragrafo del regolamento.\nTutti gli pneumatici assegnati ad un pilota saranno ora utilizzabili anche nella prima giornata di prove; precedentemente era consentito l'utilizzo di soli tre set.\nDue settimane prima della partenza della stagione, la FIA rigetta la proposta delle squadre che avevano chiesto di abbassare il limite di velocit\u00e0 in pit lane a 60\u00a0km/h. La stessa idea era stata valutata dalla Pirelli come mezzo di incentivo per lo spettacolo per modificare le strategie di corsa.\nViene stabilito che l'uso del DRS con pista umida verr\u00e0 autorizzato dal direttore della corsa, nel caso l'utilizzo del dispositivo non incida sulla visibilit\u00e0 in pista. \u00c8 stabilito che l'orario nel quale gli addetti delle scuderie possono entrare nel \"paddock\" venga tenuto costante durante la stagione, a prescindere dall'orario delle prove libere, nel caso di gare con orari particolari.\nDa Silverstone viene introdotto un nuovo podio di concezione pi\u00f9 moderna ai cui lati sono effigiate le firme dei vincitori dei precedenti mondiali ed un nuovo modo di alzabandiera durante gli inni nazionali: non pi\u00f9 classico ma \"a scomparsa\", a cui segue una breve intervista pubblica sul podio stesso (di solito affidata ad un ex pilota).\nRiassunto della stagione.\nGran Premio d'Australia.\nIn prova Lewis Hamilton conquista la 20\u00aa \"pole position\" in Formula 1, davanti al compagno di scuderia Jenson Button, mentre non si qualificano le due HRT.\nAl via della gara Button supera Hamilton portandosi al comando della corsa, mentre Romain Grosjean, qualificatosi terzo, \u00e8 costretto al ritiro a causa di un contatto con Pastor Maldonado avvenuto durante il secondo giro. Le due McLaren guidano la corsa davanti a Michael Schumacher, Sebastian Vettel, Nico Rosberg e Fernando Alonso. Al 12\u00ba giro si ritira il tedesco della Mercedes per problemi al cambio e, durante i primi \"pit stop\", Alonso passa Rosberg che viene incalzato da Mark Webber. Al 38\u00ba giro, a causa del ritiro di Vitalij Petrov, entra la \"Safety car\" e, approfittando della situazione, Vettel e Webber effettuano la seconda sosta ai box sopravanzando rispettivamente Hamilton e Alonso. La gara si conclude con la vittoria di Button, seguito da Vettel, Hamilton e Webber, mentre Maldonado, che era sesto all'inizio dell'ultimo giro, commette un errore e si ritira tamponando un muro di protezione; cos\u00ec facendo sesto si posiziona Kamui Kobayashi davanti al rientrante Kimi R\u00e4ikk\u00f6nen, mentre Daniel Ricciardo va per la prima volta a punti giungendo nono.\nGran Premio della Malesia.\nNelle qualifiche si conferma la McLaren che occupa tutta la prima fila, con Lewis Hamilton davanti a Jenson Button. Il giorno successivo la gara \u00e8 stata influenzata dalle condizioni meteo incerte, infatti gi\u00e0 dalla partenza tutti i piloti montano gomme intermedie.\nAl via Hamilton e Button mantengono le proprie posizioni, mentre Romain Grosjean colpisce Michael Schumacher al posteriore mandando in testacoda quest'ultimo. In terza posizione si porta cos\u00ec Mark Webber, seguito da Sebastian Vettel e Fernando Alonso. La pioggia inizia a cadere pi\u00f9 copiosamente gi\u00e0 nel corso del primo giro, costringendo tutti i piloti a rientrare ai box per mettere le gomme da bagnato e, al sesto giro, a far entrare in pista la \"Safety car\". Nel corso del nono giro la direzione gara sospende la corsa per l'impraticabilit\u00e0 della pista. Al momento della sospensione dietro le due McLaren si posiziona Sergio P\u00e9rez grazie al cambio gomme effettuato gi\u00e0 nel corso del primo giro. Dopo quasi un'ora la gara riprende dietro la vettura di sicurezza e, dopo qualche giro compiuto dietro essa, riprende la sua normale andatura. Poich\u00e9 le condizioni della pista migliorano nettamente, tutti i piloti rientrano ai box per montare le intermedie e, dopo i vari cambi gomme, \u00e8 Alonso a portarsi in testa seguito da P\u00e9rez e Hamilton; lo spagnolo distanzia tutti gli avversari eccetto P\u00e9rez, il quale rimane pochi secondi dietro al pilota Ferrari. Una volta che la pista si \u00e8 asciugata vi \u00e8 una nuova tornata di soste per montare le gomme da asciutto. In questa fase P\u00e9rez si dimostra pi\u00f9 veloce di Alonso, ma anche a causa di un suo errore non riesce a sorpassarlo consentendo allo spagnolo di vincere il Gran Premio: dietro di loro si piazzano Hamilton e Webber, mentre Vettel conclude in 11\u00aa posizione dopo un contatto con Narain Karthikeyan che gli fa bucare una gomma.\nGran Premio di Cina.\nNelle prove ufficiali per il tedesco Nico Rosberg \u00e8 la 1\u00aa \"pole position\" in Formula 1, dopo 111 gran premi. Dal 1955 per la prima volta una Mercedes parte dalla prima posizione in griglia.\nNico Rosberg mantiene il comando della gara, davanti al compagno di scuderia Michael Schumacher, Jenson Button, Kimi R\u00e4ikk\u00f6nen, Lewis Hamilton, Sergio P\u00e9rez, Kamui Kobayashi, Fernando Alonso e Mark Webber. Le posizioni di testa rimangono invariate per i primi giri. Al giro 7 Webber \u00e8 il primo a cambiare gli pneumatici, seguito, due giri dopo, da Kobayashi e Vettel, molto in ritardo in classifica. All'undicesimo giro Hamilton passa grazie al cambio gomme R\u00e4ikk\u00f6nen. All'uscita dalla pit lane Webber s'inserisce fra i due. Michael Schumacher, sempre secondo, va al cambio degli pneumatici al dodicesimo giro. La ruota anteriore destra non \u00e8 ben fissata e dopo poche curve il tedesco \u00e8 costretto al ritiro. Al 21\u00ba giro Webber \u00e8 passato da Alonso, e poco dopo l'australiano decide di effettuare la seconda sosta. Al ventitreesimo giro \u00e8 stato il turno della seconda sosta di Hamilton, e due giri dopo per Jenson Button. Dopo il cambio di R\u00e4ikk\u00f6nen e Alonso, dietro a Rosberg c'\u00e8 Grosjean, seguito da Sebastian Vettel e Jenson Button. Al giro 30 il britannico ha sfruttato il tentativo di sorpasso di Vettel su Grosjean, per portarsi in terza posizione. Button riduce il distacco da Nico Rosberg. Al 39\u00ba giro Webber si ferma per la terza sosta, e poco dopo \u00e8 il turno di Button. Rosberg comanda davanti a R\u00e4ikk\u00f6nen: dietro al pilota della Lotus si crea una piccola fila di vetture, fino al giro 49 quando il finlandese inizia ad andare in crisi di gomme e viene passato da Vettel, Button, Webber e Hamilton. La gara \u00e8 vinta da Nico Rosberg, che coglie la sua prima vittoria nel mondiale di Formula 1. Per la Mercedes \u00e8 la decima vittoria, la prima dal Gran Premio d'Italia 1955, conquistata da Juan-Manuel Fangio.\nGran Premio del Bahrein.\nIn qualifica Sebastian Vettel conquista la sua 31\u00aa \"pole position\" nel mondiale precedendo Lewis Hamilton e Mark Webber.\nVettel prende il comando della gara al via, seguito da Lewis Hamilton, poi Mark Webber, Romain Grosjean e Fernando Alonso, autore di un'ottima partenza. Al terzo giro Grosjean passa Webber, mentre al settimo il francese della Lotus passa anche Lewis Hamilton, conquistando cos\u00ec la seconda piazza. R\u00e4ikk\u00f6nen tra il quinto e nono giro passa Button, Alonso e Webber. Iniziano intanto i primi pit stop per il cambio degli pneumatici. Un piccolo ritardo nel cambio gomme di Hamilton consente ad Alonso di recuperare una posizione. Jenson Button passa in seguito lo spagnolo. Dopo la prima tornata di pit stop la classifica vede in testa sempre Vettel, seguito da Grosjean, R\u00e4ikk\u00f6nen, Webber, Button, Hamilton, Alonso, Rosberg e Massa. Al ventiduesimo passaggio inizia il secondo turno di cambi gomme. Vanno ai box Button e Rosberg mettendo le medie. Al giro 24 R\u00e4ikk\u00f6nen \u00e8 secondo, dopo aver passato il compagno di scuderia Grosjean. La classifica \u00e8 sempre guidata da Sebastian Vettel, seguito dal duo della Lotus R\u00e4ikk\u00f6nen-Grosjean, poi Paul di Resta, che non ha cambiato gli pneumatici, Mark Webber, Button, Kobayashi (anche lui non ha ancora cambiato gomme), Rosberg, Alonso, Massa e Hamilton. Al giro 29 Webber passa di Resta. Kimi R\u00e4ikk\u00f6nen mette sotto pressione Vettel, tentando anche il sorpasso ma senza successo. Inizia cos\u00ec il terzo cambio gomme: al trentasettesimo giro \u00e8 il turno di Lewis Hamilton e Rosberg che montano le medie. Anche Button e Alonso vanno ai box, col pilota della Ferrari che monta le medie, cos\u00ec come l'inglese. Al 41\u00ba giro tocca a Vettel fare la sosta cos\u00ec come R\u00e4ikk\u00f6nen, entrambi scelgono le medie. Negli ultimi giri Rosberg passa di Resta, mentre Button \u00e8 costretto a una nuova sosta per una foratura. Vince cos\u00ec Sebastian Vettel, per la ventiduesima volta nel mondiale, davanti a Kimi R\u00e4ikk\u00f6nen (primo podio dal Gran Premio d'Italia 2009) e Romain Grosjean, al suo primo arrivo a podio.\nGran Premio di Spagna.\nAl termine delle qualifiche, dopo aver fatto sua la \"pole position\", Lewis Hamilton ferma la sua vettura sul tracciato per evitare di rimanere senza benzina ai controlli della federazione. Hamilton viene escluso dai risultati delle qualifiche e retrocesso in ultima posizione a causa della violazione dell'articolo 6.6.2 del regolamento sportivo; la \"pole position\" viene cos\u00ec assegnata a Pastor Maldonado. La Williams torna in \"pole\" dopo due stagioni. \u00c8 la prima volta che un pilota venezuelano parte dalla \"pole position\".\nTutti i piloti optano, alla partenza, per gomme \"soft\". Fernando Alonso prende la testa della corsa, davanti a Pastor Maldonado, Kimi R\u00e4ikk\u00f6nen, Romain Grosjean, Nico Rosberg, Michael Schumacher, Sebastian Vettel e Jenson Button. Rosberg conquista una posizione, passando Grosjean. Dopo la prima tornata di cambi gomme \u00e8 in testa sempre Alonso, davanti a Maldonado, R\u00e4ikk\u00f6nen, Lewis Hamilton (che non ha ancora effettuato il cambio gomme), Rosberg, Grosjean, Vettel, Button e Kamui Kobayashi. Hamilton va al pit stop al giro 15. Un giro dopo Romain Grosjean passa Rosberg per la quarta piazza. Maldonado anticipa il secondo cambio gomme al giro 25 e, quando Alonso cambia pneumatici per la seconda volta, al giro 27, il venezuelano passa in testa, davanti all'iberico e a Kimi R\u00e4ikk\u00f6nen. La classifica, al giro 31, vede sempre al comando Pastor Maldonado, seguito da Fernando Alonso, Kimi R\u00e4ikk\u00f6nen, Romain Grosjean, Hamilton (che non ha ancora effettuato la seconda sosta), Rosberg, Button e Kobayashi. Tra il quarantaduesimo e il quarantacinquesimo giro terza sosta per i battistrada. Maldonado, pur dopo un pit stop non perfetto, mantiene la testa della gara. Al giro 59 Vettel passa nuovamente Jenson Button, un giro dopo Kobayashi conquista una posizione su Nico Rosberg. Vettel prosegue la sua rimonta passando Lewis Hamilton, che non effettua la terza sosta, ma va in crisi con gli pneumatici, e poi lo stesso Rosberg. Pastor Maldonado vince per la prima volta in Formula 1. Diventa il 104\u00ba pilota nell'impresa. Questa \u00e8 la prima vittoria per la Williams dal Gran Premio del Brasile 2004 con Juan Pablo Montoya, con un'attesa di 7 anni, 6 mesi e 19 giorni, per 132 gran premi. Maldonado \u00e8 il primo venezuelano a vincere un gran premio di Formula 1.\nGran Premio di Monaco.\nIn prova Michael Schumacher ottiene la sua prima \"pole position\" dal suo rientro nel mondiale, ma questa viene vanificata da una penalizzazione. Dalla prima posizione scatta quindi l'australiano Mark Webber.\nAlla partenza tutti i piloti optano per gomme \"super-soft\", tranne Sebastian Vettel e Jenson Button. Mark Webber prende al via il comando della gara, seguito da Nico Rosberg, Lewis Hamilton, Fernando Alonso, Felipe Massa e Sebastian Vettel. Romain Grosjean cerca di passare Massa, stringe per\u00f2 Michael Schumacher contro le barriere: le due vetture si toccano, Grosjean va in testacoda ed \u00e8 costretto al ritiro. Viene messa in pista la \"Safety car\" per quattro giri. Alla ripartenza della gara le posizioni rimangono consolidate. La pioggia viene indicata come imminente sul circuito, questo spinge le scuderie a far posticipare il pi\u00f9 possibile il primo cambio gomme. Il primo ai box \u00e8 Nico Rosberg, che rientra con gomme \"soft\". Al giro 29 vanno ai box Mark Webber e Lewis Hamilton. Quando, il giro dopo, Fernando Alonso va al cambio gomme, conquista una posizione sul britannico della McLaren. Ora in testa si trova Sebastian Vettel (che non ha ancora cambiato), seguito da Webber, Rosberg, Alonso, Hamilton e Massa. Al giro 46 Vettel va al cambio gomme: rientra in pista quarto, riuscendo a passare Hamilton per pochi centimetri. I primi sei piloti sono molto vicini e, negli ultimi giri, una leggera pioggia arriva sul tracciato tanto che Vergne monta gomme intermedie. Nessuno dei battistrada fa altrettanto: la classifica resta congelata con Mark Webber che precede sul traguardo Nico Rosberg e Fernando Alonso. Per Webber \u00e8 l'ottavo successo della carriera; \u00e8 il sesto vincitore diverso nelle prime sei gare. Sergio P\u00e9rez conquista il primo giro veloce in gara della carriera.\nGran Premio del Canada.\nNelle prove ufficiali per il tedesco Sebastian Vettel \u00e8 la 32\u00aa \"pole position\" nel mondiale.\nIl comando della gara \u00e8 mantenuto da Sebastian Vettel, che conduce su Lewis Hamilton, Fernando Alonso, Mark Webber, Nico Rosberg e Felipe Massa. Al quindicesimo giro Vettel, ormai attaccato da Hamilton e Alonso, va al primo cambio gomme. Il giro dopo \u00e8 il turno di Hamilton, mentre Alonso attende il giro 19. Rientrando in pista Alonso riesce a stare davanti ad Hamilton e Vettel. Gli pneumatici della vettura dello spagnolo sono ancora non in temperatura, cos\u00ec che Hamilton ha facile gioco nel passarlo poche curve dopo. Ora la classifica vede al comando Lewis Hamilton, seguito da Fernando Alonso, Sebastian Vettel, Kimi R\u00e4ikk\u00f6nen, Kamui Kobayashi e Sergio P\u00e9rez. R\u00e4ikk\u00f6nen effettua il suo pit stop al giro 40: al rientro in pista riesce a precedere, per l'ottava piazza, Nico Rosberg, che aveva, a sua volta, da poco effettuato la sua seconda sosta. Il giro dopo per\u00f2 il tedesco passa il finlandese. Anche P\u00e9rez compie il suo cambio gomme e rientra ottavo, proprio tra Rosberg e Kimi R\u00e4ikk\u00f6nen. Al quarantanovesimo giro Lewis Hamilton effettua la sua seconda sosta. Al comando va cos\u00ec Alonso, sempre seguito da Vettel. Hamilton \u00e8 terzo, seguito da Mark Webber (che si ferma per il suo cambio gomme dopo due giri), Romain Grosjean, Felipe Massa, Nico Rosberg e P\u00e9rez. Davanti intanto Alonso e Vettel non cambiano ancora gli pneumatici, consentendo cos\u00ec ad Hamilton di avvicinarsi. L'inglese della McLaren passa Sebastian Vettel al giro 62 e, due giri dopo, torna in testa passando anche Alonso. Vettel opta per un nuovo cambio gomme, che lo fa retrocedere in quinta posizione, dietro a Romain Grosjean e Sergio P\u00e9rez. Negli ultimi giri Hamilton controlla la gara agevolmente, mentre Alonso, in crisi con le gomme, perde tre posizioni, passato da Grosjean, P\u00e9rez e lo stesso Vettel. Lewis Hamilton conquista la 18\u00aa vittoria nel mondiale; \u00e8 il settimo pilota diverso a vincere nelle prime sette gare del mondiale.\nGran Premio d'Europa.\nIn qualifica Sebastian Vettel ottiene la 33\u00aa \"pole position\" della sua carriera, davanti a Lewis Hamilton e Pastor Maldonado.\nAlla partenza il tedesco rimane in testa, seguito da Lewis Hamilton e Romain Grosjean. Il pilota della Red Bull mantiene nei primi un ritmo molto elevato, tanto da guadagnare quasi un secondo a giro sul resto degli inseguitori. Al decimo giro Grosjean passa Hamilton e, tra il quattordicesimo e il diciassettesimo giro, i piloti di testa effettuano il primo cambio gomme. Grazie al pit stop Fernando Alonso, partito undicesimo, riesce a rimontare fino al settimo posto e a superare Kimi R\u00e4ikk\u00f6nen, partito davanti a lui. Nei giri successivi lo spagnolo riesce a passare anche Mark Webber e Michael Schumacher e a porsi in quinta posizione. Al ventottesimo giro, a causa dei detriti lasciati per una collisione avvenuta tra Heikki Kovalainen e Jean-\u00c9ric Vergne, la direzione gara decide di mandare in pista la \"Safety car\" per ripulire il tracciato. Tutti i piloti rientrano ai box per effettuare il secondo cambio gomme e Alonso, approfittando di un errore durante la sosta ai box di Hamilton, riesce a portarsi in terza posizione. Alla ripartenza, l'asturiano riesce a superare alla prima curva Grosjean e poche curve pi\u00f9 avanti si ritrova al comando della corsa a causa della rottura dell'alternatore della vettura di Vettel. Il medesimo problema si presenta sette giri pi\u00f9 tardi sulla vettura di Grosjean che \u00e8 costretto al ritiro, lasciando il secondo posto a Hamilton e il terzo a R\u00e4ikk\u00f6nen. Nel frattempo nelle retrovie rimontano sia Schumacher che Webber, grazie a un cambio gomme ritardato, e al 54\u00ba giro si ritrovano in sesta e settima posizione. Negli ultimi giri Hamilton si ritrova in difficolt\u00e0 con gli pneumatici ed \u00e8 costretto a cedere la seconda posizione a R\u00e4ikk\u00f6nen, mentre all'ultimo giro l'inglese resiste a un attacco di Pastor Maldonado, ma le due vetture si scontrano e il pilota della McLaren \u00e8 costretto al ritiro; cos\u00ec facendo Schumacher riesce ad agguantare il terzo posto e a ritornare sul podio per la prima volta dal suo rientro in Formula 1. La gara viene vinta da Alonso davanti a R\u00e4ikk\u00f6nen e il pilota spagnolo conquista il 29\u00ba successo in carriera, diventando anche il primo a conquistare due vittorie in stagione.\nGran Premio di Gran Bretagna.\nNell'ultimo tentativo delle prove ufficiali Alonso conquista la sua 21\u00aa \"pole position\" della carriera nel mondiale di Formula 1, la 206\u00aa per la Ferrari.\nDopo la pioggia del venerd\u00ec e del sabato la gara si svolge sotto il cielo sereno. Al via Fernando Alonso mantiene il comando, seguito da Mark Webber, Michael Schumacher, Felipe Massa, Sebastian Vettel e Pastor Maldonado. Nei primi giri Alonso non riesce a mettere margine rispetto a Webber, mentre pi\u00f9 dietro Vettel pressa Massa che mantiene per\u00f2 la sua posizione. Al quarto giro Kimi R\u00e4ikk\u00f6nen passa Maldonado e Massa mette pressione, a sua volta, su Michael Schumacher, passandolo al giro 11. Tra il decimo e il quindicesimo giro tutti i migliori della classifica vanno al cambio gomme. Dopo la prima tornata di cambi gomme \u00e8 in testa Lewis Hamilton, che non ha effettuato il suo pit stop, seguito da Alonso, Mark Webber, Sebastian Vettel che ora precede Massa. Alonso cerca di passare Hamilton e vi riesce al giro 19. Due giri dopo il britannico effettua il suo primo cambio degli pneumatici. Hamilton \u00e8 poi nuovamente ai box per il secondo cambio gomme gi\u00e0 al giro 29. Nel frattempo la classifica resta, nelle posizioni di testa, immutata. Al 31\u00ba giro Vettel effettua il suo secondo cambio gomme, imitato poi da tutti gli altri battistrada fino al giro 38. Fernando Alonso mantiene ancora il comando della gara, seguito da Mark Webber, Sebastian Vettel, Felipe Massa e dai due della Lotus, Kimi R\u00e4ikk\u00f6nen e Romain Grosjean. Negli ultimi giri Webber, che monta gomme dure, si avvicina ad Alonso, su morbide. Il sorpasso avviene al 48\u00ba giro. Vince cos\u00ec Mark Webber, per la 9\u00aa volta nel mondiale di Formula 1, la 30\u00aa per la Red Bull.\nGran Premio di Germania.\nLe qualifiche si svolgono in condizioni variabili, infatti la prima sessione \u00e8 svolta sull'asciutto, mentre nelle restanti due vi \u00e8 la presenza di pioggia che aumenta con il passare del tempo; la prima posizione viene conquistata da Fernando Alonso che ottiene cos\u00ec la sua seconda \"pole position\" consecutiva.\nIl pilota della Ferrari mantiene la testa della corsa, seguito da Sebastian Vettel, Michael Schumacher, Nico H\u00fclkenberg e Jenson Button; Lewis Hamilton, pretendente al titolo, \u00e8 costretto a una sosta ai box a causa di una foratura dovuta ai detriti presenti in pista causati da alcuni incidenti alla partenza. Button, tra l'ottavo e il decimo giro, riesce a passare H\u00fclkenberg e Schumacher, portandosi all'inseguimento della coppia di testa. All'undicesimo giro iniziano i cambi gomme per i primi piloti, che si concludono al ventesimo giro con Alonso ancora al comando davanti a Vettel e Button. Nel giro successivo anche R\u00e4ikk\u00f6nen sorpassa Schumacher portandosi in quarta posizione. Tra il primo e il secondo cambio gomme Vettel si avvicina parecchio ad Alonso, ma il pilota tedesco non riesce a portarsi in testa anche a causa di Hamilton, in quel momento 18\u00ba, che si sdoppia nei confronti di Vettel. Al 40\u00ba giro Button effettua il suo secondo pit stop e riesce a sorpassare Vettel una volta che quest'ultimo ha completato il suo cambio gomme. Anche il pilota inglese si avvicina a meno di un secondo da Alonso, ma anche Button non riesce a effettuare un attacco concreto nei confronti dello spagnolo; successivamente, anche a causa di un bloccaggio di una ruota, il ritmo di Button rallenta tanto da essere avvicinato e passato da Vettel, che per\u00f2 sfrutta nel sorpasso le vie di fuga esterne. Alla fine la vittoria va ad Alonso, che conquista il 30\u00ba successo in carriera, davanti a Vettel, Button e R\u00e4ikk\u00f6nen; dopo il termine della gara i giudici sportivi penalizzano Vettel di 20 secondi sul tempo totale di gara, retrocedendo il pilota tedesco al quinto posto e facendo salire R\u00e4ikk\u00f6nen sul podio. In questo modo Alonso, a met\u00e0 campionato, ha un vantaggio di 34 punti sul pi\u00f9 diretto inseguitore, Mark Webber (giunto ottavo) e 44 su Vettel.\nGran Premio d'Ungheria.\nLa prima posizione in griglia viene conquistata da Lewis Hamilton che ottiene la 150\u00aa \"pole position\" nella storia della McLaren.\nIl Gran Premio, previsto inizialmente su 70 giri, viene ridotto di una tornata poich\u00e9 la vettura di Michael Schumacher si spegne poco prima della partenza; al via Hamilton mantiene il comando della corsa, seguito da Romain Grosjean e Jenson Button che \u00e8 riuscito a scavalcare Sebastian Vettel. L'angusto tracciato magiaro rende difficili i sorpassi, perci\u00f2 i cambiamenti pi\u00f9 rilevanti alla classifica avvengono durante i \"pit stop\": durante la prima sosta Kimi R\u00e4ikk\u00f6nen riesce a scavalcare Fernando Alonso portandosi al quinto posto, mentre durante la seconda tornata di cambi gomme Vettel riesce a passare davanti a Button (che ha deciso di operare tre \"pit stop\") e R\u00e4ikk\u00f6nen conquista la seconda posizione dietro a Hamilton. Nelle posizioni di rincalzo, anche Mark Webber, dopo la seconda sosta, riesce a passare Alonso, ma anche in questo caso una diversa scelta strategica costringe l'australiano a un'ulteriore sosta che lo porta in ottava posizione. Alla fine \u00e8 Hamilton a conquistare il 19\u00ba successo in carriera davanti ai due piloti della Lotus, R\u00e4ikk\u00f6nen e Grosjean, mentre in classifica generale Alonso \u00e8 sempre al comando con 40 punti di vantaggio su Webber, il suo pi\u00f9 immediato inseguitore.\nGran Premio del Belgio.\nLa \"pole position\" viene conquistata da Jenson Button, la prima da quando corre con la McLaren, l'ottava nel mondiale.\nAlla partenza un incidente, causato da Romain Grosjean, costringe al ritiro Fernando Alonso e Lewis Hamilton che perdono perci\u00f2 la possibilit\u00e0 di conquistare punti per la conquista del titolo. Dopo alcuni giri dietro la \"safety car\", Jenson Button guida il gruppo davanti a Kimi R\u00e4ikk\u00f6nen e Nico H\u00fclkenberg, mentre Sebastian Vettel, partito in undicesima posizione, inizia a recuperare posizioni; R\u00e4ikk\u00f6nen dopo qualche tornata si fa superare prima da H\u00fclkenberg e poi da Schumacher. Nel frattempo iniziano i primi cambi gomme con Button che mantiene il comando della corsa e Vettel, grazie a una strategia che prevede una sola sosta, riesce a inserirsi nella zona podio: tra il 27\u00ba e il 29\u00ba giro i piloti che hanno optato per i due cambi gomme (come R\u00e4ikk\u00f6nen e Schumacher) effettuano il loro secondo pit stop, cos\u00ec facendo Vettel riesce a portarsi in seconda posizione. Nelle posizioni seguenti R\u00e4ikk\u00f6nen riesce a superare Schumacher dopo una serie di sorpassi culminati al 32\u00ba giro con un attacco sulla salita dell\"Eau Rouge\". Subito dietro Felipe Massa riesce a conquistare la quinta posizione ai danni di Mark Webber grazie a un sorpasso nell'ultima chicane. Al traguardo Button vince la corsa e ottiene il secondo successo stagionale, mentre Vettel, con il suo secondo posto, si pone come pi\u00f9 immediato inseguitore di Alonso nella classifica mondiale.\nGran Premio d'Italia.\nNelle prove ufficiali l'inglese Lewis Hamilton conquista la sua 23\u00aa \"pole position\" in Formula 1.\nAl via il pilota inglese mantiene la testa della corsa, con Felipe Massa che riesce a sopravanzare Jenson Button per la seconda posizione; Fernando Alonso, partito decimo a causa di alcuni problemi tecnici, riesce in due giri a portarsi in sesta posizione, mentre Sebastian Vettel supera Michael Schumacher portandosi al quarto posto. Al 18\u00ba giro Button supera Massa, il quale effettua nella tornata successiva il suo primo cambio gomme; nei giri successivi tutti i piloti di testa effettuano la prima sosta, ad eccezione di Sergio P\u00e9rez che adotta una strategia diversa, avendo montato in partenza pneumatici di mescola \"hard\". Al 25\u00ba giro Alonso tenta l'attacco a Vettel nella \"Curva Grande\", ma il tedesco spinge sull'erba il pilota della Ferrari che riuscir\u00e0 a passare il pilota della Red Bull quattro giri dopo; Vettel viene successivamente penalizzato con un \"drive through\" per la manovra sul pilota spagnolo. Al 33\u00ba giro Button si ritira per un problema al sistema di alimentazione della sua monoposto, mentre P\u00e9rez riesce a superare al 37\u00ba giro R\u00e4ikk\u00f6nen, portandosi in quarta posizione. Due giri dopo Alonso riesce a passare Massa, ma alle loro spalle il P\u00e9rez, che monta gomme \"medie\" \u00e8 costantemente pi\u00f9 veloce di loro e riesce a passare i due ferraristi tra il 42\u00ba e il 45\u00ba giro. Al 47\u00ba giro si ritira Vettel a causa di un problema all'alternatore e perci\u00f2 consente ad Alonso di allungare in classifica, grazie al terzo posto finale del pilota spagnolo. Hamilton vince il Gran Premio, portandosi cos\u00ec a 37 punti da Alonso, mentre P\u00e9rez conquista il suo terzo podio stagionale dopo quelli ottenuti in Malesia e in Canada.\nGran Premio di Singapore.\nNelle qualifiche Lewis Hamilton coglie la sua seconda \"pole position\" consecutiva, la 24\u00aa in totale nel mondiale.\nL'inglese mantiene il comando al via, precedendo Sebastian Vettel, Jenson Button, Pastor Maldonado e Fernando Alonso. Dopo soli otto giri iniziano i primi pit stop, che per i piloti nelle prime posizioni si concludono al 15\u00ba giro con Hamilton che mantiene sempre il comando della corsa, seguito da Button, Maldonado, Nico H\u00fclkenberg, che non ha ancora effettuato la sosta avendo scelto le gomme \"soft\", e Alonso che nel giro successivo riesce a passare H\u00fclkenberg. Al 22\u00ba giro Hamilton \u00e8 costretto al ritiro a causa di un guasto al cambio, cos\u00ec Vettel si ritrova in testa, mentre al 29\u00ba giro Maldonado e Alonso effettuano il loro secondo cambio gomme. Al 33\u00ba entra in pista per la prima volta la \"safety car\" a causa dell'incidente causato da Narain Karthikeyan in uscita dal tunnel; cos\u00ec facendo gran parte dei piloti, tra cui Vettel e Button, approfittano per cambiare le gomme, mentre Maldonado accusa problemi al cambio che lo costringeranno al ritiro. Al 39\u00ba giro \u00e8 ancora necessario l'ingresso della vettura di sicurezza poich\u00e9 Michael Schumacher tampona Jean-\u00c9ric Vergne lasciando molti detriti sulla pista. Dopo aver ripulito la pista la gara riprende con Vettel, Button e Alonso che mantengono le loro posizioni fino al traguardo, mentre nelle retrovie si assiste a vari sorpassi, tra cui quello di Felipe Massa su Bruno Senna e un duello tra Mark Webber, Nico H\u00fclkenberg, Sergio P\u00e9rez e Kamui Kobayashi nel quale P\u00e9rez perde pezzi dell'alettone anteriore e H\u00fclkenberg fora una gomma. Sul traguardo passa per primo Vettel che, complice anche il ritiro di Hamilton e il terzo posto di Alonso, si avvicina al pilota spagnolo per la lotta al titolo diminuendo il suo distacco a 29 punti.\nGran Premio del Giappone.\nIl fine settimana giapponese si apre con l'annuncio del ritiro a fine campionato di Michael Schumacher, mentre nelle qualifiche Sebastian Vettel conquista la sua 34\u00aa \"pole position\" in carriera, la quarta di fila sul tracciato di Suzuka. Solo Michael Schumacher e Ayrton Senna ne hanno conquistate di pi\u00f9 in gare valide per il mondiale di Formula 1.\nAl via il tedesco mantiene il comando, mentre alle sue spalle avvengono tre incidenti che costringono i commissari a far entrare la \"safety car\": Fernando Alonso, alla prima curva, viene toccato sul retro della sua vettura dall'ala anteriore della monoposto di Kimi R\u00e4ikk\u00f6nen e, dopo un testacoda, il pilota spagnolo \u00e8 costretto al ritiro, mentre alla seconda curva Romain Grosjean tocca Mark Webber obbligando i due a una sosta ai box per sostituire l'alettone anteriore e Bruno Senna colpisce la vettura di Nico Rosberg. Grosjean viene successivamente penalizzato con uno \"stop and go\" per l'incidente in partenza. Una volta che la vettura di sicurezza \u00e8 rientrata ai box, Vettel riparte al comando seguito da Kamui Kobayashi, Jenson Button, Felipe Massa, Kimi R\u00e4ikk\u00f6nen, Sergio P\u00e9rez e Lewis Hamilton. Tra il 14\u00ba e il 17\u00ba giro i primi effettuano il primo cambio gomme e Massa, grazie a una sosta ritardata rispetto a Kobayashi e Button, riesca a sopravanzarli entrambi portandosi in seconda posizione. P\u00e9rez tenta un attacco su Hamilton alla curva \"Hairpin\", ma l'eccessiva velocit\u00e0 manda la sua auto in testacoda sulla sabbia costringendo il messicano al ritiro. Tra il 31\u00ba e il 37\u00ba giro si assiste alla seconda tornata di soste ai box e l'unica variazione significativa \u00e8 il sorpasso di Hamilton ai danni di R\u00e4ikk\u00f6nen. La classifica non subisce ulteriori variazione e Vettel conquista la terza vittoria stagione, la seconda consecutiva, realizzando anche il \"Grand Chelem\", mentre Massa ritorna sul podio dopo 35 gare e Kobayashi raggiunge il miglior risultato in carriera. Con questa classifica Vettel si avvicina ad Alonso, che non ha marcato punti, portandosi a quattro lunghezze dal leader della classifica.\nGran Premio di Corea.\nSul Circuito di Yeongam il Gran Premio si apre con Mark Webber che riesce a conquistare la \"pole position\" ai danni del suo compagno di squadra Sebastian Vettel.\nAlla partenza per\u00f2 il pilota tedesco sopravanza Webber portandosi al comando, seguito da Fernando Alonso, che supera Lewis Hamilton per il terzo posto. Nelle retrovie Kamui Kobayashi urta sia Jenson Button che Nico Rosberg, costringendo entrambi al ritiro, mentre il giapponese viene penalizzato con un \"drive through\". Vettel riesce a guadagnare alcuni secondi su Webber, sufficienti a rimanere davanti all'australiano al termine dei primi cambi gomme; dopo la sosta Hamilton subisce alcuni problemi sulla sua vettura che portano a una mancanza di carico aerodinamico, in questo modo subisce in pochi giri sia il sorpasso da Felipe Massa sia da Kimi R\u00e4ikk\u00f6nen. Le posizioni di testa non variano neanche dopo la seconda sosta ai box, cos\u00ec facendo Vettel conquista il quarto successo stagionale ed effettua il sorpasso ai danni di Alonso in testa alla classifica generale sopravanzandolo di sei punti; nella classifica costruttori la Ferrari conquista il secondo posto ai danni della McLaren, rimanendo distante 77 punti dalla Red Bull.\nGran Premio d'India.\nNelle qualifiche Sebastian Vettel conquista la sua 35\u00aa \"pole position\" in carriera.\nAl via Sebastian Vettel mantiene il comando della gara, davanti a Mark Webber; Fernando Alonso passa, al termine del lungo rettilineo tra le curve 3 e 4 le due McLaren, ma viene subito ripassato da Jenson Button. Button perde poi la terza posizione, prima passato da Alonso al terzo giro, e successivamente anche da Hamilton. Vettel controlla la gara con alcuni secondi di vantaggio su Webber che ha un buon margine su Alonso. Dopo i cambi gomme le posizioni di testa rimangono inalterate, ma dopo la met\u00e0 gara Webber accusa un malfunzionamento del KERS che consente ad Alonso di passare il pilota australiano al 49\u00ba giro. La vettura di Vettel negli ultimi giri accusa un problema sul fondo della vettura e Alonso recupera un paio di secondi sul pilota tedesco, ma quest'ultimo riesce a mantenere la prima posizione e a vincere il Gran Premio; con questo successo Vettel allunga il suo vantaggio su Alonso portandolo a tredici punti.\nGran Premio di Abu Dhabi.\nNelle qualifiche Lewis Hamilton ottiene la 25\u00aa \"pole positon\" in carriera davanti a Mark Webber e Sebastian Vettel; quest'ultimo viene penalizzato al termine delle qualifiche con l'annullamento di tutti i tempi poich\u00e9 nella sua vettura \u00e8 stato trovato meno di un litro di benzina necessario per i controlli di rito. Il giorno seguente la Red Bull decide di far partire il pilota dai box per poter effettuare delle regolazioni all'assetto della monoposto.\nIn partenza Kimi R\u00e4ikk\u00f6nen, scattato dalla quarta posizione, riesce a portarsi alle spalle di Hamilton, mentre Fernando Alonso, complice la brutta partenza di Webber si porta al quarto posto. Nel corso del settimo giro, a causa di un incidente che vede coinvolti Narain Karthikeyan e Nico Rosberg, i commissari decidono di far entrare la \"safety car\"; dopo la ripartenza, al 19\u00ba giro, si ritira Hamilton a causa di un problema alla pompa della benzina, pertanto R\u00e4ikk\u00f6nen passa al comando e Alonso, dopo il sorpasso su Pastor Maldonado, si porta in 2\u00aa posizione. Al 37\u00ba si verifica il secondo ingresso in pista della vettura di sicurezza, questa volta a causa di un incidente che vede coinvolti Webber, Romain Grosjean, Sergio P\u00e9rez e Paul di Resta; grazie a questa neutralizzazione il leader del mondiale Vettel, giunto in quarta posizione dopo una lunga rimonta, riesce ad avvicinarsi alla zona podio. Nella successiva ripartenza R\u00e4ikk\u00f6nen riesce a prendere qualche secondo di vantaggio su Alonso, mentre Vettel a quattro giri dal termine riesce a superare Jenson Button e a conquistare il podio. La corsa si conclude con la vittoria di R\u00e4ikk\u00f6nen che riporta al successo la Lotus dal Gran Premio degli Stati Uniti d'America 1987, mentre in classifica generale Alonso guadagna tre punti su Vettel portando il suo distacco a dieci punti.\nGran Premio degli Stati Uniti.\nLa \"pole position\" viene conquistata da Sebastian Vettel, mentre il suo diretto avversario Fernando Alonso scatta dalla settima posizione.\nAlla partenza il pilota tedesco mantiene il comando, seguito dal suo compagno di scuderia Mark Webber. Pi\u00f9 dietro ha un buono spunto Alonso, che passa in quarta posizione, alle spalle di Lewis Hamilton. Dietro allo spagnolo si trovano Michael Schumacher, Nico H\u00fclkenberg e le due Lotus. Al terzo giro Hamilton passa Webber, il quale si ritira al 17\u00ba giro a causa di un guasto all'alternatore, facendo scalare Alonso di una posizione. Tra il 20\u00ba e il 26\u00ba giro i primi effettuano l'unico cambio gomme della corsa, ad eccezione di Jenson Button che, partito con gomme dure, scala la graduatoria fino alla terza posizione. Quando anche il pilota inglese effettua la sua sosta al 34\u00ba giro, la classifica vede sempre Vettel davanti ad Hamilton, seguiti da Alonso, R\u00e4ikk\u00f6nen, Massa, Grosjean e Button. Al 38\u00ba giro Button sopravanza Grosjean, mentre al giro seguente \u00e8 Massa a guadagnare una posizione nei confronti di R\u00e4ikk\u00f6nen, che successivamente cede il passo anche a Button. Al 42\u00ba giro, dopo un lungo inseguimento, Hamilton riesce a passare Vettel grazie a un doppiaggio che gli ha permesso di avvicinarsi al pilota tedesco. Le posizioni non variano fino al traguardo, che vede la vittoria di Hamilton davanti a Vettel e Alonso. Con il risultato della corsa statunitense Vettel torna ad avere 13 punti di vantaggio su Alonso nella classifica iridata, mentre la Red Bull Racing si aggiudica matematicamente per la terza volta consecutiva il Campionato mondiale costruttori di Formula 1.\nGran Premio del Brasile.\nNelle prove ufficiali Lewis Hamilton ottiene la 26\u00aa \"pole positon\" in carriera davanti al suo compagno di squadra Jenson Button e Mark Webber.\nLa gara inizia sotto una leggera pioggia. Alla partenza le due McLaren mantengono le prime due posizioni mentre subito dietro Fernando Alonso si porta al 3\u00ba posto mentre il rivale per la lotta al titolo, Sebastian Vettel, viene sopravanzato dal compagno Mark Webber, dallo stesso Alonso e da Felipe Massa, attestandosi in 7\u00aa posizione. Subito dopo, alla \"Subida do lago\", lo stesso Vettel viene colpito sul lato destro da Bruno Senna mentre quest'ultimo provava il sorpasso sul tedesco, il quale va in testacoda e dopo essere stato passato dall'intero gruppo riparte in ultima posizione. Al 4\u00ba giro anche Alonso \u00e8 protagonista di un errore alla \"S do Senna\" che gli fa perdere la 3\u00aa posizione a favore di Nico H\u00fclkenberg, il quale inizia una rimonta sulle due McLaren in testa, mentre Button attacca Hamilton e, dopo essersi scambiati la posizione due volte, prende il comando della gara. La pioggia aumenta d'intensit\u00e0 e mentre nelle retrovie Vettel \u00e8 autore di una buona rimonta che lo porta a ridosso dei primi, intorno al 25\u00ba giro praticamente tutti i piloti optano per una sosta ai box per montare le gomme intermedie ma non Jenson Button e Nico H\u00fclkenberg - quest'ultimo al comando della corsa dopo aver sorpassato il britannico della McLaren -, i quali continuano con le slick incrementando il loro vantaggio su Lewis Hamilton. Al 23\u00ba giro, a causa dei molti contatti avuti in pista per via dell'asfalto viscido, i commissari di gara decidono l'ingresso della \"Safety car\" per consentire di ripulire la pista dai detriti lasciati dalle vetture, cos\u00ec il vantaggio dei primi due, di 40 secondi, viene annullato e il gruppo si ritrova compatto con Alonso 4\u00ba e Vettel 7\u00ba. Alla ripartenza H\u00fclkenberg mantiene la prima posizione davanti alle due McLaren, al giro seguente a causa di un errore alla \"Curva do Laranjinha\" il tedesco cede nuovamente la leadership a Lewis Hamilton che prende il largo. Al 54\u00ba giro Nico H\u00fclkenberg cerca il sorpasso ai danni di Hamilton in fondo al rettilineo d'arrivo ma perde il controllo della sua vettura che va ad impattare contro quella dell'inglese, costretto al ritiro a causa della rottura della sospensione anteriore sinistra. Il pilota della Force India riprende la gara ma viene punito con un \"drive-through\" consentendo cos\u00ec alle due Ferrari di Massa e Alonso di portarsi rispettivamente in 2\u00aa e 3\u00aa posizione. Al 69\u00ba giro entra nuovamente la \"Safety car\" per l'incidente all\"'Arquibancadas\" di Paul di Resta, cos\u00ec i due giri rimanenti si svolgono dietro la vettura di sicurezza, con Jenson Button che vince il quindicesimo Gran Premio in carriera. Il campionato del mondo 2012 si conclude quindi con Sebastian Vettel campione del mondo piloti con 3 punti di vantaggio su Alonso. Vettel \u00e8 il pi\u00f9 giovane pilota della storia a vincere tre mondiali di Formula 1.\nTest per giovani piloti.\nA differenza delle due stagioni precedenti i test per i giovani piloti non si tengono in una sola sede ma vengono suddivisi in tre sessioni; ciascuna scuderia pu\u00f2 partecipare a una sola delle sessioni in programma.\nLa prima \u00e8 tenuta sul Circuito di Silverstone tra il 12 e il 13 luglio, nella settimana successiva al Gran Premio di Gran Bretagna. Vi partecipano la Williams, la Marussia e l'HRT. Il primo giorno il pi\u00f9 rapido \u00e8 Valtteri Bottas, tester della Williams, che precede di oltre cinque secondi Max Chilton su Marussia. Bottas si \u00e8 confermato anche nel secondo giorno.\nLa seconda sessione ha luogo sul Circuito di Magny Cours, in Francia, tra l'11 e il 13 settembre. Il Paese ospita la Formula 1 per la prima volta dal Gran Premio di Francia 2008. Anche in questo caso sono tre i team impegnati: la Ferrari, la Force India e la Mercedes. Nel primo turno il pi\u00f9 rapido \u00e8 stato il pilota locale Jules Bianchi su Ferrari in 1'18\"070, davanti a Sam Bird, su Mercedes, che ha chiuso in 1'19\"618. Bianchi si \u00e8 confermato anche nel secondo turno della prima giornata, pur fermandosi per un problema elettrico. In questa fase il pi\u00f9 vicino al francese \u00e8 risultato Luiz Razia della Force India, che ha chiuso in 1'18\"535. Il giorno seguente Bianchi, questa volta su Force India, \u00e8 stato ancora il pi\u00f9 veloce nel terzo turno, chiudendo in 1'16\"647. Sulla Ferrari ha fatto il suo esordio il pilota veneto Davide Rigon, che chiude in 1'18\"453. Nel turno il secondo miglior tempo \u00e8 stato ancora di Bird. Nel turno pomeridiano Rigon ha abbassato il suo tempo fino a 1'17\"925, compiendo quasi 700\u00a0km, preceduto da Bird, che ha chiuso con 1'17\"482. Il terzo giorno la pista \u00e8 risultata bagnata dalla pioggia. Al mattino Bianchi, tornato sulla Ferrari, ha fermato i cronometri su 1'29\"551, compiendo 34 giri. Il secondo \u00e8 stato il venezuelano Rodolfo Gonz\u00e1lez su Force India, con 1'31\"725. Nel pomeriggio \u00e8 tornato il sereno: Bianchi si \u00e8 confermato ancora il migliore in 1'16\"985.\nLo Yas Marina Circuit di Abu Dhabi ha invece accolto l'ultima sessione, dedicata alle sei scuderie che non avevano preso parte ai precedenti test. Questi vi si sono svolti tra il 6 e l'8 novembre, all'indomani del Gran Premio. Nel primo turno del primo giorno il migliore \u00e8 stato Kevin Magnussen su McLaren in 1'42\"651, che ha preceduto Ant\u00f3nio F\u00e9lix da Costa su Red Bull e Nicolas Prost, figlio di Alain, su Lotus. Al pomeriggio la sua vettura \u00e8 stata provata da Gary Paffett, ma nessuno \u00e8 stato in grado di battere il tempo segnato dal danese al mattino. Il miglior di questo turno \u00e8 proprio Paffett in 1'43\"407.\nIl giorno seguente, al mattino, Ant\u00f3nio F\u00e9lix da Costa \u00e8 risultato il pi\u00f9 rapido, con 1'42\"679, davanti a Paffett ed Esteban Guti\u00e9rrez su Sauber. Sulla Lotus il posto di Prost \u00e8 stato preso da Edoardo Mortara, che ha chiuso quarto. Al pomeriggio Oliver Turvey ha sostituito Paffett in McLaren. Nessun pilota \u00e8 stato in grado di battere il tempo del mattino di da Costa. Mortara per\u00f2 si \u00e8 portato in terza posizione con 1'43\"418, mentre Turvey ha chiuso con 1'43\"176, secondo miglior tempo di giornata.\nNel primo turno dell'ultimo giorno vengono montate gomme hard. Il pi\u00f9 rapido \u00e8 Esteban Guti\u00e9rrez su Sauber, che chiude con 1'43\"394. Davide Valsecchi, campione della GP2 Series 2012, testa una Lotus, chiudendo terzo. Al pomeriggio Valsecchi \u00e8 stato capace di completare un giro in 1'42\"677, precedendo Magnussen, tornato al volante della McLaren, e Gutierrez.\nAltre novit\u00e0.\nA fine stagione, la FIA solleva il dottor Gary Hartstein dall'incarico di delegato medico ufficiale di gara, sostituendolo con il dottor Ian Roberts."}
{"id": "3702860", "revid": "33689", "url": "https://it.wikipedia.org/wiki?curid=3702860", "title": "Giunio Flaviano", "text": "Di Flaviano si conosce poco, se non il fatto che fu \"praefectus urbi\" di Roma tra il 28 ottobre 311 e il 9 febbraio 312.\n\u00c8 stata proposta la sua identificazione con Nerazio Giunio Flaviano, e dunque una sua parentela con Nerazio Cereale, \"praefectus urbi\" nel 352-3 e console nel 358."}
{"id": "3702861", "revid": "212348", "url": "https://it.wikipedia.org/wiki?curid=3702861", "title": "Karen McCarthy", "text": "Biografia.\nDopo gli studi all'Universit\u00e0 del Kansas la McCarthy entr\u00f2 in politica come esponente del Partito Democratico ed ottenne un seggio alla \"Camera dei Rappresentanti del Missouri\".\nNel 1994, quando Alan Wheat abbandon\u00f2 il suo incarico al Congresso per cercare l'elezione al Senato, la McCarthy si candid\u00f2 per succedergli e vinse. Venne poi rieletta altre quattro volte.\nNel 2003 decise di non chiedere un altro mandato per via di problemi personali e si ritir\u00f2 a vita privata. Anni dopo, nel giugno del 2009, la sua famiglia rivel\u00f2 che la donna era ricoverata in una casa di riposo e soffriva di Alzheimer. La McCarthy poi mor\u00ec nell'ottobre del 2010, all'et\u00e0 di sessantatr\u00e9 anni."}
{"id": "3702865", "revid": "767487", "url": "https://it.wikipedia.org/wiki?curid=3702865", "title": "Mino Pasquini", "text": "Carriera.\nHa vinto 5 scudetti: tre volte (1931, 1933 e 1935) con la Ginnastica Roma e due (1937-1938, 1938-1939) con la Borletti Milano.\nCon la Nazionale, da giocatore, ha disputato gli Europei 1937 e 1939, mentre, da allenatore, ha partecipato agli Europei 1946, dove ha vinto la medaglia d'argento, e agli Europei 1947, in coppia con Elliott Van Zandt."}
{"id": "3702871", "revid": "1452073", "url": "https://it.wikipedia.org/wiki?curid=3702871", "title": "Godzilla (videogioco)", "text": " \u00e8 un videogioco per Game Boy sviluppato dalla Compile. Il gioco \u00e8 una conversione di un precedente titolo, uscito nel 1985 per MSX. Bench\u00e9 il videogioco sia stato pubblicato nel 1990 (1991 in Europa), molti dei mostri presenti nel videogioco sono della generazione sh\u014dwa, oltre a mostri della generazione heisei nella loro forma showa. La versione internazionale del titolo \u00e8 leggermente differente da quella giapponese nel design dei personaggi.\nTrama.\nNella storia del gioco, vari mostri che Godzilla aveva sconfitto in passato, hanno rapito suo figlio, Minilla e lo hanno nascosto all'interno di un labirinto. Godzilla dovr\u00e0 combattere i mostri avversari e risolvere i rompicapo che si trover\u00e0 di fronte, mentre \u00e8 alla ricerca del figlio sull'interno del labirinto."}
{"id": "3702876", "revid": "486946", "url": "https://it.wikipedia.org/wiki?curid=3702876", "title": "Trenitalia-Veolia Transdev", "text": ""}
{"id": "3702877", "revid": "767487", "url": "https://it.wikipedia.org/wiki?curid=3702877", "title": "Sejkov", "text": "Sejkov (in ungherese: \"Sz\u00e9k\u00f3\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702878", "revid": "75433", "url": "https://it.wikipedia.org/wiki?curid=3702878", "title": "Collina Storica", "text": ""}
{"id": "3702879", "revid": "767487", "url": "https://it.wikipedia.org/wiki?curid=3702879", "title": "'A Fede", "text": "A Fede \u00e8 un album-raccolta del 2005 che contiene 12 brani incisi da Mario Merola"}
{"id": "3702881", "revid": "459531", "url": "https://it.wikipedia.org/wiki?curid=3702881", "title": "Hybla Major", "text": ""}
{"id": "3702882", "revid": "599013", "url": "https://it.wikipedia.org/wiki?curid=3702882", "title": "Antonio Men\u00e9ndez", "text": "Professionista dal 1970 al 1979, vinse una tappa al Giro d'Italia e una alla Vuelta a Espa\u00f1a.\nCarriera.\nPassato professionista nel 1970 con la Karpy-Licor, vest\u00ec anche le maglie di La Casera, KAS (per cinque anni), Teka e Moliner-Vereco, con cui concluse la carriera nel 1979.\nOttenne come principali successi da professionista una tappa alla Vuelta a Cantabria e una alla Volta Ciclista a Catalunya nel 1973, una tappa alla Vuelta a Asturias e il Gran Premio de Llodio nel 1974, una tappa alla Vuelta a Espa\u00f1a 1975, una tappa al Giro d'Italia 1976 e una tappa alla Vuelta a los Valles Mineros nel 1978. Partecip\u00f2 sei volte al Tour de France, cinque volte alla Vuelta a Espa\u00f1a, due volte al Giro d'Italia e due volte ai campionati del mondo."}
{"id": "3702884", "revid": "767487", "url": "https://it.wikipedia.org/wiki?curid=3702884", "title": "Podhoro\u010f", "text": "Podhoro\u010f (in ungherese: \"Tibav\u00e1ralja\") \u00e8 un comune della Slovacchia facente parte del Distretto di Sobrance, nella regione di Ko\u0161ice. La prima notizia certa del comune risale al 1406."}
{"id": "3702886", "revid": "287204", "url": "https://it.wikipedia.org/wiki?curid=3702886", "title": "Antonio Menendez", "text": ""}
{"id": "3702887", "revid": "123216377", "url": "https://it.wikipedia.org/wiki?curid=3702887", "title": "Inorganic Syntheses", "text": "Inorganic Syntheses \u00e8 una collana editoriale specializzata in chimica inorganica. Vengono pubblicate procedure di sintesi \"dettagliate e infallibili\" per la sintesi di composti inorganici. Ogni sintesi viene verificata da ricercatori indipendenti dagli autori, e ciascun volume ha un curatore, ma in genere i contributi vengono citati usando lo stile delle riviste accademiche, e vengono menzionati solo gli autori. Si usa un formato analogo anche per la collana Organic Syntheses. Viene pubblicata dall'editore Wiley-VCH."}
{"id": "3702891", "revid": "4106", "url": "https://it.wikipedia.org/wiki?curid=3702891", "title": "Antonio Men\u00e9ndez Gonz\u00e1lez", "text": ""}
{"id": "3702892", "revid": "729019", "url": "https://it.wikipedia.org/wiki?curid=3702892", "title": "Stazione di Diano Marina", "text": "La stazione di Diano Marina era una stazione ferroviaria posta sulla ferrovia Genova-Ventimiglia che serviva l'omonima cittadina.\nStoria.\nNella notte fra il 1\u00ba e il 2 novembre 2016 la linea Genova-Ventimiglia venne interrotta fra le stazioni di Alassio e di Diano Marina, per permettere alcuni lavori propedeutici all'attivazione del nuovo tracciato a doppio binario. La stazione \u00e8 stata chiusa il 28 novembre 2016 ed \u00e8 stata sostituita da una nuova stazione situata a monte chiamata Diano a partire dall'11 Dicembre 2016.\nStrutture e impianti.\nLa stazione, in curva, era dotata di tre binari di circolazione, di cui i primi due con marciapiedi per servizio viaggiatori. Al secondo binario, di corretto tracciato, i viaggiatori potevano accedere tramite numerosi attraversamenti a raso dislocati su tutta la lunghezza dei marciapiedi.\nVi era inoltre una sottostazione elettrica, raccordata con un binario secondario che si immetteva nel terzo binario di ricevimento.\nLa circolazione era gestita con un ACEI semplificato (tipo 0/19), dal cui banco si controllavano, oltre ai deviatoi, anche i tre passaggi a livello di stazione (due lato Ventimiglia, uno lato Savona); attraverso una postazione a parte, avveniva il telecomando dell'adiacente stazione di Cervo - San Bartolomeo. La circolazione con le stazioni limitrofe era gestita con Blocco Conta Assi.\nIl Fabbricato Viaggiatori aveva due piani; al piano terra trovavano spazio l'Ufficio Movimento, la sala d'attesa, la biglietteria ed un'edicola; le ritirate erano invece in un fabbricato esterno. Era anche presente un magazzino merci, dotato di due binari di scalo, per il carico e lo scarico dai vagoni ferroviari; negli ultimi anni di esercizio della stazione, magazzino e binari risultavano gi\u00e0 soppressi da tempo.\nMovimento.\nL'impianto era servito da treni regionali e regionali veloci svolti da Trenitalia nell'ambito del contratto di servizio stipulato con la Regione Liguria, nonch\u00e9 da collegamenti a lunga percorrenza gestiti dalla stessa Trenitalia e da Thello.\nServizi.\nLa stazione, che RFI classifica nella categoria \"silver\", disponeva di:"}
{"id": "3702894", "revid": "4106", "url": "https://it.wikipedia.org/wiki?curid=3702894", "title": "Antonio Menendez Gonzalez", "text": ""}
{"id": "3702896", "revid": "298055", "url": "https://it.wikipedia.org/wiki?curid=3702896", "title": "Bl\u00f6hdgarm", "text": ""}
{"id": "3702898", "revid": "1543377", "url": "https://it.wikipedia.org/wiki?curid=3702898", "title": "29 settembre (brano musicale)", "text": "29 settembre \u00e8 un brano musicale scritto e composto nel 1966 da Lucio Battisti e Mogol.\nFu portato al successo dall'Equipe 84, che pubblic\u00f2 la propria interpretazione come singolo nel marzo del 1967. Ebbe grande successo di critica e di pubblico, rimanendo al primo posto della hit parade italiana per cinque settimane; fu il primo brano scritto da Battisti a raggiungere il successo, e port\u00f2 alla sua definitiva affermazione come compositore. All'epoca si distinse per la forte innovativit\u00e0 sia del testo sia degli effetti sonori impiegati, che per la prima volta si rifacevano alla psichedelia, tanto che quel momento viene considerato il \"battesimo\" per il beat in Italia e il brano viene soprannominato \u00abil Sergeant Pepper's italiano\u00bb per l'impatto e l'influenza che ebbe sull'ambiente musicale.\nNel 1969 fu reinterpretato dallo stesso Battisti, nel suo album \"Lucio Battisti\" con cui esordiva come cantante, e in seguito da molti altri artisti italiani e stranieri. \u00c8 tra i brani pi\u00f9 noti tanto nella produzione di Battisti, quanto in quella dell'Equipe 84, ed \u00e8 considerato un classico della musica leggera italiana.\nTesto e significato.\nIl testo, scritto da Mogol, \u00e8 la storia di un tradimento durato una sola giornata e consumatosi con leggerezza, senza conseguenze sulla relazione sentimentale fissa del protagonista.\nLa vicenda si svolge nel corso di due giornate consecutive. Nella prima, il 29 settembre, il protagonista conosce una ragazza in un bar; quasi senza accorgersene, i due entrano in intimit\u00e0 e passano tutta la serata insieme, prima al ristorante e poi a ballare. Il giorno dopo, il 30 settembre, il protagonista si sveglia animato da un immutato amore per la propria compagna, tanto che si precipita a telefonarle per dichiarare il suo amore, come se niente fosse accaduto la sera prima.\nTema.\nIl tema centrale \u00e8 quello dell'adulterio, un argomento fortemente innovativo per l'epoca. Nella societ\u00e0 italiana degli anni sessanta l'argomento era considerato quasi un tab\u00f9, e nella musica leggera prevalevano canzoni basate su amori rosei e idealizzati, mentre il tradimento era quasi sempre dipinto come una grave colpa. Il protagonista di \"29 settembre\", invece, non mostra alcun pentimento e non prova senso di colpa quando torna dalla propria compagna; il passare di un solo giorno \u00abha cancellato tutto\u00bb, e il protagonista non ricorda neanche gli eventi della sera prima. Il messaggio di \"29 settembre\", pertanto, anticipa la rivoluzione sessuale che sarebbe arrivata con il Sessantotto.\nStile.\nAnche nella forma e nello stile, il testo era estremamente innovativo e quasi sperimentale. La vicenda narrata, infatti, non \u00e8 un singolo episodio (come accadeva quasi sempre nella musica leggera dell'epoca) ma una storia articolata, che si svolge addirittura in due giorni. Il testo presenta una struttura circolare.\nInoltre, pur mantenendo l'ordine cronologico, il testo ha un intreccio relativamente complesso che non coincide del tutto con la fabula: infatti gli eventi della prima giornata non sono raccontati da una prospettiva \"contemporanea\", ma sono rievocati dal protagonista al suo risveglio, la mattina successiva: infatti gli eventi del 29 settembre hanno tutti il tempo verbale dell'imperfetto o del passato remoto, mentre quelli del 30 settembre usano il presente o al pi\u00f9 il passato prossimo. La canzone, quindi, si svolge interamente nella giornata del 30 settembre, ma la parte iniziale \u00e8 occupata da un lungo flashback nel quale si rievoca la giornata precedente, e si torna al presente solo alla fine.\nA rafforzare la natura di flashback della prima giornata, c'\u00e8 anche lo stile vago e \"ovattato\" con cui gli eventi vengono descritti, che gli danno l'aspetto di un ricordo non ben definito, che emerge a fatica dalla memoria: il succedersi degli eventi \u00e8 infatti \u00abvorticoso\u00bb e dai contorni molto sfumati, con molte ellissi tra un evento e l'altro. Alcuni dettagli della storia sono marcatamente surreali e distorti, tanto da assomigliare, secondo Renzo Stefanel, agli effetti di un'esperienza acida (\u00abil mondo [...] / girava intorno a me\u00bb, \u00abtutta la citt\u00e0 / correva incontro a noi\u00bb). La narrazione \u00e8 talmente sfocata e surreale che all'ascoltatore rimane il dubbio se l'avventura extraconiugale sia avvenuta davvero, o se si sia trattato solo di un sogno compiuto prima di svegliarsi.\nIn questo modo la psichedelia, fino a quel momento applicata in ambito prevalentemente musicale, viene portata da Mogol anche nell'ambito del testo.\nTitolo.\nSecondo quanto dichiarato dall'autore del testo Mogol, il giorno in cui si svolge la vicenda (e quindi il titolo del brano) \u00e8 un giorno qualunque, che fu scelto senza particolari motivazioni. In realt\u00e0 la data del 29 settembre coincide con il compleanno della sua prima moglie, Serenella; questo aspetto farebbe quasi pensare a una natura autobiografica del testo, quasi la pubblica confessione di un'infedelt\u00e0 compiuta dall'autore. Mogol, tuttavia, sostiene che si sia trattato di una coincidenza, di cui si rese conto soltanto il giorno dopo aver scritto il testo, rammaricandosi di non averle dedicato la canzone sin dall'inizio. La moglie, che conosceva la sua proverbiale distrazione, cap\u00ec che l'omaggio non era voluto e infatti non lo ringrazi\u00f2.\nComposizione.\nLa composizione del brano risale probabilmente all'inizio dell'autunno del 1966. La scrittura ebbe una lunga gestazione, e la canzone rimase incompleta a lungo prima di venire terminata.\nSecondo la testimonianza del musicologo Salvatore Galeazzo Biamonte, il brano fu composto con la precisa volont\u00e0 di superare gli schemi classici della canzone tradizionale:\nAll'epoca, Battisti doveva ancora scoprirsi cantante, e anche come autore non era pienamente affermato; per tale ragione, la canzone rimase per diverso tempo all'interno di un repertorio che Battisti presentava ad altri gruppi e cantanti, in cerca di qualcuno che le interpretasse.\nIn un primo momento, nel corso del 1966, Battisti e Mogol la proposero a Gianni Pettenati, che per\u00f2 non ne fu del tutto convinto e pertanto rifiut\u00f2 di interpretarla.\nNel febbraio del 1967, dopo la fine di Sanremo, Battisti riprese la composizione della canzone e la concluse definitivamente.\nInizialmente Battisti pensava di interpretare il brano di persona: infatti in quel periodo il musicista (appena agli inizi della carriera come cantante) stava iniziando a pensare alla pubblicazione di un nuovo singolo da interprete, che desse seguito al fiasco di \"Per una lira/Dolce di giorno\" con cui aveva debuttato nell'anno precedente. Allo scopo, Battisti e Mogol fecero ascoltare il brano (ancora privo di titolo) a Mariano Detto, chiedendogli di realizzare un arrangiamento; quest'ultimo ne intu\u00ec immediatamente le potenzialit\u00e0 e si mise subito al lavoro.\nInterpretazione dell'Equipe 84.\nLa canzone, tuttavia, arriv\u00f2 anche all'orecchio di Maurizio Vandelli, leader dell'Equipe 84, che la apprezz\u00f2 moltissimo e cap\u00ec di trovarsi di fronte a un potenziale successo: cos\u00ec Vandelli inizi\u00f2 a fare pressioni su Mogol e Battisti perch\u00e9 cedessero il brano all'Equipe. La decisione fu presa dal produttore dell'Equipe Pier Farri, ma intervennero anche motivazioni personali ed artistiche: infatti Vandelli ha pi\u00f9 volte dichiarato di aver sempre sentito \"sua\" la canzone, come se fosse una propria creazione.\nL'Equipe 84 era all'epoca all'apice della popolarit\u00e0, e poco tempo prima era stata definita da John Lennon \u00abla band italiana pi\u00f9 in linea con i tempi\u00bb; essere autore di una canzone cantata dall'Equipe avrebbe dato a chiunque grande rilievo. Cos\u00ec Battisti rinunci\u00f2 ad interpretarla personalmente e acconsent\u00ec a cederla, nonostante Mariano Detto insistesse sul fatto che fosse il brano adatto per lanciare la sua carriera da cantante. Per il singolo da solista, Battisti dovette ripiegare sui due brani meno noti \"Luisa Rossi/Era\".\nFu la prima canzone di Battisti ad essere interpretata dall'Equipe 84, una collaborazione che successivamente continu\u00f2 con i brani \"Nel cuore, nell'anima\", \"Ladro\" ed \"Hey ragazzo\".\nRegistrazione e produzione.\nLa produzione artistica della canzone fu curata dallo stesso Vandelli.\nLa registrazione della canzone avvenne negli studi Ricordi di Milano. Da poche settimane lo studio era stato equipaggiato con un registratore a otto piste, il primo mai arrivato in uno studio di registrazione italiano: cos\u00ec \"29 settembre\" fu la prima canzone in Italia ad essere registrata completamente con queste nuove apparecchiature.\nVandelli diede molta importanza alla ricerca sonora, ragion per cui la registrazione della canzone dur\u00f2 a lungo. Vandelli rimase in studio per una quantit\u00e0 di ore tale da far infuriare i dirigenti della Ricordi, che lamentavano costi eccessivi.\nDurante la registrazione, nacque l'idea di inserire nella canzone la voce fuori campo di uno speaker radiofonico che, mentre legge le notizie del giornale radio, pronuncia la data con l'effetto di rendere pi\u00f9 semplice la comprensione della cronologia della vicenda narrata. Non \u00e8 chiaro chi sia stato ad avere questa idea: se ne sono presi il merito Maurizio Vandelli, Mogol, e il direttore di produzione della Ricordi Paolo Ruggeri.\nIl brano, al momento della registrazione, era ancora privo di titolo; questo gli fu dato solo dopo l'inserimento della voce del giornale radio (quella dell'annunciatore della Sede RAI di Milano Gino Capponi).\nIl testo racconta la storia di un tradimento; il titolo, pur essendo riportato nella copertina con il numero 29, alla SIAE risulta essere depositato scritto a lettere come \"Ventinove settembre\", ed appare come cofirmatario il maestro Renato Angiolini, il cui nome \u00e8 assente sull'etichetta del disco.\nCome ha raccontato Mogol, la data del 29 settembre era il giorno del compleanno della sua prima moglie Serenella.\nLa formazione del gruppo era quella classica con Maurizio Vandelli voce solista e chitarra, Alfio Cantarella alla batteria, Franco Ceccarelli chitarra e voce secondaria, e Victor Sogliani basso e voce secondaria.\nIl transfer fu effettuato il 20 marzo 1967.\nPubblicazione.\nIl brano fu pubblicato su singolo negli ultimi giorni di marzo del 1967, come lato B del 45 giri \"29 settembre/\u00c8 dall'amore che nasce l'uomo\", che ne conteneva la versione monofonica.\nLa foto della copertina, anch'essa dall'atmosfera psichedelica, \u00e8 opera di Mario Schifano.\nL'anno seguente, nell'ottobre del 1968, il brano fu inserito nell'album \"Stereoequipe\", dove compariva per la prima volta in versione stereofonica, in un nuovo missaggio realizzato a partire dai master originali.\nRicezione critica e commerciale.\nIl singolo raggiunse il numero uno della hit parade italiana nel maggio del 1967 e vi rimase per 5 settimane.\nIl brano dell'Equipe fu il brano vincitore assoluto e fu proclamato \"Disco giallo\" nella trasmissione radiofonica Bandiera gialla.\nLuciano Ceri definisce la canzone \u00abun vero e proprio capolavoro\u00bb, dotato di una geniale semplicit\u00e0 della scrittura musicale e di un eccellente lavoro di produzione e arrangiamento.\nVersione in inglese.\nNel 1967 l'Equipe 84 realizz\u00f2 anche una versione inglese del brano, con il testo tradotto da Tommy Scott e il titolo di \"29th September\". Fu pubblicata su singolo a 45 giri nel Regno Unito e negli Stati Uniti; \u00e8 stata ripubblicata solo nel 2008, all'interno della compilation \"Let's Ride\" dedicata alla scena psichedelica europea. Questa versione fu reinterpretata nel 1993 dal gruppo britannico The Bevis Frond.\nVideoclip.\nL'Equipe 84 suona la canzone in playback all'interno del film musicarello \"I ragazzi di Bandiera Gialla\" (1967). Il video \u00e8 a colori, con la regia di Mariano Laurenti, ed \u00e8 ambientato in un bar sulla riva del Laghetto dell'Eur, a Roma.\nInterpretazione di Lucio Battisti.\nAll'inizio del 1969 Battisti, che ormai iniziava ad affermarsi anche come cantante, decise di ripescare la canzone e di inciderne una propria interpretazione da includere nel proprio album di debutto, \"Lucio Battisti\".\nRegistrazione.\nBattisti registr\u00f2 la propria interpretazione prevalentemente negli studi Sax Records di Milano. Le sessioni si svolsero il 13 gennaio 1969 dalle ore 9 alle 14:30, il 17 gennaio dalle 15 alle 18:30, il 22 gennaio dalle 9 alle 13; le basi ritmiche furono registrate il 23 gennaio dalle 9 alle 13:30, mentre voci e sovraincisioni nell'ultima settimana di gennaio.\nInfine, nel mese di febbraio, furono aggiunte le sovraincisioni di archi e fiati, negli studi Ricordi di Milano. Il transfer avvenne il 21 febbraio 1969.\nMusica.\nBattisti diede un'interpretazione pi\u00f9 \"classica\" e meno sperimentale di quella dell'Equipe 84. Elimin\u00f2 innanzitutto l'annunciatore del giornale radio, elemento di forte suggestione psichedelica nella versione dell'Equipe, che non era ritenuto pi\u00f9 necessario (dal momento che la storia narrata era ormai ampiamente nota al pubblico e non c'era pi\u00f9 bisogno di facilitare la sua comprensione).\nAnche la strumentazione \u00e8 pi\u00f9 tradizionale: l'arrangiamento \u00e8 composto da un intreccio di chitarre, basso e flauti, mentre \u00e8 completamente assente la batteria.\nSecondo Renzo Stefanel, la versione di Battisti rientra anch'essa nella psichedelia, ma si rif\u00e0 ai Buffalo Springfield, a Peter, Paul and Mary e ai Tyrannosaurus Rex anzich\u00e9 ai The Byrds e ai Love che avevano ispirato la versione dell'Equipe.\nL'elemento di maggiore innovativit\u00e0 \u00e8 la prestazione vocale di Battisti, che a giudizio di Stefanel supera quella di Vandelli. In particolare gli ultimi due versi, nei quali il protagonista \u00e8 al telefono (\u00abparlo, rido e tu, tu non sai perch\u00e9 / t'amo, t'amo e tu, tu non sai perch\u00e9\u00bb), vengono interpretati da Battisti in modo estremamente espressivo, increspando il canto con un riso forzato che traspone in musica il significato del testo.\nGli archi e gli ottoni, che iniziano discreti, acquistano poi un ruolo pi\u00f9 importante diventando \u00abevocativi\u00bb, e infine sfociano in una coda strumentale che chiude il brano. Per Stefanel, la coda getta una luce ambigua sullo stato d'animo del protagonista, lasciando in sospeso se il ritorno con la compagna sia davvero felice o in realt\u00e0 forzato.\nPubblicazione.\nL'interpretazione di Battisti fu pubblicata il 5 marzo 1969 nell'LP eponimo \"Lucio Battisti\", album di debutto del musicista. Da allora \u00e8 stata ripubblicata innumerevoli volte in raccolte, compilation e \"best-of\".\nEsibizioni dal vivo.\nBattisti ha cantato dal vivo un accenno della canzone nella partecipazione al programma televisivo \"Speciale per voi\" del 15 aprile 1969 e per intero nella trasmissione radiofonica \"Per voi giovani\" del dicembre 1971, in entrambi i casi accompagnato dalla chitarra acustica. La canzone, inoltre, venne spesso eseguita nel corso della tourn\u00e9e estiva del 1969.\nAltre interpretazioni.\nNel corso del tempo, il brano \u00e8 stato reinterpretato da molti altri artisti:"}
{"id": "3702899", "revid": "354397", "url": "https://it.wikipedia.org/wiki?curid=3702899", "title": "Riviste accademiche", "text": ""}
{"id": "3702901", "revid": "110157", "url": "https://it.wikipedia.org/wiki?curid=3702901", "title": "Porostov", "text": "Porostov (in ungherese: \"Poroszt\u00f3\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702902", "revid": "300067", "url": "https://it.wikipedia.org/wiki?curid=3702902", "title": "Marco Binda", "text": "Carriera.\nHa vinto 6 scudetti, tutti con la maglia dell'Olimpia Milano: 1959-60, 1961-62, 1962-63, 1964-65, 1965-66 e 1966-67.\nSempre con Milano ha vinto la Coppa Campioni 1965-66."}
{"id": "3702903", "revid": "1543377", "url": "https://it.wikipedia.org/wiki?curid=3702903", "title": "29 settembre/\u00c8 dall'amore che nasce l'uomo", "text": " \n29 settembre/\u00c8 dall'amore che nasce l'uomo \u00e8 un singolo a 45 giri dell'Equipe 84 pubblicato in Italia nel 1967.\nDescrizione.\nAlle registrazioni, effettuate presso gli \"Studi Ricordi\", partecip\u00f2 anche l'Orchestra Sinfonica della Scala di Milano.\nNel 1967 la Ricordi aveva acquistato per i propri studi di registrazione (che in quegli anni si trovavano in Via dei Cinquecento a Milano) un registratore a otto piste: fu il primo in uno studio di registrazione italiano, e la prima canzone registrata completamente con queste nuove apparecchiature fu \"29 settembre\" dell'Equipe 84, scritta da Mogol e Lucio Battisti. Le manipolazioni di Vandelli sul master originale e svariate sovraincisioni rendono al brano un suono particolare e cristallino.\nIl disco fu pubblicato nel marzo 1967 e raggiunse la prima posizione in classifica.\nIl disco vendette circa copie.\nL'anno successivo le due canzoni vennero inserite nell'album \"Stereoequipe\"..\nI brani.\n29 settembre.\nQuesto brano \u00e8 considerato il primo brano italiano di rock psichedelico, anticipando di tre mesi persino \"Sgt. Pepper's Lonely Hearts Club Band\" dei Beatles.\nTra gli aspetti maggiormente innovativi di questo brano, la presenza di un vero annunciatore radiofonico della Rai ingaggiato per l'occasione, che annuncia un giornale radio con la data del giorno in cui \u00e8 ambientata la canzone e quella del giorno successivo. Ascoltando attentamente il testo, si evince che la canzone \u00e8 ambientata in realt\u00e0 il 30 settembre e fa riferimento al giorno precedente, il 29 appunto, come un \"flashback\". Ci\u00f2 \u00e8 palese proprio nella versione dell'Equipe 84, in cui si pu\u00f2 ascoltare lo speaker del giornale radio dire, poco dopo l'inizio: \u00abIeri, 29 settembre ...\u00bb e poi nella terza strofa: \u00abOggi, 30 settembre ...\u00bb. Inoltre, sempre nella terza strofa c'\u00e8 il verso: \u00abRicordo solo che ieri [riferito al giorno 29] non eri con me\u00bb.\nIl testo racconta la storia di un tradimento; il titolo, pur essendo riportato nella copertina con il numero 29, alla SIAE risulta essere depositato scritto a lettere come \"Ventinove settembre\", ed appare come cofirmatario il maestro Renato Angiolini, il cui nome \u00e8 assente sull'etichetta del disco.\nCome ha raccontato Mogol, la data del 29 settembre era il giorno del compleanno della sua prima moglie Serenella.\nBattisti reinterpret\u00f2 questa canzone nel 1969, all'uscita del suo primo album, \"Lucio Battisti\"; la sua interpretazione \u00e8 pi\u00f9 tradizionale rispetto a quella dell'Equipe. Nella sua versione, la voce dello speaker \u00e8 sostituita da un assolo di chitarra.\nL'Equipe 84 incise anche una versione in inglese del brano, con il testo tradotto da Tommy Scott: intitolata \"29th September\" venne pubblicata su singolo con sul retro la traduzione in inglese di \"Auschwitz\" dalla Major Minor in Inghilterra e dall'Imperial Records negli Stati Uniti.\n\u00c8 dall'amore che nasce l'uomo.\nPi\u00f9 vicina al beat rispetto a \"29 settembre\", \"\u00c8 dall'amore che nasce l'uomo\" \u00e8 scritta da Francesco Guccini sia per il testo che per la musica, venne firmato per la SIAE da Vandelli, in quanto Guccini non era ancora iscritto.\nDopo l'iscrizione alla SIAE, il deposito venne cambiato ed ora nell'archivio risulta depositata a nome di Guccini.\nCome ha raccontato il cantautore, alla fine degli anni '90 avrebbe voluto reinciderla con il testo completo, perch\u00e9 l'Equipe 84 lo aveva accorciato per questioni di minutaggio; la cosa non si \u00e8 per\u00f2 realizzata perch\u00e9 Guccini non ha pi\u00f9 trovato il testo completo della canzone.\nTracce.\nLato A\nLato B"}
{"id": "3702905", "revid": "287204", "url": "https://it.wikipedia.org/wiki?curid=3702905", "title": "Teenage Mutant Ninja Turtles (videogioco)", "text": ""}
{"id": "3702906", "revid": "767487", "url": "https://it.wikipedia.org/wiki?curid=3702906", "title": "Por\u00fabka (Ko\u0161ice)", "text": "Por\u00fabka (in ungherese: \"\u00d6rd\u00f6gv\u00e1g\u00e1s\") \u00e8 un comune della Slovacchia facente parte del Distretto di Sobrance, nella regione di Ko\u0161ice. Il documento pi\u00f9 antico che riporta notizie certe del borgo risale al 1411."}
{"id": "3702909", "revid": "729019", "url": "https://it.wikipedia.org/wiki?curid=3702909", "title": "Jason Light", "text": "Carriera.\nOhio Valley Wrestling (2011 - Presente).\nJason Light firma un contratto con la Ohio Valley Wrestling nel gennaio 2011 e debutta il 26 dello stesso mese perdendo contro James Thomas. Una settimana dopo, ottiene una title shot per l'OVW Television Championship, ma viene sconfitto dal campione Mohamad Ali Vaez. Inizia poi una faida con quest'ultimo che li porta a due match: uno viene vinto da Wayne e l'altro, valido ancora per il titolo, viene vinto da Wayne ma per Count-Out, quindi il titolo rimane a Vaez. Nei tapings del 23 marzo, insieme a Jamin Olivencia e Rudy Switchblade, sconfigge Adam Revolver, Mohamad Ali Vaez e Ted McNaler. Dopo aver sconfitto Shiloh Jonze, Elvis Pridemoore, Randy Terrez e Rudy Switchblade, ottiene una shot per gli OVW Southern Tag Team Championship insieme a Michael Hayes, ma vengono sconfitti dai campioni Adam Revolver &amp; Ted McNaler. Tuttavia, il 2 luglio, Wayne sconfigge Mike Mondo nella finale di un torneo e vince l'OVW Heavyweight Championship. Qui, inizia una Undefeated Streak che dura fino al 9 agosto, quando perde un match di coppia insieme a Johnny Spade contro Andreas Rossi e Lennox Norris. Lo stesso Rossi, batte poi Wayne in un No DQ Match ma poi, nel match con il titolo in palio, \u00e8 Wayne a vincere. Il 21 settembre, vince anche il Television Title strappandolo ad Adam Revolver in un match era in palio anche l'Heavyweight Title di Wayne. Da qui, inizia a difendere entrambi i titoli, ma il titolo Television lo perde solo dopo 15 giorni contro Rocco Bellagio che, in seguito alla sua vittoria, prova a strappargli anche l'Heavyweight Title ma non ci riesce. Nei tapings del 26 ottobre, vince un match di coppia insieme a Nick Dinsmore contro Rudy Switchblade e Mike Mondo. Successivamente, Dinsmore sfida per\u00f2 Wayne per l'Heavyweight Title e quest'ultimo perde il titolo. Prova a riconquistare il titolo nei tapings del 7 dicembre, sfidando il campione Rudy Switchblade in un No DQ Match che per\u00f2 viene vinto da Switchblade, che mantiene l'alloro. Il 14 dicembre, Wayne vince in coppia con Mike Mondo, contro Marcus Anthony e Rudy Switchblade, ma la settimana seguente, perde insieme a Jamin Olivencia contro Anthony e Jessie Godderz. Nei primi tapings del 2012, partecipa ad una battle royal che viene vinta da Ted McNaler. Allo speciale Saturday Night Special - Steel Cage Apocalypse, Wayne vince un 6-Man Tag Team Match insieme a Johnny Spade e Shiloh Jonze, contro Jessie Godderz, Marcus Anthony e Rudy Switchblade. All'Elizabethtown Show del 14 gennaio, Wayne vince anche un 8-man tag team match insieme a Jimbo Onno, Sean Conway e Elvis Pridemoore contro Adam Revolver, Christopher Silvio, Assassin 2 e Assassin 3. Il 18 gennaio, ha l'opportunit\u00e0 di riconquistare il titolo OVW, ma vince solo per squalifica contro il campione Rudy Switchblade. Dopo aver perso contro Rob Terry, vince insieme a Paredyse contro Jessie Godderz e Rudy Switchblade. Il 1\u00ba febbraio, sconfigge Mohamad Ali Vaez e al Saturday Night Special del 4 febbraio, Wayne, Johnny Spade, Shiloh Jonze e Paredyse vincono due 8-Man Elimination Tag Team Match: uno contro Christopher Silvio, Lennox Norris, Sean Casey e Tony Gunn e l'altro contro Brandon Espinoza, Jessie Godderz, Mohamad Ali Vaez e Rudy Switchblade. Il 22 febbraio, fa il sostituto di Johnny Spade nel difendere i titoli di coppia insieme a Shiloh Jonze, ma i due perdono contro Jessie Godderz e Rob Terry. Dopo questa sconfitta, Wayne si prende tre mesi di pausa e ritorna il 16 maggio, battendo Christopher Silvio. Al Saturday Night Special del 2 giugno, batte Silvio per count-out e anche un 2 out of 3 falls match, finisce in squalifica. Dopo aver perso un Triple Treath Match in favore di Cliff Compton. Il 7 luglio, al Saturday Night Special, Wayne partecipa ad uno Steel Cage 5 contro 5 valido per il titolo OVW che vedeva contrapposti Abyss, James Thomas, Johnny Spade, Michael Hayes e Trailer Park Trash contro Jack Black, Jason Wayne, Joe Coleman, Rob Terry e Rocco Bellagio. A spuntarla \u00e8 Spade che diventa il nuovo OVW Champion. Dopo aver perso uno Scramble Match a 6 uomini, fa coppia con Rocco Bellagio, battendo Jack Black e Joe Coleman. Il 25 luglio, Wayne e Bellagio perdono contro Adam Revolver e Ted McNaler.\nAltre promotion.\nWayne, oltre a combattere nella OVW, lotta, anche se raramente, per altre promotion come la Squared Circle Wrestling, dove il 13 aprile, fa coppia con Sgt. Slaughter, battendo Mohamad Ali Vaez e Omar Akbar per squalifica. Il giorno dopo, l'episodio si ripete, anche combattendo in coppia con Jim Duggan. Il 28 luglio 2012, ad un evento della American Pro Wrestling Alliance, fa parte del Team Ring Ka King insieme a Luke Gallows, Michael Elgin, Sonjay Dutt e The Conganese Nightmare e i cinque battono il Team locale della APWA, composto da Chance Prophet, Crimson, Gunner, ONYX e Viper.\nTitoli e riconoscimenti.\nOhio Valley Wrestling\nPro Wrestling Illustrated"}
{"id": "3702919", "revid": "767487", "url": "https://it.wikipedia.org/wiki?curid=3702919", "title": "Priekopa", "text": "Priekopa (in ungherese: \"Kap\u00e1s\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702923", "revid": "1149807", "url": "https://it.wikipedia.org/wiki?curid=3702923", "title": "Fear Effect Inferno", "text": "Fear Effect Inferno \u00e8 il terzo titolo non pubblicato della serie di videogiochi \"Fear Effect\". \"Inferno\" fu inizialmente annunciato per PlayStation 2 nel 2001, e il primo trailer fu mostrato all'E3 del 2002. Il trailer rappresentava le scene gi\u00e0 note del gioco. Lo status del gioco \u00e8 rapidamente cambiato nel 2002, fino a essere cancellato nel 2003. Tuttavia, fra l'annuncio e la cancellazione le informazioni furono scarse.\nI rapporti variarono sullo status del gioco fra il 2002 e il 2003. Mentre un primo report di Gamespot del 2003 descrisse il gioco come \"in attesa\", IGN rivel\u00f2 la notizia che il gioco era stato cancellato. Secondo il rapporto di IGN, il gioco \"fu la prima delle vittime di Eidos per la sua politica pi\u00f9 rigida.\" A causa del lento progresso del gioco, ai creatori fu concesso pi\u00f9 tempo per ultimarlo, pena la cancellazione. Sfortunatamente, solo lo staff di sviluppo conosceva lo status del gioco dopo essere stato indicato per la cancellazione. Secondo IGN, \"ad un certo punto nel tardo 2002 o nel primo 2003, Kronos aveva davvero cercato di venderlo a molti sviluppatori. Tuttavia, nessuno accett\u00f2.\"\nModalit\u00e0 di gioco e grafica.\nSono presenti solo pochi screenshots che mostrano lo stile e il gameplay di \"Fear Effect Inferno\". Stando a queste immagini, il gameplay sarebbe stato quasi identico a quello dei due titoli precedenti. Tuttavia, un nuovo sistema di selezione delle armi avrebbe permesso ai giocatori di tracciare un \"campo di fuoco\" sulla mappa con i tasti \"X\" e \"O\" con il controller DualShock 2. Ci\u00f2 avrebbe permesso una pi\u00f9 vasta combinazione di armi. In pi\u00f9, potevano essere eseguiti vari tipi di tuffi per schivare il fuoco nemico. L'ambientazione stessa avrebbe permesso ai giocatori di evitare i pericoli, come le pallottole, o l'individuazione da parte del nemico. Alcuni rumors sostenevano che i giocatori sarebbero stati in grado di interagire con specifiche scene di lotta, premendo determinati tasti al momento giusto. \"Fear Effect Inferno\" avrebbe separato la barra della \"Salute\" da quella della \"Paura\". Tuttavia, \u00e8 ignoto in che modo la barra della \"Paura\" avrebbe influito sul gameplay, dato che nei due giochi precedenti, quella della \"Salute\" svolgeva le funzioni di entrambe.\nPer quanto concerne l'aspetto grafico, \"Fear Effect Inferno\" sarebbe stata simile a quella dei \"Fear Effect\" precedenti, ma con uno stile \"next generation\". Con le capacit\u00e0 grafiche della PlayStation 2, le scene di dialogo fra i personaggi e quelle d'azione sarebbero state mostrate con una qualit\u00e0 pi\u00f9 alta. Come nei due giochi precedenti, le ambientazioni sarebbero state brevi animazioni create con la stessa tecnica usata in \"Final Fantasy X\". I personaggi poligonali erano stati creati con la tecnica del cel-shading dei precedenti titoli per PlayStation. Altre caratteristiche tipiche della serie, come Hana che si cambia frequentemente gli abiti, sarebbero spiccate in questo capitolo ancor pi\u00f9 che negli altri. Nelle clips mostrate, Hana indossa non meno di 4 costumi diversi.\nSviluppo.\nNonostante la scarsezza dei dettagli riguardo alla trama, gli editori IGN promisero che \"la fusione del mito asiatico e di spaventosi temi moderni\" sarebbe stata l'impostazione storica principale come nei due titoli precedenti\". Attraverso le clips dimostrative che Kronos ha pubblicato durante lo sviluppo del gioco, i fan hanno ricostruito parte della trama di \"Fear Effect Inferno\".\n\"Fear Effect Inferno\" \u00e8 basato sul migliore finale che il giocatore poteva raggiungere nel primo \"Fear Effect\". Quindi, i demoni evocati da Yim Lau Wong sono stati sconfitti, il braccio di Glas si \u00e8 rigenerato e Deke \u00e8 tornato in vita. Stando ai video mostrati, la storia di \"Fear Effect Inferno\" narra della cattura di Hana da parte di demoni travestiti da dottori e infermieri umani. Hana viene trasferita in un istituto psichiatrico dove i rapitori la usano come cavia per alcuni esperimenti. Durante la sua prigionia, ha molte allucinazioni, che spaziano dal completamento di missioni alla visione di suoi amici, inclusa Hana stessa, mentre vengono sterminati da bestie. Completando pi\u00f9 missioni, Hana ottiene poteri da questi esseri antichi, il che le consente di evadere dal manicomio. Nel frattempo, Deke si \u00e8 introdotto nella struttura, probabilmente fingendosi un \"paziente\" e uccide chiunque gli impedisca di salvare Hana. Alla fine dell'avventura, i quattro bounty hunters affronteranno nuovamente le fiamme dell'inferno, e lotteranno contro i demoni rimanenti. Oltre ai demoni stessi, ai loro vecchi esperimenti ex-umani, ai seguaci che indossano occhiali da sole e a una donna che ricorda vagamente Wee Ming, nessun \"antagonista principale\" \u00e8 stato individuato. Tuttavia, \"Fear Effect Inferno\" prometteva un maggiore sviluppo dei personaggi durante lo svolgimento dell'avventura.\nErano previsti profondi cambiamenti per i personaggi durante gli eventi di \"Fear Effect Inferno\". Come mostrato dai trailers e dalle clips dimostrative, Glas e Rain hanno iniziato una relazione sessuale. Allo stesso tempo, Hana e Glas hanno rafforzato il loro legame, diventando pi\u00f9 intimi, il che avrebbe creato un triangolo d'amore per i tre bounty hunters. Il destino dei personaggi \u00e8 sconosciuto; non \u00e8 mai stato rivelato se le morti a cui assiste Hana o i giocatori fossero permanenti.\nCancellazione.\nLe notizie della cancellazione furono rivelate ai fan nel 2004, anni dopo l'annuncio iniziale del gioco e la sua silenziosa assenza. Anche Sandy Abe, direttore generale di Kronos, disse che Eidos avrebbe potuto dare una seconda chance al gioco, probabilmente sotto un nuovo sviluppatore, come Crystal Dynamics, ma questa previsione si avver\u00f2 solo per la serie \"Tomb Raider\". Secondo un'e-mail di Sandy Abe, \"Sfortunatamente Fear Effect forse non sar\u00e0 scelto\"."}
{"id": "3702924", "revid": "767487", "url": "https://it.wikipedia.org/wiki?curid=3702924", "title": "Remetsk\u00e9 H\u00e1mre", "text": "Remetsk\u00e9 H\u00e1mre (in ungherese: \"Remetevasgy\u00e1r\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702925", "revid": "767487", "url": "https://it.wikipedia.org/wiki?curid=3702925", "title": "Un grand sommeil noir", "text": "Un grand sommeil noir \u00e8 un'opera del compositore franco-statunitense Edgard Var\u00e8se per pianoforte e soprano, scritta nel 1906.\nDescrizione.\n\"Un grand sommeil noir\" (Un grande sonno nero) fu scritto da Var\u00e8se all'et\u00e0 di 23 anni mentre studiava al conservatorio di Parigi, ed \u00e8 l'unico suo lavoro giovanile pervenutoci. Si conoscono infatti almeno sei opere precedenti, ma sono andate perdute o sono state distrutte dallo stesso compositore in momenti successivi.\nLa grande importanza di \"Un grand sommeil noir\", nonostante la sua brevit\u00e0, risiede nel fatto di essere l'unico riferimento per conoscere la sensibilit\u00e0 musicale di Var\u00e8se prima del periodo dedicato alle sperimentazioni, inaugurato nel 1921 con \"Am\u00e9riques\". \"Un grand sommeil noir\" ricalca la musica romantica del secolo precedente, soprattutto per la presenza del soprano e del pianoforte usato melodicamente, che costituisce un'eccezione nei lavori di Var\u00e8se. Nelle composizioni della maturit\u00e0, infatti, il pianoforte \u00e8 quasi sempre trattato alla stregua di una percussione, come in Ionisation (1931).\nIl testo cantato \u00e8 tratto dall'omonima poesia di Paul Verlaine, nella raccolta Sagesse."}
{"id": "3702928", "revid": "1305772", "url": "https://it.wikipedia.org/wiki?curid=3702928", "title": "Teenage Mutant Ninja Turtles (videogioco 2003)", "text": "Teenage Mutant Ninja Turtles \u00e8 un videogioco beat 'em up sviluppato e pubblicato nel 2003 dalla Konami e basato sulla serie televisiva del 2003 delle Tartarughe Ninja."}
{"id": "3702932", "revid": "767487", "url": "https://it.wikipedia.org/wiki?curid=3702932", "title": "Rusk\u00e1 Bystr\u00e1", "text": "Rusk\u00e1 Bystr\u00e1 (in ungherese: \"Oroszsebes\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702934", "revid": "767487", "url": "https://it.wikipedia.org/wiki?curid=3702934", "title": "Skorpions Varese 2009", "text": "Questa voce raccoglie le informazioni riguardanti gli Skorpions Varese nelle competizioni ufficiali della stagione 2009."}
{"id": "3702936", "revid": "411054", "url": "https://it.wikipedia.org/wiki?curid=3702936", "title": "Royal and Ancient Golf Club of St Andrews", "text": ""}
{"id": "3702942", "revid": "1793900", "url": "https://it.wikipedia.org/wiki?curid=3702942", "title": "Ruskovce (Ko\u0161ice)", "text": "Ruskovce (in ungherese: \"T\u00f6r\u00f6kruszka\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702943", "revid": "268129", "url": "https://it.wikipedia.org/wiki?curid=3702943", "title": "Emissione del Regno di Napoli", "text": "Emissione del Regno di Napoli \u00e8 l'unica serie di francobolli emessa dal Regno delle Due Sicilie per le esigenze postali della parte continentale del Regno. Emessa il 1 gennaio 1858 fu in corso di validit\u00e0 per soli due anni a causa degli eventi storici che portarono all'Unit\u00e0 d'Italia.\nNotizie storiche.\nLe prime proposte di introdurre i francobolli nel Regno delle Due Sicilie furono avanzate nel 1841 dall'architetto svizzero Amy Autran che era direttore tecnico di una filanda di Salerno. Nel 1849 Autran fu effettivamente incaricato di progettare una riforma postale per introdurre i francobolli nelle Due Sicilie e fece allestire un saggio raffigurante l'effigie di Ferdinando II. La proposta di Autran fu per\u00f2 tenuta in scarsa considerazione e quando nel 1853 quest'ultimo dovette abbandonare il Regno venne definitivamente abbandonata. Solo molti anni dopo e con il decreto del 9 luglio 1857 venne ripresa in serie considerazione l'introduzione dei francobolli che port\u00f2 all'emissione di due serie diverse per le differenti amministrazioni del Regno: l'Emissione del Regno di Napoli per le province Napoletane (Napoli \u2013 Reggio Calabria \u2013 Bari \u2013 Potenza \u2013 Lecce \u2013 Foggia \u2013 Teramo \u2013 Aquila) e i Francobolli di Sicilia per tutta l'isola. Le due emissioni avevano corso di validit\u00e0 in entrambi i territori ma l'emissione per il Regno di Napoli fu la prima ad essere portata a termine. L'incarico di ideare i punzoni necessari alla costruzione delle lastre di stampa fu dato a Giuseppe Masini che aveva il laboratorio a Napoli presso Via Santa Caterina a Chiaia. Masini inizi\u00f2 anche la produzione per un compenso pattuito in 8 grana ogni foglio e realizzando circa 2.000.000 di esemplari. Successivamente l'incarico venne affidato a Gaetano de Masa che aveva pattuito una cifra pi\u00f9 bassa e pari a 5 grana per ogni foglio. Gaetano de Masa port\u00f2 avanti la produzione insieme al figlio Gennaro De Masa e Masini prov\u00f2 a contrattare nuovamente l'appalto abbassando ancora il prezzo. Per tale scopo ide\u00f2 un punzone che avrebbe consentito di stampare i francobolli tipograficamente e dunque con una minore spesa. Un saggio di stampa del valore da 5 grana di questo tentativo di produzione fu trafugato dagli stessi aiutanti del Masini e ceduto al mercato clandestino. Paradossalmente un francobollo ricavato in frode da questi saggi fu usato da un tale Gabriele Costa per indirizzare una missiva al caporale Pietro Salmieri del 9\u00ba battaglione Cacciatori a Palermo. Riconosciuto come non conforme da un funzionario delle poste dopo essere stato annullato fu la prova usata per sottoporre Masini a procedura penale. Accolte le spiegazioni del Masini, Ferdinando II decise di graziarlo ma la produzione dei francobolli rimase alla famiglia De Masa. La serie continu\u00f2 la sua validit\u00e0 anche dopo la caduta del Regno delle Due Sicilie nonostante una disposizione del Ministero delle finanze avesse ordinato la sospensione della produzione. L'introduzione forzata della lira non aveva tenuto conto della radicata abitudine all'uso dei grana e per evitare eccessive spedizioni a carico del destinatario fu preferito soprassedere sulla validit\u00e0 dell'emissione in attesa di introdurre i francobolli con l'effigie di Vittorio Emanuele II ma con il valore in grana.\nLa Vignetta.\nI valori hanno tutti un unico colore, ma in varie sfumature; le vignette riportano lo stemma delle Due Sicilie, come le diciture \"BOLLO DELLA\", \"POSTA\" \"NAPOLETANA\" e sotto l'indicazione \"GR.\" e il valore. Tale stemma \u00e8 diviso in tre campi con altrettanti simboli del Regno: il cavallo sfrenato che rappresentava Napoli, la Trinacria o triscele che rappresentava la Sicilia ed i tre gigli simbolo dei Borbone. Gli emblemi sono racchiusi in figure geometriche diverse in base al valore: all'epoca costitu\u00ec una scelta originale in quanto solitamente i valori nominali dei francobolli erano distinti da differenze di colore. Se pure molti autori insistono nell'attribuire questa scelta alla volont\u00e0 di impedire che attraverso i francobolli si potesse formare sulle buste il tricolore italiano, in realt\u00e0 non esiste negli atti e nei regolamenti alcun cenno in merito.\nMatrici e tavole di stampa.\nLa matrice per creare la tavola di stampa incisa da Giuseppe Masini conteneva alcuni segni inseriti segretamente per evitare falsificazioni e corrispondenti ad una lettera del cognome dell'incisore. Le tavola di stampa ricavate furono in rame o in acciaio.\nLe tavole di stampa possono essere riconosciute attraverso lo studio delle caratteristiche che imprimono ai francobolli. Nel valore da \u00bd grano la prima tavola ha una debole incisione nella parte superiore che conferisce una stampa imperfetta sul lato sinistro. Nella seconda tavola molti esemplari presentano la lettera \u201cA\u201d di \u201cNapoletana\u201d come fosse un triangolo pieno. Nel valore da 5 grana della prima tavola alla posizione 10 la linea inferiore della cornice \u00e8 mancante.\nAlcune delle sue matrici ebbero un successivo utilizzo durante il periodo della Dittatura di Garibaldi e la successiva Luogotenenza. La stampa avveniva con metodo calcografico, in fogli da 200 esemplari (2 \u00d7 100).\nI 7 valori.\nSi differenziano, oltre che nel valore, nella cornice che racchiude la vignetta tripartita; precisamente la cornice \u00e8 rotonda per il \u00bd grano, quadrata per l'1 gr., ottagonale per il 2 grana, rettangolare per il 5 gr., esagonale per il 10 gr., romboidale per il 20 gr. e ovale per il 50 gr. La carta utilizzata per i vari valori dell'emissione \u00e8 molto varia nella consistenza, passando dalla carta molto sottile ad uno spessore assimilabile quasi al cartoncino (circa 120 grammi /m\u00b2).\nL'elenco completo dei valori \u00e8:\nVariet\u00e0.\nIl valore da 5 grana \u00e8 noto con la stampa recto-verso sia nella prima che nella seconda tavola. Il valore da 10 grana \u00e8 noto con la stampa smossa in entrambe le tavole. Il valore da 20 grana della prima tavola \u00e8 noto con doppia stampa.\nUsi postali.\nLe tariffe per lettere semplici, ovvero composte di un solo foglio e dirette all'interno del Regno delle Due Sicilie erano affrancate in ragione di 2 grana fino a 50 miglia di percorrenza. Da 51 a 100 miglia occorrevano 3 grana, da 101 a 150 miglia 4 grana ed oltre le 150 miglia 5 grana. L'uso degli esemplari da 10 grana poteva trovare applicazione in lettere dirette oltre le 150 miglia e composte da due fogli oppure per la corrispondenza inoltrata a mezzo piroscafo. Il valore da 20 grana trovava applicazione nella corrispondenza diretta oltre le 150 miglia e del peso di un'oncia.\nVi \u00e8 traccia di una lettera da Potenza del 5 febbraio 1858 che era affrancata con un blocco di sei valori da \u00bd grano ancora uniti pi\u00f9 una coppia.\nI falsi per posta.\nL'emissione sub\u00ec spesso il tentativo di falsificazione per frodare la posta. I primi falsi furono immessi sul mercato illegale appena pochi mesi dopo la data ufficiale di emissione. Tale pratica era gi\u00e0 stata prevista nell'art. 9 del decreto del 9 luglio 1857 che prevedeva tutti i possibili casi di falsificazione avvisando come la pratica fosse proibita e punita in base alla gravit\u00e0 del reato commesso. Tutti i falsi impiegati per posta sono stati opportunamente catalogati in base alle loro caratteristiche ed \u00e8 possibile constatare che non esistono falsi dell'epoca riguardanti il valore da 50 grana. I falsi da 2 grana, che costituiva il valore pi\u00f9 usuale, furono utilizzati oltre che a Napoli anche in Terra di Bari, Cosenza, Capitanata, Taranto, Terra d'Otranto, Auletta e Salerno. Di questo valore esistono due tipi di falsi: uno presenta la \u201cG\u201d di grana priva dei due punti."}
{"id": "3702944", "revid": "110157", "url": "https://it.wikipedia.org/wiki?curid=3702944", "title": "Rusk\u00fd Hrabovec", "text": "Rusk\u00fd Hrabovec (in ungherese: \"Nagygerebly\u00e9s\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702945", "revid": "767487", "url": "https://it.wikipedia.org/wiki?curid=3702945", "title": "Un marito da vendere", "text": "Un marito da vendere (\"Love's Blindness\") \u00e8 un film muto del 1926 diretto da John Francis Dillon.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 4 dicembre dopo una prima tenuta il 27 ottobre 1926. In Finlandia il film fu distribuito il 25 maggio 1928. In Italia fu distribuito dalla stessa MGM nel 1928."}
{"id": "3702946", "revid": "110157", "url": "https://it.wikipedia.org/wiki?curid=3702946", "title": "The Servant (album)", "text": "The Servant \u00e8 l'album di debutto del gruppo musicale londinese The Servant, pubblicato nel 2004 dalla casa discografica Prolifica Records."}
{"id": "3702947", "revid": "767487", "url": "https://it.wikipedia.org/wiki?curid=3702947", "title": "Sv\u00e4tu\u0161", "text": "Sv\u00e4tu\u0161 (in ungherese: \"Szenteske\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702949", "revid": "35804", "url": "https://it.wikipedia.org/wiki?curid=3702949", "title": "Olimpiadi estive 2016", "text": ""}
{"id": "3702950", "revid": "767487", "url": "https://it.wikipedia.org/wiki?curid=3702950", "title": "Helen Darling", "text": ""}
{"id": "3702953", "revid": "1305772", "url": "https://it.wikipedia.org/wiki?curid=3702953", "title": "Teenage Mutant Hero Turtles (videogioco 1989 arcade)", "text": "Teenage Mutant Hero Turtles, pubblicato con il titolo Teenage Mutant Ninja Turtles in Nordamerica e Oceania e in Giappone, \u00e8 un videogioco picchiaduro a scorrimento pubblicato dalla Konami come videogioco a gettoni nel 1989. Il titolo \u00e8 basato sulla prima serie animata delle \"Tartarughe Ninja alla riscossa\", le cui trasmissioni sono iniziate negli Stati Uniti nel 1987. Negli anni successivi il videogioco \u00e8 stato convertito per la console NES e per molti computer. La versione NES occidentale ha il titolo Teenage Mutant Ninja Turtles II - The Arcade Game, e a volte anche le versioni per computer sono note come \"Teenage Mutant Hero Turtles II\", in entrambi i casi per distinguerlo da un altro \"Teenage Mutant Hero Turtles\" uscito poco prima per le stesse piattaforme, ma non derivato da un arcade.\nTrama.\nDopo che il Clan del Piede rapisce la loro amica April O'Neil e successivamente il loro mentore Splinter, le tartarughe devono affrontare la banda di incappucciati, salvare i loro compagni e sconfiggere il malvagio Shredder. Le ambientazioni sono un palazzo in fiamme, le strade e le fogne della citt\u00e0, fino agli scontri finali con Shredder e il suo alleato Krang nel Tecnodromo, una struttura tecnologica nemica che appare anche nelle storie originali delle Tartarughe Ninja. Tra gli altri boss vi sono Rocksteady e Bebop (prima individualmente in questo ordine, e in seguito insieme), Baxter Stockman, Granitor, General Traag.\nModalit\u00e0 di gioco.\nIl giocatore sceglie una delle quattro tartarughe Ninja: Leonardo, Michelangelo, Donatello e Raffaello. Nel gioco arcade fino a quattro giocatori (due in alcune versioni) possono prendere il controllo di una delle tartarughe; nelle conversioni i giocatori massimi sono ridotti a due, e in quella per Commodore 64 giocano comunque alternati. I personaggi possono essere scelti all'inizio del gioco o, nella versione arcade a quattro giocatori, dipendono dalla postazione scelta. Leonardo \u00e8 il personaggio pi\u00f9 equilibrato, Michelangelo ha attacchi pi\u00f9 forti ma minore gittata, Donatello \u00e8 il pi\u00f9 lento ma ha potenza e gittata massime, e Raffaello \u00e8 il pi\u00f9 veloce ma pi\u00f9 debole. Lo scenario \u00e8 in 2.5D, a scorrimento prevalentemente in orizzontale verso destra. Il joystick (o tastiera) a otto direzioni controlla i movimenti della tartaruga e sono possibili diversi tipi di attacco, con l'arma da mischia o con calci. I nemici combattono in corpo a corpo oppure hanno armi, anche a distanza. Le tartarughe hanno una barra dell'energia per ogni vita e la possono ricaricare raccogliendo le pizze.\nLa versione arcade ha due pulsanti, per il salto e per l'attacco. Nella versione arcade le tartarughe possono lanciare i soldati afferrandoli dalle gambe o dalla testa, premendo i pulsanti di salto e di attacco, in modo da eseguire un attacco speciale. Raffaello rotola lungo il terreno e finisce con un calcio, mentre le altre tartarughe fanno un rapido attacco con le loro armi. Le tartarughe possono anche balzare dal muro in certe zone. I nemici possono essere sconfitti pi\u00f9 velocemente sbattendoli contro muri o oggetti solidi. Molti oggetti come i coni stradali, parchimetri, idranti e tamburi di petrolio che esplodono possono essere colpiti o danneggiati con attacchi per aiutare a sconfiggere i nemici vicini. Sono possibili anche alcune combo.\nPubblicazione.\nArcade.\nIl gioco arcade \u00e8 stato distribuito come \"Teenage Mutant Ninja Turtles\" in Nord America e Oceania, \"Teenage Mutant Hero Turtles\" in Europa e in Giappone. Fu distribuito nelle sale giochi in due varianti, con un massimo di due oppure di quattro giocatori in contemporanea; la versione a quattro joystick era molto pi\u00f9 comune. \nNintendo Entertainment System.\nQuesto gioco \u00e8 stato convertito per NES nel 1990 con il titolo \"Teenage Mutant Ninja Turtles II: The Arcade Game\". La versione giapponese per Famicom \u00e8 intitolata soltanto \"Teenage Mutant Ninja Turtles\". In America venne pubblicato dalla Ultra Games, un'etichetta appartenente sempre alla Konami.\nLa versione NES include due nuovi livelli, uno su un lungofiume innevato e uno dentro un dojo, che presentano nuovi nemici, tra cui due nuovi boss: Tora (una bestia delle nevi simile a un cane) e Shogun (un samurai robotico), entrambi personaggi creati appositamente per il gioco.\nQuesta versione \u00e8 caratterizzata da pubblicit\u00e0 indiretta a prodotti di rilievo: i loghi di Pizza Hut. La copertina posteriore del manuale di istruzioni forniva un coupon per una pizza personalizzata gratuita presso la catena di ristoranti, con data di scadenza del 31 dicembre 1991.\nLa conversione per NES \u00e8 stata inserita anche nella macchina arcade PlayChoice-10 di Nintendo.\nComputer.\nLe conversioni per computer del gioco arcade sono state sviluppate dalla britannica Probe Software e pubblicate da Image Works nel 1991 per Amiga, Amstrad CPC, Atari ST, Commodore 64, MS-DOS e ZX Spectrum. Il titolo \u00e8 stato cambiato in Teenage Mutant Hero Turtles: The Coin-Op! sulle copertine europee e Teenage Mutant Ninja Turtles: The Arcade Game su quelle americane (queste ultime per C64 e DOS, edite da Ultra Games e Konami). Alcune edizioni sono distribuite dalla Acclaim Entertainment. L'uso della parola \"hero\" \u00e8 una scelta fatta nel Regno Unito, anche per la prima serie del cartone animato, perch\u00e9 \"ninja\" era ritenuto troppo legato alla violenza e inadatto ai bambini.\nXbox Live.\nUna versione per Xbox Live del gioco \u00e8 stata distribuita con il nome di \"TMNT 1989 Classic Arcade\" il 14 marzo 2007, pubblicata da Ubisoft e convertita da Digital Eclipse. Si tratta di una riproduzione fedele della versione arcade, con l'aggiunta della possibilit\u00e0 di multigiocatore offline e online, ma quest'ultima modalit\u00e0 soffre molto di lag. Come altri classici giochi arcade sulla piattaforma Xbox 360, parti del gioco arcade originale sono state emulate e altre nuove funzionalit\u00e0 aggiunte.\n\"Teenage Mutant Ninja Turtles 2: Battle Nexus\".\nLa versione arcade di \"Ninja Turtles\" \u00e8 inclusa come gioco bonus nascosto in \"\" per PlayStation 2, Xbox e GameCube. La versione qui presente \u00e8 quella originale per le sale giochi, ma con la musica modificata e la maggior parte delle clip vocali eliminate. Il gioco viene sbloccato raccogliendo come oggetto il cabinato originale.\nAccoglienza.\n\"Zzap!64\" recens\u00ec il titolo arcade dopo che questo era apparso all'Amusement Trades Exhibition International, definendolo un \"grande coin-op che d\u00e0 il meglio in modalit\u00e0 a quattro giocatori\". Secondo \"Guida Videogiochi\" risentiva dell'influenza del mercato giapponese che all'epoca aveva invaso le sale giochi con molti picchiaduro. Jared Newman del settimanale \"Time\" lo ha menzionato nella sua lista di \"14 importanti giochi arcade non disponibili per iPhone o iPad\", citando la pionieristica presenza simultanea di 4 giocatori.\nLe conversioni ricevettero numerose recensioni, con giudizi molto variabili; di seguito se ne riassume una piccola parte. \nLa versione Commodore 64 ricevette una \"medaglia d'oro\" (miglior gioco del mese) da \"Zzap!\", che indicava come pecca fondamentale solo la mancanza di una vera modalit\u00e0 multigiocatore in questa conversione. \n\"Computer+Videogiochi\" si limit\u00f2 invece a un giudizio di 65%, considerandolo esteticamente buono, ma monotono e troppo facile.\nLa rivista giapponese \"Famits\u016b\" ha dato alla versione Famicom (NES) del gioco un punteggio di 26 su 40. \"Computer+Videogiochi\" e \"Game Power\" la valutarono entrambi molto positivamente con 88%, pur riconoscendone la ripetitivit\u00e0 a lungo andare.\n\"K\" apprezz\u00f2 la versione Amiga con 805/1000, ma criticando il sonoro povero e la troppa facilit\u00e0. Anche \"Computer+Videogiochi\" la apprezz\u00f2 con un 82%, mentre \"The Games Machine\" pur avendo gradito l'originale arcade non ritenne tecnicamente buona la conversione, valutata 2/5."}
{"id": "3702954", "revid": "110157", "url": "https://it.wikipedia.org/wiki?curid=3702954", "title": "Ta\u0161u\u013ea", "text": "Ta\u0161u\u013ea (in ungherese: \"Tasolya\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702955", "revid": "35804", "url": "https://it.wikipedia.org/wiki?curid=3702955", "title": "Giochi olimpici estivi 2016", "text": ""}
{"id": "3702956", "revid": "35804", "url": "https://it.wikipedia.org/wiki?curid=3702956", "title": "Olimpiadi di Rio de Janeiro", "text": ""}
{"id": "3702957", "revid": "219110", "url": "https://it.wikipedia.org/wiki?curid=3702957", "title": "Chiara Gambacorti", "text": "Biografia.\nNata probabilmente a Firenze nel 1362 da Pietro (detto anche Piero) della potente famiglia pisana dei Gambacorti (o Gambacorta), in quel momento in esilio da Pisa. Una volta ritornati a Pisa, dove il padre dal 1369 era diventato signore incontrastato della citt\u00e0, Chiara, il cui nome di battesimo \u00e8 Tora, diminutivo di Vittoria, o secondo altri Teodora, \u00e8 destinata appena dodicenne a un ricco matrimonio con un nobile pisano, di fazione ghibellina, Simone Massa.\nRimasta vedova nel 1377, dopo appena tre anni di matrimonio, la quindicenne Chiara incontra a Pisa santa Caterina da Siena. Dopo la morte del marito di Chiara, santa Caterina convince la giovane, con lettere e missive, a farsi monaca domenicana. Ritiratasi in preghiera a San Martino (presso le Clarisse) Tora muter\u00e0 il nome di battesimo in quello di suor Chiara, mentre la sua famiglia, e il padre in particolare, tenter\u00e0 pi\u00f9 volte di riportarla a casa con la forza, rapendola dal convento e costringendola a una prigionia domestica per alcuni mesi (dal 29 giugno al 30 novembre 1378). Chiara per\u00f2 decide di ritirarsi nella Chiesa e convento di Santa Croce in Fossabanda (Pisa), dove veste l'abito domenicano e ne professa la regola ai primi del dicembre 1378.\nProprio in quegli anni papa Gregorio XI \u2013 incalzato da santa Caterina - abbandona la sede papale di Avignone, per riportarla a Roma (nel gennaio 1377), ponendo cos\u00ec fine al cosiddetto periodo della \"cattivit\u00e0 avignonese\". Di ritorno da Avignone in direzione di Roma, il papa passa per Livorno, dove viene accolto trionfalmente da Piero Gambacorti il quale, secondo la tradizione, per festeggiare l'evento ordina subito la costruzione a Pisa di un nuovo monastero per la figlia, quello di San Domenico. Chiara, insieme alla beata Maria Mancini, rimane nel convento di Santa Croce in Fossabanda per circa quattro anni, fino a quando cio\u00e8, il 29 agosto 1382, si trasferisce con altre quattro compagne nel nuovo convento, fatto costruire da Piero, posto all'estremit\u00e0 meridionale della \"carraia Sancti Aegidii\" (attuale Corso Italia).\nIl 21 ottobre 1392 Giovanni Lanfranchi e suo figlio, fedeli alleati di Piero Gambacorti, vengono assassinati da sgherri che trovano rifugio in casa di Iacopo d'Appiano, al quale inutilmente Piero intima la consegna degli assassini. I seguaci di d'Appiano convengono nella parte a tramontana dell'Arno, inseguiti dai figli di Piero Gambacorti, Benedetto e Lorenzo. Questi ultimi, dopo un accanito scontro armato, vengono gravemente feriti, mentre Piero Gambacorti viene fatto uscire dal d'Appiano con un inganno dal suo palazzo e ucciso con numerosi colpi di spada e di pugnale. Il cadavere dell'uomo rimane per una notte e un giorno intero sulla pubblica via, e solo alla sera del giorno successivo viene sepolto \u2013 ma senza alcuna onoranza - nella chiesa dei frati minori di San Francesco.\nLorenzo Gambacorti invece raggiunge ferito l'ingresso del convento di San Domenico, nella speranza di poter trovare rifugio dai nemici che lo inseguono: ma Chiara \u2013 seppure dolorosamente combattuta dall'amore fraterno - rifiuta, impedita dalle rigide disposizioni di clausura che vietano alle suore ogni contatto fisico con l'esterno. Lorenzo \u00e8 catturato e quindi assassinato. Qualche anno dopo busseranno alle porte del convento di San Domenico la moglie e la figlia di colui che le ha ucciso il padre e i due fratelli: Chiara perdoner\u00e0 loro e le accoglier\u00e0 nel convento. \nMor\u00ec a Pisa in San Domenico il 17 aprile 1420.\nCulto.\nChiara \u00e8 stata dichiarata beata da Pio VIII nel 1830, all'epoca del grande arcivescovo di Pisa Ranieri Alliata. Il suo corpo \u00e8 esposto alla venerazione dei fedeli nella chiesa di Santa Caterina, nella cappella laterale del transetto destro. A Pisa le \u00e8 dedicata una piazza nel centro storico (precedentemente conosciuta come \"piazza della Pera\", il cui nome \u00e8 comunque rimasto in uso tra gli abitanti della citt\u00e0)."}
{"id": "3702958", "revid": "35804", "url": "https://it.wikipedia.org/wiki?curid=3702958", "title": "Giochi olimpici di Rio de Janeiro", "text": ""}
{"id": "3702960", "revid": "35804", "url": "https://it.wikipedia.org/wiki?curid=3702960", "title": "Giochi olimpici 2016", "text": ""}
{"id": "3702961", "revid": "35804", "url": "https://it.wikipedia.org/wiki?curid=3702961", "title": "Olimpiadi 2016", "text": ""}
{"id": "3702962", "revid": "35804", "url": "https://it.wikipedia.org/wiki?curid=3702962", "title": "XXXI Giochi olimpici", "text": ""}
{"id": "3702964", "revid": "35804", "url": "https://it.wikipedia.org/wiki?curid=3702964", "title": "Olimpiadi invernali 2018", "text": ""}
{"id": "3702965", "revid": "767487", "url": "https://it.wikipedia.org/wiki?curid=3702965", "title": "Tibava", "text": "Tibava (in ungherese: \"Tiba\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702967", "revid": "1354930", "url": "https://it.wikipedia.org/wiki?curid=3702967", "title": "Sigfrido Fontanelli", "text": "Professionista dal 1969 al 1978, conta la vittoria di una tappa alla Tirreno-Adriatico nel 1974 ed una al Giro d'Italia nel 1976.\nCarriera.\nI principali successi da professionista furono il Giro delle Marche nel 1973, una tappa alla Tirreno-Adriatico nel 1974, una tappa al Crit\u00e9rium du Dauphin\u00e9 Lib\u00e9r\u00e9 nel 1975 e una tappa al Giro d'Italia 1976."}
{"id": "3702968", "revid": "35804", "url": "https://it.wikipedia.org/wiki?curid=3702968", "title": "Olimpiadi di Pyeongchang", "text": ""}
{"id": "3702969", "revid": "35804", "url": "https://it.wikipedia.org/wiki?curid=3702969", "title": "Giochi olimpici di Pyeongchang", "text": ""}
{"id": "3702970", "revid": "35804", "url": "https://it.wikipedia.org/wiki?curid=3702970", "title": "Giochi olimpici 2018", "text": ""}
{"id": "3702971", "revid": "35804", "url": "https://it.wikipedia.org/wiki?curid=3702971", "title": "Olimpiadi 2018", "text": ""}
{"id": "3702972", "revid": "1305772", "url": "https://it.wikipedia.org/wiki?curid=3702972", "title": "Pyeongchang 2018", "text": ""}
{"id": "3702973", "revid": "35804", "url": "https://it.wikipedia.org/wiki?curid=3702973", "title": "XXIII Olimpiade invernale", "text": ""}
{"id": "3702974", "revid": "1543377", "url": "https://it.wikipedia.org/wiki?curid=3702974", "title": "\u00dabre\u017e", "text": "\u00dabre\u017e (in ungherese: \"Ubrezs\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702977", "revid": "767487", "url": "https://it.wikipedia.org/wiki?curid=3702977", "title": "Ve\u013ek\u00e9 Revi\u0161tia", "text": "Ve\u013ek\u00e9 Revi\u0161tia (in ungherese: \"Fels\u0151r\u0151cse\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702978", "revid": "93448403", "url": "https://it.wikipedia.org/wiki?curid=3702978", "title": "Cuore di Napoli", "text": "Cuore di Napoli \u00e8 un album che contiene 12 brani incisi da Mario Merola."}
{"id": "3702980", "revid": "110157", "url": "https://it.wikipedia.org/wiki?curid=3702980", "title": "Vojnatina", "text": "Vojnatina (in ungherese: \"Vajna\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702982", "revid": "767487", "url": "https://it.wikipedia.org/wiki?curid=3702982", "title": "Mistie Bass", "text": ""}
{"id": "3702983", "revid": "859666", "url": "https://it.wikipedia.org/wiki?curid=3702983", "title": "Pro League", "text": "La Pro League \u00e8 la massima divisione del campionato belga di calcio. Viene disputata dal 1895. Attualmente \u00e8 composta da diciotto squadre che si contendono il titolo di campione del Belgio. La squadra pi\u00f9 titolata \u00e8 l'Anderlecht. \nPer motivi di sponsorizzazione \u00e8 chiamata ufficialmente Jupiler League. \nStoria.\nIl primo titolo belga viene assegnato nel 1896 al Liegi, che vince un unico girone all'italiana composto da sette squadre. Presto i gironi diventano due: dall'edizione 1898-1899 alla 1903-1904 sono quindi le due vincenti (successivamente le prime due classificate) a contendersi la vittoria. Fino allo scoppio della prima guerra mondiale figurano tra le protagoniste, oltre al Liegi, anche il Racing Bruxelles e l'Union Saint-Gilloise.\nNel primo dopoguerra cominciano a vincere i club della provincia di Anversa, che dominano per quasi tutti gli anni Venti: prima il Beerschot di Raymond Braine che conquista in pochi anni cinque titoli (saranno sette in totale), poi l'Anversa, e infine il Lierse di Bernard Voorhoof. Queste vittorie sono intervallate per\u00f2 da due successi del Cercle Brugge, che arriva a tre in tutto, mentre al termine del campionato 1934-1935 l'Union Saint-Gilloise vince il suo undicesimo titolo, il terzo di fila, e si conferma decisamente come squadra pi\u00f9 vittoriosa; quinto successo invece per il Daring Bruxelles due anni dopo.\nNel 1939, per\u00f2, il Belgio viene invaso dalla Germania, e il torneo viene sospeso. Riprende comunque prima della fine del secondo conflitto mondiale, e viene conquistato anche dal Mechelen; gioca in questa squadra Albert De Cleyn, il miglior marcatore di sempre.\nComincia invece nel secondo dopoguerra a vincere l'Anderlecht, club in cui milita anche Joseph Mermans: i \"bianco-malva\" arrivano a conquistare otto titoli alla fine degli anni Cinquanta. Intanto nel 1952 il campionato era stato rinominato \"Division 1\" e il numero delle squadre era stato portato a sedici, mentre due anni dopo era nato il \"Gouden Schoen\". Sempre in questo periodo, nel 1958, lo Standard Liegi conquista il suo primo titolo.\nNascono ora le competizioni europee: il primo club belga a raggiungere un risultato di prestigio \u00e8 proprio quello di Liegi, che raggiunge le semifinali nella Coppa dei Campioni 1961-1962. Intanto nel 1960 aveva fatto il suo esordio nell'Anderlecht Paul Van Himst, e la squadra, guidata inizialmente da Pierre Sinibaldi, inizia presto un nuovo ciclo di vittorie: vince cinque campionati di fila, superando cos\u00ec l'Union Saint-Gilloise per numero di titoli. Lo Standard raggiunge invece nuovamente le semifinali nella Coppa delle Coppe 1966-1967, e Roger Claessen \u00e8 capocannoniere; conquista inoltre, con Ren\u00e9 Hauss in panchina, tre vittorie consecutive a cavallo con il decennio successivo. L'Anderlecht \u00e8 per\u00f2 la prima compagine belga a raggiungere una finale continentale, quella della Coppa delle Fiere 1969-1970.\nNegli anni Settanta il Bruges, nel quale passa anche Ruud Geels, diventa protagonista: vince il campionato nel 1973, quindi dopo pi\u00f9 di cinquant'anni, e poi ingaggia l'allenatore Ernst Happel. Il club torna al successo nel 1976, e nello stesso anno, dopo aver eliminato tra gli altri la Roma e il Milan, raggiunge inoltre la finale della Coppa UEFA. I \"nero-azzurri\" vengono qui sconfitti dal Liverpool, ma un trofeo arriva comunque in Belgio: infatti l'Anderlecht di Fran\u00e7ois Van der Elst, Arie Haan e Rob Rensenbrink conquista la prima Coppa delle Coppe battendo il West Ham per 4-2 nella vicina Bruxelles.\nUno schema simile si ripete nelle due stagioni successive: il Bruges vince sempre il titolo, mentre l'Anderlecht di Raymond Goethals disputa altre due finali della medesima competizione continentale. Persa la prima i \"bianco-malva\" vincono per\u00f2 la seconda, dopo aver sconfitto nettamente l' a Parigi, e diventano cos\u00ec l'unica formazione ad aver giocato tre finali consecutive nella Coppa delle Coppe. Altro momento di gloria per il Bruges che, dopo aver sconfitto anche la Juventus, arriva a disputare la finale della Coppa dei Campioni 1977-1978: \u00e8 tuttavia nuovamente battuto dal Liverpool. Dal canto suo l'Anderlecht ottiene proprio gli inglesi la seconda Supercoppa europea, mentre la prima era arrivata nel 1976 con la vittoria sul . Sul finir del decennio viene fuori anche il Beveren, la cui porta \u00e8 difesa da Jean-Marie Pfaff: la squadra vince il campionato 1978-1979, e contemporaneamente, dopo aver eliminato l', raggiunge le semifinali nella Coppa delle Coppe.\nGli anni Ottanta si aprono con Erwin Vandenbergh che conquista la Scarpa d'oro 1980, e anche un secondo posto della Nazionale agli europei italiani. Settimo titolo nella stagione 1981-1982 per lo Standard Liegi, che ha Goethals in panchina e Haan, Michel Preud'homme ed Eric Gerets in campo. La squadra raggiunge anche la finale della Coppa delle Coppe dove Eddy Voordeckers \u00e8 capocannoniere, tuttavia due anni pi\u00f9 tardi verr\u00e0 accertata la non regolarit\u00e0 dell'ultima partita di campionato contro il Waterschei. Altre buone prove delle squadre belghe in campo continentale: lo stesso Waterschei raggiunge le semifinali nella Coppa delle Coppe 1982-1983, ma maglio fa l'Anderlecht, che raggiunge il medesimo traguardo nella Coppa dei Campioni 1981-1982 e vince, dopo un vittorioso doppio confronto con il Benfica, la Coppa UEFA 1982-1983.\nI \"bianco-malva\" giocano una nuova finale nella Coppa UEFA 1983-1984 dove sono per\u00f2 sconfitti ai calci di rigore, ma vincono i successivi tre campionati con in rosa anche Georges Gr\u00fcn e Vincenzo Scifo; arrivano cos\u00ec a venti affermazioni in totale. Raggiungono anche una nuova semifinale nella Coppa dei Campioni 1985-1986, e contemporaneamente il medesimo traguardo viene raggiunto in Coppa UEFA dal Waregem, squadra in cui milita Marc Millecamps; altro buon piazzamento della Nazionale ai mondiali messicani, che finisce quarta.\nIntanto nella stagione 1987-1988 il Mechelen conquista la Coppa delle Coppe 1987-1988: elimina anche l'Atalanta, e batte nella finale di Strasburgo l'Ajax. Sconfigge poi il e vince pure la successiva Supercoppa UEFA, pi\u00f9 il quarto titolo belga. I \"giallo-rossi\" arrivano anche alle semifinali della successiva Coppa delle Coppe avendo la meglio tra gli altri sull'Anderlecht, squadra che nella stagione successiva raggiunge per la quarta volta la finale in Coppa delle Coppe. Torna poi al successo il Bruges in cui militano Jan Ceulemans e Franky Van Der Elst: i \"nero-azzurri\" ottengono tre vittorie in cinque anni a cavallo tra i due decenni, e intanto Erwin Vandenbergh \u00e8 il miglior marcatore per la sesta volta in carriera.\nNella prima met\u00e0 degli anni Novanta l'Anderlecht vince tre titoli consecutivi a partire dalla stagione 1992-1993, proprio quella in cui l'Anversa raggiunge la finale della Coppa delle Coppe grazie ai gol del capocannoniere Alexandre Czerniatynski. Nella stagione 1996-1997 torna al successo il Lierse, mentre il campionato 1998-1999 viene vinto da un club nato solo da dieci anni, il Genk, che si ripete anche nel 2002 quando Wesley Sonck \u00e8 capocannoniere. \u00c8 comunque un buon periodo per il Bruges in cui milita Timmy Simons, che da qui alla met\u00e0 degli anni Duemila si classifica sempre tra le prime due, e arriva a tredici successi nel 2004-2005. Anche l'Anderlecht, in cui giocano Bart Goor e il giovane Vincent Kompany, non \u00e8 da meno: conquista il titolo nella stagione 2005-2006, arrivando al ventinovesimo l'anno successivo. Nel 2008 torna invece a vincere lo Standard Liegi, che ha in rosa anche Axel Witsel.\nNella stagione 2008-2009 nasce la \"Pro League\", composta da diciotto compagini: la stagione vede il ripetersi dello Standard Liegi, che vince il decimo titolo dopo aver sconfitto nello spareggio l'Anderlecht con il quale era terminato a pari punti. Dalla stagione 2009-2010 cambia poi il formato con la riduzione delle squadre a 16 e il campionato si svolge in due fasi. L'Anderlecht vince quattro delle prime cinque edizioni e, dopo un nuovo titolo del Genk nel 2011, vince per la prima volta il Gent; questa squadra raggiunge anche gli ottavi nella Champions League 2015-2016. La stagione 2019-2020 \u00e8 stata conclusa anticipatamente a causa dell'emergenza dovuta alla pandemia di Covid-19 in Belgio, per l'assegnazione del titolo il Club Bruges \u00e8 stato dichiarato campione per la sedicesima volta nella sua storia. Nella stagione 2020-21, Il numero di squadre partecipanti \u00e8 stato ampliato da 16 a 18.\nLe squadre.\nSono 81 le squadre ad aver preso parte alle 119 edizioni del campionato dal 1895-1896 al 2021-2022 (del quale si riportano in grassetto le squadre partecipanti):\nFormato.\nLe diciotto squadre partecipanti si affrontano in un girone di andata e ritorno, per un totale di trentaquattro giornate.\nAl termine della stagione regolare le prime otto squadre classificate sono divise in due livelli di play-off in base alla loro classifica.\nLe prime quattro sono raggruppate nel girone \"Play-off I\" ed i loro punti vengono dimezzati. Si incontrano di nuovo due volte (in casa e trasferta): la prima classificata alla fine di questo mini-torneo vince il campionato e si qualifica alla fase a gironi della UEFA Champions League; la squadra seconda classificata accede al terzo turno di qualificazione, mentre la terza classificata guadagna l'accesso al terzo turno di qualificazione della UEFA Europa Conference League. Invece le squadre classificate dal quinto all'ottavo posto sono raggruppate nel girone chiamato \"Play-off II\" ed i loro punti vengono dimezzati. Le squadre si incontrano due volte (una volta in casa e una in trasferta): la prima classificata nel girone sfida la quarta classificata dei \"Play-off I\": la vincitrice guadagner\u00e0 un posto in Europa Conference League. La penultima classificata disputa uno spareggio con la seconda classificata della Proximus League. L'ultima classificata retrocede direttamente in Proximus League.\nRecord del massimo campionato belga.\nGiocatori.\nPresenze.\nI primi dieci giocatori per numero di presenze (statistiche aggiornate al 12.01.2007)\nReti.\nI primi dieci giocatori per numero di reti (statistiche aggiornate al 12.01.2007)"}
{"id": "3702984", "revid": "767487", "url": "https://it.wikipedia.org/wiki?curid=3702984", "title": "Vy\u0161n\u00e1 Rybnica", "text": "Vy\u0161n\u00e1 Rybnica (in ungherese: \"Fels\u0151halas\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702985", "revid": "729019", "url": "https://it.wikipedia.org/wiki?curid=3702985", "title": "Piano di terra", "text": "In ingegneria elettrica, un piano di terra (\"ground plane\"), anche chiamato piano di massa, \u00e8 una superficie elettricamente conduttiva.\nTeoria delle antenne radio.\nNelle telecomunicazioni, una struttura di un piano di terra o un rapporto esistente tra l'antenna e un altro oggetto, in cui l'unica struttura dell'oggetto stesso \u00e8 una struttura che permette all'antenna di funzionare come tale (per esempio, forma un riflettore o un direttore per l'antenna). Questo serve a volte come punto di riflessione del campo vicino per un'antenna, o come massa di riferimento in un circuito.\nEsiste un'antenna in \u028e/4 in cui il piano conduttore viene simulato mettendo un certo numero di conduttori radiali sotto il semidipolo (elemento radiante). La lunghezza dei radiali \u00e8 pari a \u028e/4.\nVariando l'inclinazione dei radiali, varia la resistenza di radiazione (Impedenza caratteristica dell'antenna):\nQuest'ultimo rende l'antenna un carico adattato per un cavo coassiale avente impedenza caratteristica (Za=50\u03a9).\nTale tipologia di antenna \u00e8 particolarmente utilizzata per le trasmissione in onde corte in banda cittadina (CB)."}
{"id": "3702986", "revid": "110157", "url": "https://it.wikipedia.org/wiki?curid=3702986", "title": "Vy\u0161n\u00e9 Nemeck\u00e9", "text": "Vy\u0161n\u00e9 Nemeck\u00e9 (in ungherese: \"Fels\u0151n\u00e9meti\") \u00e8 un comune della Slovacchia facente parte del Distretto di Sobrance, nella regione di Ko\u0161ice. La prima notizia certa del paese risale al 1372."}
{"id": "3702988", "revid": "767487", "url": "https://it.wikipedia.org/wiki?curid=3702988", "title": "Chen Nan", "text": ""}
{"id": "3702991", "revid": "287204", "url": "https://it.wikipedia.org/wiki?curid=3702991", "title": "Vy\u0161n\u00e9 Remety", "text": "Vy\u0161n\u00e9 Remety (in ungherese: \"Jeszen\u0151remete\") \u00e8 un comune della Slovacchia facente parte del Distretto di Sobrance, nella regione di Ko\u0161ice."}
{"id": "3702993", "revid": "767487", "url": "https://it.wikipedia.org/wiki?curid=3702993", "title": "Daniel Solsona", "text": "Caratteristiche tecniche.\nCentrocampista centrale di passo lento, le sue principali qualit\u00e0 erano il possesso palla e la precisione nel passaggio.\nCarriera.\nClub.\nProveniente dalle giovanili dell'Espanyol, debutt\u00f2 in Primera Divisi\u00f3n il 27 settembre 1970 giocando gli ultimi sedici minuti di un match contro la Real Sociedad. Divenuto nel tempo uno dei giocatori di punta della squadra, Solsona inizi\u00f2 a sentirsi tatticamente limitato nella sua posizione fin quando, nel 1978, accett\u00f2 una proposta di trasferimento al Valencia dopo averne rifiutato una da parte del Barcellona.\nCon gli \"Xotos\" disput\u00f2 cinque campionati partecipando attivamente ai successi europei della squadra tra il 1979 e il 1980 fin quando, nel 1983, fu costretto a lasciare la squadra a causa della crisi finanziaria che attanagliava la societ\u00e0. Inizi\u00f2 quindi a giocare nella Division 1 francese inizialmente con il Bastia (in cui milit\u00f2 per tre stagioni), poi con lo Stade Rennais (passando per il Racing Club de Paris) senza mai riuscire ad esprimersi ai livelli degli esordi. Concluse la carriera giocando per tre stagioni nell Sant Andreu, ritirandosi nel 1990.\nNazionale.\nScarsamente preso in considerazione dai commissari tecnici per le sue caratteristiche tecniche, esord\u00ec il 17 ottobre 1973 in occasione di un incontro amichevole con la : fino al 15 aprile 1981 (data della sua ultima apparizione in Nazionale maggiore, in occasione di un incontro con l') totalizz\u00f2 7 presenze.\nDopo il ritiro.\nAl termine della carriera Solsona allen\u00f2 alcune squadre dilettantistiche e collabor\u00f2 con lo staff tecnico dell'Espanyol e del Lleida. Ha inoltre all'attivo un paio di apparizioni come voce narrante di alcuni documentari sulla Primera Divisi\u00f3n."}
{"id": "3702994", "revid": "483417", "url": "https://it.wikipedia.org/wiki?curid=3702994", "title": "Giacomo Rho", "text": "Figlio di un avvocato, divenne un gesuita all'et\u00e0 di 20 anni. Anche se in seguito si rivel\u00f2 brillante in matematica, all'inizio fu uno studente mediocre.\nBiografia.\nDopo essere stato ordinato a Roma dal cardinale Roberto Bellarmino, nel 1617 s'imbarc\u00f2 per le missioni in Estremo Oriente insieme a 44 confratelli. Dopo un breve soggiorno a Goa si trasfer\u00ec a Macao. Qui ricevette la sua preparazione finale per la sua missione in Cina da parte del Collegio universitario gesuita di San Paolo. Trovandosi a Macao quando gli Olandesi tentarono di occupare la colonia portoghese nel 1622, insegn\u00f2 agli abitanti il miglior uso dell'artiglieria, contribuendo a salvare la citt\u00e0. Questi servigi gli aprirono quindi le porte della Cina.\nRho impar\u00f2 rapidamente la lingua cinese e nel 1631 l'imperatore Chongzhen lo convoc\u00f2 a Pechino per lavorare alla riforma del calendario cinese. Insieme al gesuita tedesco Johann Adam Schall von Bell si dedic\u00f2 assiduamente a questo compito fino alla sua morte sette anni dopo, nel 1638. Numerosi funzionari cinesi parteciparono alle sue esequie nel cimitero dei Gesuiti Zhalan a Pechino.\nRho lasci\u00f2 una serie di opere sulla riforma del calendario cinese e su varie questioni astronomiche e teologiche."}
{"id": "3702995", "revid": "1543377", "url": "https://it.wikipedia.org/wiki?curid=3702995", "title": "Tullytown", "text": "Tullytown \u00e8 una borough degli Stati Uniti d'America, nella contea di Bucks nello Stato della Pennsylvania. Secondo il censimento del 2010 la popolazione \u00e8 di 1.872 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca (97,74%), seguita dagli afroamericani (1,48%) dati del 2000."}
{"id": "3702997", "revid": "116562778", "url": "https://it.wikipedia.org/wiki?curid=3702997", "title": "Z\u00e1hor", "text": "Z\u00e1hor (in ungherese: \"Zahar\") \u00e8 un comune della Slovacchia facente parte del Distretto di Sobrance, nella regione di Ko\u0161ice. La prima notizia certa del paese risale al 1326."}
{"id": "3703000", "revid": "1869172", "url": "https://it.wikipedia.org/wiki?curid=3703000", "title": "A citt\u00e0 'e Pulecenella - Tangentopoli", "text": "A citt\u00e0 'e Pulecenella e Tangentopoli sono 2 album-raccolta pubblicati in un doppio cd inciso nel 2005 da Mario Merola"}
{"id": "3703001", "revid": "767487", "url": "https://it.wikipedia.org/wiki?curid=3703001", "title": "Ukari Figgs", "text": ""}
{"id": "3703002", "revid": "123979611", "url": "https://it.wikipedia.org/wiki?curid=3703002", "title": "Stazione di Termini Imerese", "text": "La stazione di Termini Imerese \u00e8 una stazione ferroviaria posta sulle linee Palermo-Messina, Palermo-Agrigento e Palermo-Catania a servizio dell'omonima citt\u00e0 e dei comuni del circondario.\nStrutture e impianti.\nLa stazione \u00e8 dotata di quattro binari di circolazione atti al servizio viaggiatori collegati da sottopasso e raggiungibili dai disabili visivi e motori grazie a rampe, ascensori e percorsi tattili. L'impianto \u00e8 impresenziato e telecomando dal DCO di Palermo Centrale.\nMovimento.\nFermano a Termini Imerese tutti i treni dei servizi regionali, regionali veloci e InterCity operati da Trenitalia. La stazione costituisce, inoltre, il capolinea dei treni regionali della relazione Termini Imerese-Palermo e il punto di interscambio per i viaggiatori delle relazioni Palermo-Messina, Palermo-Agrigento, Palermo-Caltanissetta e Palermo-Catania. Gli InterCity che vi effettuano fermate sono cinque: quattro InterCity per Roma Termini (due diurni e due notturni) e un InterCity notte per Milano Centrale; inoltre la stazione \u00e8 servita da treni regionali veloci (solo la domenica) provenienti dalla stazione di Cefal\u00f9 e diretti a Punta Raisi (e viceversa). Le principali destinazioni sono Agrigento Centrale, Catania Centrale, Siracusa, Messina Centrale, Cefal\u00f9, Campofelice, Sant'Agata di Militello, Palermo Centrale, Roma Termini, Milano Centrale.\nStoria.\nLa stazione fu attivata nel 1866, contemporaneamente all'apertura della tratta da Trabia della linea Palermo-Agrigento, prolungata verso Cerda tre anni dopo.\nServizi.\nLa stazione, ristrutturata nel 2020 e classificata come \"Silver\", dispone di:"}
{"id": "3703006", "revid": "767487", "url": "https://it.wikipedia.org/wiki?curid=3703006", "title": "Monique Currie", "text": ""}
{"id": "3703007", "revid": "124123", "url": "https://it.wikipedia.org/wiki?curid=3703007", "title": "Febo Bottini", "text": "Biografia.\nNato a Sant'Agata sopra Cannobio nel 1848 da Pietro e da Giovanna Carini, al termine dei propri studi di agrimensore e agronomo, apprende dal padre architetto i precetti accademici e le consuetudini del cantiere. Realizza la maggior parte delle sue opere a Pallanza dove risiede e lavora; altre a Sant'Agata sopra Cannobio, a Broni e a Stradella. Nel 1889 sposa la bronese Luigia Missaga e l'anno seguente nasce il loro unico figlio Giuseppe, destinato anch'egli all'architettura. Oltre ad emergere in campo professionale, si adopera attivamente nella cosa pubblica, rivestendo numerose cariche. Nel circondario di Pallanza svolge l'ufficio di \"Regio Ispettore onorario dei monumenti e scavi\" ed \u00e8 presidente del Comizio agrario. Sempre a Pallanza \u00e8 assessore ai lavori pubblici, consigliere comunale, membro della commissione edilizia, vicepresidente del Museo del Paesaggio, presidente dell'Asilo d'Infanzia, consigliere della Pro Verbano, membro della Congregazione di carit\u00e0 e delegato scolastico. Nel comune di Sant'Agata \u00e8 consigliere e per breve tempo assessore.\nMuore a Pallanza il 1\u00ba febbraio 1927, all'et\u00e0 di settantotto anni."}
{"id": "3703008", "revid": "729019", "url": "https://it.wikipedia.org/wiki?curid=3703008", "title": "Stazione di San Nicola Tonnara", "text": "La stazione di San Nicola Tonnara \u00e8 una fermata ferroviaria posta sulle linee Palermo-Messina, Palermo-Agrigento e Palermo-Catania. Serve il centro abitato di San Nicola l'Arena, frazione del comune di Trabia."}
{"id": "3703010", "revid": "287204", "url": "https://it.wikipedia.org/wiki?curid=3703010", "title": "Shu Pei", "text": "Biografia.\nShu Pei inizia la propria carriera nel mondo della moda nel 2007 grazie ad un contratto con la prestigiosa agenzia di moda NEXT Model Management, che le permette di debuttare a settembre sulle passerelle newyorchesi di Rachel Roy. Inoltre sfila anche per Brian Reyes, Catherine Maladrino e Verrier. Nel 2008 Shu Pei compare sull'edizione britannica di \"Elle\" e su quella cinese di \"Vogue\". Tuttavia \u00e8 soltanto a settembre di quell'anno che Shu Pei diviene richiestissima sulle passerelle e sfila per Lacoste, Rebecca Taylor, Yigal Azrou\u00ebl, Christian Dior, Hussein Chalayan, John Galliano e Vivienne Westwood, a cui seguono poco tempo dopo Carlos Miele, Chanel, Ralph Lauren, Y-3 e Vera Wang.\nA settembre 2009 compare sulla sua prima copertina, l'edizione cinese di \"Elle\". Ad agosto 2010 la modella cinese \u00e8 la nuova testimonial per l'azienda cosmetica Maybelline e dal 2011 \u00e8 inoltre il nuovo volto di Vera Wang. Fra le altre aziende per le quali, Shu Pei \u00e8 stata testimonial si possono citare Benetton, Esprit, Fekkai Salon Color, GAP, Hogan by Karl Lagerfeld, il profumo \"Flower by Kenzo\" e Lane Crawford. Shu Pei \u00e8 inoltre comparsa sulle copertine di \"Harper's Bazaar\" (Singapore), \"Vogue\" (Cina e Corea) ed \"i-D\" (Regno Unito).\nNel 2012 sfila per Victoria's Secret.\nShu Pei vive e lavora a New York."}
{"id": "3703011", "revid": "110157", "url": "https://it.wikipedia.org/wiki?curid=3703011", "title": "Onciale 094", "text": "L'Onciale 094 (numerazione Gregory-Aland; \"\u03b5 016\" nella numerazione Soden), \u00e8 un codice manoscritto onciale del Nuovo Testamento, in lingua greca, datato paleograficamente al VI secolo.\nDescrizione.\nIl codice \u00e8 composto da uno spesso foglio di pergamena di 300 per 240\u00a0mm, contenenti brani il testo del \"Vangelo secondo Matteo\" (24,9-21). Il testo \u00e8 su due colonne per pagina e 20 linee per colonna.\nSi tratta di un palinsesto, il testo fu cancellato nel X secolo.\nCritica testuale.\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria II.\nStoria.\nIl codice \u00e8 conservato alla Biblioteca nazionale greca (Or. 2106) a Atene."}
{"id": "3703016", "revid": "729019", "url": "https://it.wikipedia.org/wiki?curid=3703016", "title": "Stazione di Altavilla Milicia", "text": "La stazione di Altavilla Milicia \u00e8 una stazione ferroviaria posta sulle linee Palermo-Messina, Palermo-Agrigento e Palermo-Catania a servizio dell'omonimo comune.\nCuriosit\u00e0.\nLa stazione di Altavilla Milicia viene citata nella miniserie televisiva del 1980 \"Il delitto Notarbartolo\", di Alberto Negrin. Il corpo di Notarbartolo venne rinvenuto nei pressi della ferrovia, dal guardiano della stazione.\nStoria.\nLa stazione fu attivata nel 1864, contemporaneamente all'apertura della tratta da Bagheria a Trabia della linea Palermo-Agrigento."}
{"id": "3703017", "revid": "120569735", "url": "https://it.wikipedia.org/wiki?curid=3703017", "title": "Partito Verde degli Stati Uniti", "text": "Il Partito Verde degli Stati Uniti (, GPUS) \u00e8 un partito politico degli Stati Uniti d'America fondato nel 2001."}
{"id": "3703021", "revid": "367445", "url": "https://it.wikipedia.org/wiki?curid=3703021", "title": "A citt\u00e0 e Pulecenella - Tangentopoli", "text": ""}
{"id": "3703024", "revid": "125234362", "url": "https://it.wikipedia.org/wiki?curid=3703024", "title": "Phan Ch\u00e2u Trinh", "text": "Fervente nazionalista, us\u00f2 anche il nome T\u00e2y H\u1ed3. Cerc\u00f2 di porre fine alla brutale occupazione francese del Vietnam e al metodo monarchico. Si oppose per\u00f2 ai metodi violenti e cerc\u00f2 piuttosto il sostegno diplomatico di altri paesi, convinto del fatto che il Vietnam poteva raggiungere la liberazione tramite l'educazione del popolo, e facendo appello ai principi democratici francesi. Il suo progetto pacifico fall\u00ec e il Vietnam si liber\u00f2 poi dell'occupazione straniera tramite una rivolta armata guidata da Ho Chi Minh che aveva iniziato la sua militanza politica proprio con Phan Chu Trinh e con altri attivisti in Francia. Molte citt\u00e0 del Vietnam, indipendentemente dall'orientamento politico de governi, gli hanno dedicato diverse importanti strade.\nBiografia.\nPhan Chu Trinh nacque a Tay Loc, nella provincia di Quang Nam, il 9 settembre 1872. Suo padre era uno studioso e ricco proprietario terriero anch'egli attivista politico che fu ucciso nel 1885 da membri dell'organizzazione in cui militava perch\u00e9 sospettato di tradimento. Cos\u00ec, Phan Ch\u00e2u Trinh rimase orfano all'et\u00e0 di 13 anni in una famiglia di patrioti. Phan Chu Trinh pratic\u00f2 studi classici e si laure\u00f2 nel 1901. Nel 1905 si dimise dalla sua posizione nella burocrazia mandarina in opposizione alla monarchia e al tradizionale sistema mandarino, a favore del riconoscimento di una repubblica democratica vietnamita con l'abolizione della monarchia. Egli considerava un ritorno della dinastia monarchica Nguyen una situazione politica peggiore dell'occupazione francese.\nDopo aver incontrato Phan B\u1ed9i Ch\u00e2u nel 1903, nel marzo e nell'aprile del 1906 si rec\u00f2 a Hong Kong e poi a Kwangtung per incontrarsi di nuovo con lui e sempre con B\u1ed9i Ch\u00e2u si rec\u00f2 in Giappone come parte del movimento Dong Du. Rimasero a Yokohama, dove avevano messo su una casa giapponese a due piani per insegnare agli studenti. Nel mese di giugno si recarono entrambi a Tokyo per studiare il sistema scolastico e politico giapponese. Phan Chu Trinh si trov\u00f2 in disaccordo con le idee di Phan Boi Chau secondo il quale si doveva richiedere l'assistenza militare del Giappone, perch\u00e9 non si fidava militarismo giapponese.\nDopo il ritorno in Vietnam continu\u00f2 i rapporti e a confrontarsi ideologicamente con Phan Boi Chau tramite scambi epistolari. Egli sostenne la sua opposizione alla monarchia e si dichiarava convinto che il ruolo dei diplomatici francesi non fosse da sottovalutare. Phan Chu Trinh continu\u00f2 a diffondere le sue idee con slogan come \"Viva la democrazia, fuori con la monarchia\" e \"Utilizzare i francesi per il progresso\". Ci\u00f2 rese Phan Boi Chau abbastanza preoccupato per il fatto che il movimento potesse frammentarsi. \nNel 1906 Phan Chu Trinh scrisse al governatore generale francese Paul Beau richiedendo ai francesi di essere all'altezza della loro missione civilizzatrice. Li accus\u00f2 per lo sfruttamento delle campagne e chiese alla Francia di sviluppare moderne istituzioni giuridiche, educative ed economiche in Vietnam e di avviare un processo di industrializzazione per rimuovere definitivamente il sistema cinese dei mandarini.\nNel 1907 apr\u00ec una scuola patriottica per giovani uomini e donne vietnamite. La scuola fu chiamata \"Dong Kinh Nghia Thuc\" o \"Libera Scuola della Capitale Orientale\" (Hanoi). Fu docente e utilizz\u00f2 anche gli scritti scambiati con Phan Boi Chau. La scuola evit\u00f2 accuratamente di fare qualcosa di illegale o di mettersi troppo in cattiva luce. Le sue idee attaccavano la brutalit\u00e0 dell'occupazione francese ma erano anche aperte ad ogni forma di collaborazione con la Francia per migliorare le condizioni del paese. La scuola richiedeva agli studenti di rinunciare alla loro tradizione elitaria e di imparare dalle masse. La formazione veniva offerta anche ai contadini. In questo periodo tenne banco con una serie di conferenze pubbliche caratterizzate da animate discussioni intorno a varie teorie sulla modernizzazione e sull'ideologia occidentale riguardo al miglioramento sociale. Phan mirava a sostituire gradualmente la filosofia confuciana che era tradizionalmente alla base delle ideologie vietnamite dell'epoca.\nDopo le rivolte contadine contro le tasse scoppiate nel 1908, Phan Chu Trinh fu arrestato e la sua scuola fu chiusa. Fu condannato a morte, ma la pena fu commutata in ergastolo, dopo l'intervento dei diplomatici francesi. Fu inviato sull'isola di Con \u0110\u1ea3o. Dopo tre anni, nel 1911, venne prosciolto dalla maggior parte delle accuse e fu condannato agli arresti domiciliari. Dichiar\u00f2 che avrebbe preferito tornare in carcere piuttosto che godere di una libert\u00e0 parziale. Fu quindi deportato in Francia, dove i vertici francesi continuarono a monitorarlo.\nSi rec\u00f2 a Parigi nel 1915 per ottenere l'appoggio dei politici progressisti francesi e degli altri esuli vietnamiti. Qui lavor\u00f2 con H\u1ed3 Ch\u00ed Minh, Phan Van Truong, Nguyen The Truyen, e Nguyen An Nin in un gruppo chiamato \"Il gruppo dei patrioti vietnamiti\". Il gruppo aveva la propria base al 6 di Villa des Gobelins. Furono autori di diversi articoli patriottici firmati con il nome alternativo di Ho Chi Minh, Nguyen Ai Quoc. Lavor\u00f2 inoltre come ritoccatore di fotografie per sostenersi economicamente.\nTornato a Saigon nel 1925, vi mor\u00ec il 24 marzo 1926. Al suo funerale parteciparono 60.000 persone e la sua morte caus\u00f2 grandi proteste in tutto il paese con le quali si chiedeva la fine dell'occupazione coloniale francese. Ma il Vietnam non si sarebbe liberato dall'occupazione straniera fino a quasi 30 anni dopo.\nDibattiti con Phan B\u1ed9i Ch\u00e2u.\nHo Chi Minh una volta defin\u00ec Phan Chu Trinh \"un conservatore gretto uomo di lettere\", in una lettera indirizzata a Phan B\u1ed9i Ch\u00e2u.\nPhan B\u1ed9i Ch\u00e2u descrive il suo incontro con Phan Chu Trinh in Giappone in questo modo:\n\"Sembra che a quel tempo, nel profondo del suo cuore, avesse gi\u00e0 un'aspirazione diversa. Io e lui ci tenemmo compagnia a Kwangtung per pi\u00f9 di dieci giorni. Ogni giorno, quando parlavamo delle vicende del nostro paese, coglieva l'occasione per rimproverare la condotta malvagia dei monarchi, i nemici del popolo. Digrignava i denti quando si parla del dominatore che portava al paese calamit\u00e0 e disastri per il popolo; diceva che se il sistema di autocrazia monarchica non veniva abolito, il semplice ripristino dell'indipendenza del paese non avrebbe portato ad alcuna felicit\u00e0.\"\nA Tokyo Phan Chu Trinh poi scrisse a Phan B\u1ed9i Ch\u00e2u:\n\"Il livello del loro popolo \u00e8 cos\u00ec alto, e il livello del nostro popolo \u00e8 cos\u00ec basso! Come non si diventa schiavi? Il fatto che ora alcuni studenti possano entrare nelle scuole giapponesi \u00e8 stato un tuo grande risultato. Ti prego di restare a Tokyo per un tranquillo riposo e per poterti dedicare alla scrittura, e non a fare appelli per combattere contro i francesi. Dovresti essere promotore solo dei diritti popolari e dell'illuminazione del popolo. Una volta che i diritti popolari sono stati raggiunti, allora possiamo pensare ad altre cose \".\nI commenti di Phan B\u1ed9i Ch\u00e2u:\n\"Da allora in poi per oltre dieci giorni, lui ed io dibattemmo pi\u00f9 volte, e le nostre opinioni si mostrarono diametralmente opposte. Lui voleva rovesciare la monarchia al fine di creare una base per la promozione dei diritti popolari. Io, al contrario, sostenevo che prima doveva essere cacciato il nemico straniero e, dopo la restaurazione dell'indipendenza della nostra nazione, avremmo potuto parlare di altre cose. Il mio piano era di fare uso della monarchia, a cui egli si opponeva in maniera assoluta. Il suo piano era quello di sollevare le persone per abolire la monarchia, opzione con la quale io non ero assolutamente d'accordo. In altre parole, lui e io stavamo perseguendo lo stesso obiettivo, ma i nostri metodi di approccio erano notevolmente diversi. Voleva fare affidamento sui francesi per abolire la monarchia, mentre io volevo i francesi fuori dal paese per ripristinare l'indipendenza del Vietnam. Questa era la differenza. Tuttavia, anche se la sua visione politica era all'opposto della mia, a me personalmente piaceva molto e dimorammo insieme nella stessa casa per diverse settimane; poi tutto ad un tratto decise di tornare al nostro paese\"."}
{"id": "3703025", "revid": "46931", "url": "https://it.wikipedia.org/wiki?curid=3703025", "title": "Phan Chu Trinh", "text": ""}
{"id": "3703032", "revid": "767487", "url": "https://it.wikipedia.org/wiki?curid=3703032", "title": "Cordelia the Magnificent", "text": "Cordelia the Magnificent \u00e8 un film muto del 1923 diretto da George Archainbaud. La sceneggiatura si basa sull'omonimo romanzo di Leroy Scott, pubblicato a New York nel 1923. Distribuito dalla Metro Pictures Corporation, aveva come interpreti Clara Kimball Young, Huntley Gordon, Carol Holloway.\nTrama.\nCoinvolta suo malgrado, dopo la rovina finanziaria della famiglia, nelle trame disoneste di D. K. Franklin, un avvocato che vive di ricatti, Cordelia Marlowe riesce a smascherarlo pubblicamente.\nProduzione.\nIl film fu prodotto dalla Samuel Zierler Photoplay Corporation.\nDistribuzione.\nIl copyright del film, richiesto dalla Samuel Zierler Photoplay Corp., fu registrato l'11 giugno 1923 con il numero LP19379.\nDistribuito dalla Metro Pictures Corporation e presentato da Harry Garson, il film usc\u00ec nelle sale cinematografiche degli Stati Uniti il 30 aprile 1923. In Spagna, fu distribuito il 21 ottobre 1926 con il titolo \"Cordelia, la magn\u00edfica\".\nNon si conoscono copie ancora esistenti della pellicola che viene considerata presumibilmente perduta."}
{"id": "3703035", "revid": "767487", "url": "https://it.wikipedia.org/wiki?curid=3703035", "title": "Enow Juvette Tabot", "text": "Carriera.\nClub.\nDopo aver trascorso alcuni anni in patria nel Tiko United, si trasferisce nel 2009 all'Interblock Ljubljana e ha fatto il suo esordio in prima squadra il 18 luglio grazie all'allenatore Igor Benedej\u010di\u010d.\nNazionale.\nNel 2009 ha partecipato al Campionato mondiale di calcio Under-20 svoltosi in Egitto."}
{"id": "3703036", "revid": "6923", "url": "https://it.wikipedia.org/wiki?curid=3703036", "title": "Barnes &amp; Noble", "text": "Barnes &amp; Noble, Inc. \u00e8 il pi\u00f9 grande venditore al dettaglio di libri degli Stati Uniti. Fondata nel 1873, l'azienda opera attraverso la catena Barnes &amp; Noble Booksellers, con sede a Manhattan, New York.\nBarnes &amp; Noble ha 640 negozi (1 gennaio 2016) negli Stati Uniti.\nMolti dei suoi negozi offrono anche un servizio bar offerto da Starbucks, un servizio di pasticceria della The Cheesecake Factory con dolci dalla Godiva Chocolatiers."}
{"id": "3703039", "revid": "767487", "url": "https://it.wikipedia.org/wiki?curid=3703039", "title": "Meru (Garhwal)", "text": "Il Meru \u00e8 una montagna della regione himalayana del Garwhal, nello Stato indiano dell'Uttarakhand. Fa parte del parco nazionale del Nanda Devi.\nSituato tra il Thalay Sagar a ovest e lo Shivling ad est, fa parte del gruppo di Gangotri, composto da cime che insistono attorno al ghiacciaio di Gangotri e al fiume Bhagirathi.\n\u00c8 costituito da tre picchi allineati nella direzione sud-nord: meridionale (6.660\u00a0m), centrale (6.310\u00a0m) e settentrionale (6.450\u00a0m). Il picco centrale malgrado sia il pi\u00f9 basso \u00e8 quello salito per ultimo. Presenta le maggiori difficolt\u00e0 alpinistiche, con un caratteristico pilastro a forma di pinna di squalo (\"Shark's Fin\").\nNel giugno 2006 Glenn Singleman e Heather Swan si sono lanciati da un'altezza di 6.604\u00a0m, rendendolo il punto \"Earth\" pi\u00f9 alto per un lancio di Base jumping.\nIl picco centrale \u00e8 stato salito per la prima volta da Valery Babanov in solitaria nel settembre 2001, evitando la \"pinna di squalo\" lungo una via di 2000\u00a0m di misto (\"Shangri La\", ED, 5C/6A, A1/A2, M5, 75\u00b0) che gli ha permesso di vincere il \"Piolet d'Or\" 2002.\nLa \"pinna di squalo\" \u00e8 stata oggetto dei tentativi di almeno una decina di spedizioni diverse e, considerata una delle pi\u00f9 dure pareti del mondo, \u00e8 stata vinta agli inizi di ottobre 2011 da Conrad Anker (al suo terzo tentativo), affiancato da Jimmy Chin e Renan Ozturk, con 11 giorni di scalata in stile alpino e ampio uso di artificiale."}
{"id": "3703041", "revid": "287204", "url": "https://it.wikipedia.org/wiki?curid=3703041", "title": "Phan Chau Trinh", "text": ""}
{"id": "3703044", "revid": "729019", "url": "https://it.wikipedia.org/wiki?curid=3703044", "title": "Internet Low Bit Rate Codec", "text": "Internet Low Bitrate Codec (iLBC) \u00e8 un codec open source libero da royalty, sviluppato dalla Global IP Solutions (GIPS), ex Global IP Sound (acquisita da Google nel 2011).\nFu, in passato, licenziata come freeware e con un uso commerciale limitato, ma dal 2011 \u00e8 disponibile sotto licenza BSD come facente parte del progetto WebRTC. \u00c8 disponibile per applicazioni VoIP, audio streaming, archivio e messaggistica.\nL'algoritmo \u00e8 una versione di codifica predittiva lineare indipendente dal blocco, con la scelta di una lunghezza di frame tra i 20 e i 30 millisecondi. I blocchi codificati devono essere incapsulati in un protocollo adatto per il trasporto, di solito il Real-time Transport Protocol."}
{"id": "3703045", "revid": "1869172", "url": "https://it.wikipedia.org/wiki?curid=3703045", "title": "Le colline sono in fiore/Io non ci sar\u00f2", "text": "Le colline sono in fiore/Io non ci sar\u00f2, pubblicato nel gennaio 1965, \u00e8 un 45 giri della cantante italiana Wilma Goich.\nEntrambi i brani di questo 45 giri (matrici NLNH 3002/NLNH 3003 del 30/12/1964) sono stati incisi con l'accompagnamento dell'Orchestra del maestro Iller Pattacini e del Coro di Nora Orlandi.\nDescrizione.\nLe colline sono in fiore.\nIl brano \"Le colline sono in fiore\" fu presentato al Festival di Sanremo 1965 in coppia con i New Christy Minstrels: esso giunse soltanto al 9\u00ba posto della classifica finale, ma fu considerato il \"vincitore morale\", grazie al successo di vendite ottenuto (la versione dei N.C.M. ebbe un successo largamente maggiore nelle vendite, raggiungendo il 1\u00ba posto della classifica dei singoli del 1965, mentre la versione della Goich arriver\u00e0 solo al 15\u00b0). Il brano fu inciso dalla cantante savonese anche in lingua spagnola e in lingua tedesca (in Germania il nome del brano era \"Die Liebe Kommt Wieder\"), scalando le classifiche anche in quei Paesi e giungendo fino in Giappone. A questa canzone, l'artista deve dunque l'inizio della sua popolarit\u00e0 a livello internazionale: essa fu apprezzatissima anche nelle Americhe e tutt'oggi \nLa canzone sar\u00e0 interpretata anche da Nancy Cuomo che la incise per la KappaO nel 1965 e da Gigliola Cinquetti che la inser\u00ec nella sua raccolta \"Giro del Mondo in 12 Canzoni\" del 1977, pubblicata per la CGD.\nIo non ci sar\u00f2.\nLa canzone del lato b del 7 pollici \u00e8 \"Io non ci sar\u00f2\". Il brano \u00e8 ricordato soprattutto perch\u00e9 l'artista ne realizz\u00f2 uno dei primi videoclip musicali della storia della musica leggera italiana."}
{"id": "3703050", "revid": "2087833", "url": "https://it.wikipedia.org/wiki?curid=3703050", "title": "Internet Speech Audio Codec", "text": "Internet Speech Audio Codec (iSAC) \u00e8 un codec audio ad ampia banda, sviluppato da Global IP Solutions (GIPS) (acquisita da Google nel 2011).\n\u00c8 adatta per applicazioni VoIP e streaming audio. I blocchi codificati devono essere incapsulati in un protocollo di trasporto come RTP. \u00c8 usato da AIM Triton, Gizmo5, QQ, e Google Talk. Fa parte del progetto open source WebRTC, il quale include una licenza libera da royalty per questo codec."}
{"id": "3703054", "revid": "767487", "url": "https://it.wikipedia.org/wiki?curid=3703054", "title": "Big Dan", "text": "Big Dan \u00e8 un film muto del 1923 diretto da William A. Wellman.\nTrama.\nTornato dalla guerra, Dan O'Hara - soprannominato Big Dan - scopre che la moglie l'ha lasciato. A casa, si mette a lavorare con i ragazzi, diventando allenatore di boxe. Ospita nella sua struttura Dora Allen, che cerca di sfuggire a uno sgradevole spasimante. Ben presto, i due si innamorano, ma la loro relazione \u00e8 complicata prima dall'intervento di un altro spasimante di Dora, poi da una donna che rivela che Dan \u00e8 ancora sposato. La moglie, per\u00f2, muore e Dan pu\u00f2 dichiararsi alla donna amata.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato il 14 ottobre 1923 con il numero LP19539.\nDistribuito dalla Fox Film Corporation, il film - presentato da William Fox - usc\u00ec nelle sale cinematografiche statunitensi il 14 ottobre 1923. In Europa, venne distribuito nel 1926: in Austria usc\u00ec con il titolo \"Eine verh\u00e4ngnisvolle Nacht\" o \"Entfesselte Leidenschaft\"; in Portogallo, fu presentato il 16 novembre 1926 uscendo con il titolo \"O Grande Buck\" .\nCopia del film viene conservata negli archivi dell'UCLA Film and Television Archive."}
{"id": "3703055", "revid": "125333422", "url": "https://it.wikipedia.org/wiki?curid=3703055", "title": "Robert Simonds", "text": "\u00c8 uno dei pi\u00f9 prolifici e redditizi produttori cinematografici di Hollywood. Gli oltre 30 film da lui prodotti hanno generato un fatturato di oltre 3,5 miliardi di dollari.\nTra i film prodotti vi sono \"Waterboy\", \"Oggi sposi... niente sesso\", \"La Pantera Rosa\", \"Herbie - Il super Maggiolino\", \"The Foreigner\", \"Nella tana dei lupi\", \"Red Zone - 22 miglia di fuoco\" e \"Songbird\".\nBiografia.\nNato a Phoenix, in Arizona \u00e8 il figlio di Bruce Robert Simonds, Sr., un uomo d'affari. Si \u00e8 laureato in filosofia a Yale.\nNel 1999 ha sposato Anne Oughton Biondi, figlia di Carol Oughton e Frank J. Biondi, con la quale risiede a Los Angeles assieme alle sue quattro figlie.\nSua sorella Cinthia ha sposato il golfista Curt Byrum."}
{"id": "3703056", "revid": "2036605", "url": "https://it.wikipedia.org/wiki?curid=3703056", "title": "Castra Nova equitum singularium", "text": "I Castra Nova equitum singularium, o \u00abnuovo forte degli Equites singulares\u00bb, erano uno dei due forti che fungevano da base a Roma antica per la guardia del corpo di cavalleria dell'imperatore, gli \"Equites singulares Augusti\". Sul sito del forte fu successivamente eretta la basilica di San Giovanni in Laterano.\nI \"Castra Nova\" di epoca severiana erano cos\u00ec chiamati perch\u00e9 erano il pi\u00f9 nuovo dei due forti costruiti per alloggiare un ampliamento della guardia di cavalleria. Il forte precedente erano i \"Castra Priora\", che si trovavano non molto lontano verso nord, ed erano stati costruiti probabilmente sotto l'imperatore Domiziano.\nStoria.\nIl forte pu\u00f2 essere datato precisamente al 193, all'inizio del regno di Settimio Severo. Il nuovo accampamento fu reso necessario dall'aumento da parte di questo imperatore delle dimensioni della sua guardia di cavalleria da 1.500 a 2.000 uomini.\nSi era sempre ipotizzato che il campo fosse sotto la Basilica di San Giovanni in Laterano, ma fu identificato definitivamente dagli scavi intrapresi tra il 1934 e il 1938 da Enrico Josi. Josi aveva ottenuto il permesso di esplorare l'area della navata della basilica anteriormente alla costruzione di un nuovo pavimento rinforzato in cemento. Nel giro di alcuni giorni divenne chiaro che i resti dei \"Castra Nova\" esistevano in buone condizioni proprio al di sotto del livello del pavimento e che lo scavo avrebbe incluso una gran parte dell'edificio dei \"principia\" (quartier generale). Gli scavi completi furono poi pubblicati da Colini.\nFurono scoperti anche un grande edificio di magazzini a due piani e due caserme, ma il maggiore interesse si incentr\u00f2 intorno ai \"principia\" in quanto le loro due robuste stanze erano molto ben conservate, come anche varie stanze di uffici. Al termine dell'indagine i resti furono preservati sotto la basilica (insieme ai resti della cattedrale costantiniana e di una \"domus\" neroniana) in uno spettacolare parco archeologico sotterraneo.\nLe iscrizioni dei \"curatores\".\nIl 13 agosto 1934, un capitello ionico fu scoperto all'interno di una delle stanze del quartier generale, che giaceva sotto una corta colonna di granito ancora infissa nel pavimento. Sul capitello erano state scolpite due incisioni per conto di un'associazione di \"curatores\", i soldati che fungevano da stallieri per i cavalli della guarnigione. Il primo testo fu dedicato nel 197 d.C. il 1\u00ba gennaio nel consolato di Rufino e Laterano. Si sapeva che gli \"Equites\" avevano prestato servizio nella Battaglia di Lione il 19 febbraio, anche se evidentemente non questi uomini. L'iscrizione registra la dedica della \"schola curatorum\" a Minerva Augusta, indicando che lo stesso \"collegium curatorum\" solo recentemente era venuto in possesso di una stanza per le riunioni ufficiali che potevano consacrare.\nLa seconda iscrizione fu dedicata nel 203 d.C. \"ob reditum ab expeditione felicissima in urvem sacram\", cio\u00e8 al ritorno delle guardie a Roma in seguito alla loro scorta della famiglia imperiale. La \"expeditio felicissima\" potrebbe riferirsi all'intera serie di eventi a partire dalla quale gli \"equites singulares Augusti\" lasciarono Roma nel 197 d.C..\nIl rovesciamento del capitello forn\u00ec inoltre prove storiche che attestano la distruzione dei \"Castra Nova\" da parte delle forze di Costantino e offrono un \"terminus ante quem\" sia per lo scioglimento del \"collegium\" che per l'accampamento stesso."}
{"id": "3703057", "revid": "297031", "url": "https://it.wikipedia.org/wiki?curid=3703057", "title": "Correos", "text": "Sociedad Estatal de Correos y Tel\u00e9grafos, S.A., conosciuta semplicemente come Correos, \u00e8 il servizio nazionale postale della Spagna, riconosciuto dalla Unione postale universale. \u00c8 uno dei pi\u00f9 grandi servizi postali al mondo con 50.000 impiegati e 5,4 miliardi di lettere inviate. Ha sede a Madrid e ha oltre 10.000 centri postali in tutta la Spagna.\nStoria.\nNella legge delle \"Siete Partidas\" di Alfonso X il Saggio si menzionano i messaggeri che recapitavano la corrispondenza di corte, mentre nell'abbondante legislazione della Corona di Aragona ci sono continui riferimenti agli \"Hostes de Correos\".\nL'organizzazione postale pi\u00f9 importante del Medioevo spagnolo fu, tuttavia, la Cofrad\u00eda de Marc\u00fas con sede a Barcellona: era una confraternita religiosa e di mutuo soccorso, che godeva di numerosi privilegi ed esenzioni.\nA partire dal 1500 nacquero le poste moderne in Spagna, quando Filippo il Bello concesse il privilegio del monopolio postale con il titolo di \"Correo mayor de Espa\u00f1a\" alla famiglia Tasso, originaria di Bergamo. La concessione fu successivamente ratificata da Carlo V nel 1516.\nIl servizio postale con le terre americane di recente scoperta, con il titolo di \"Correo Mayor de Indias\" fu invece concesso in regime di monopolio alla famiglia Gal\u00edndez de Carvajal, che lo conserv\u00f2 fino alla met\u00e0 del XVIII secolo.\nDurante questi secoli si stabil\u00ec nei territori spagnoli un servizio postale basato sul cambio dei cavalli e la staffetta dei postiglioni. Il servizio fu esteso ai privati dietro pagamento di una tariffa proporzionale alla distanza della spedizione.\nIl cambio di dinastia in Spagna all'inizio del Settecento provoc\u00f2 la perdita dei monopoli postali da parte dei \"Correos Mayores\", in favore dello Stato, che organizz\u00f2 le poste in una \"Renta Real\" (azienda di stato) a partire dal 1706. L'organizzazione era posta sotto la direzione di un \"Juez Superintendente y Administrador General de las Estafetas de dentro y fuera de estos Reynos\", che a sua volta dipendeva dalla Secretar\u00eda de Estado.\nDurante il XVIII secolo, grazie all'opera dei ministri illuministi, fu stabilita la rete di strade postali che s'irradiavano dalla capitale. Per quanto riguarda le colonie americane, furono creati i \"Correos Mar\u00edtimos\", con sede alla Coru\u00f1a, che resero regolare il servizio con i vicereami e le Audiencias sull'altra sponda dell'Oceano.\nNel corso dell'Ottocento ebbero luogo le trasformazioni pi\u00f9 radicali nel mondo della posta. Furono introdotte le veloci carrozze postali, chiamate \"carritos de viol\u00edn\", che potevano trasportare anche uno o due passeggeri. A partire dalla met\u00e0 del secolo s'impose un nuovo mezzo di locomozione, la ferrovia: nel 1855 fu stabilita la prima linea di treno postale, fra Madrid e Albacete, e a partire da questo momento furono gradualmente soppresse le grandi linee di diligenze, mano a mano che avanzavano le linee ferroviarie. \nL'altra innovazione del XIX secolo in materia postale fu l'introduzione del francobollo: in Spagna fu introdotto nel 1850.\nNella stessa epoca i governi liberali istituirono il servizio telegrafico. Secondo l'esempio francese, la Spagna svilupp\u00f2 un sistema di telegrafi ottici fra il 1844 e il 1855, a uso esclusivo dello Stato. A partire da quest'ultima data si svilupp\u00f2 la rete telegrafica elettrica, che nel 1863 collegava tutte le capitali di provincia a Madrid.\nNel 1899 fu inaugurata la prima linea postale automobilistica in Navarra.\nNel 1919 nacque il servizio di posta aerea, che inizialmente collegava Barcellona con Alicante e Malaga, Siviglia con Larache, Barcellona con Palma de Mallorca e M\u00e1laga con Melilla.\nNel corso del Novecento si ebbero altre innovazioni, come il \"correo urgente\" (espresso) nel 1905, la \"Caja Postal de Ahorros\" (cassa di risparmio postale), le spedizioni contrassegno e i pacchi postali nel 1916."}
{"id": "3703060", "revid": "1305772", "url": "https://it.wikipedia.org/wiki?curid=3703060", "title": "Dietro le quinte", "text": ""}
{"id": "3703061", "revid": "44106695", "url": "https://it.wikipedia.org/wiki?curid=3703061", "title": "Green party", "text": ""}
{"id": "3703062", "revid": "1543377", "url": "https://it.wikipedia.org/wiki?curid=3703062", "title": "Vedanta Resources", "text": "Vedanta Resources plc (LSE: VED) \u00e8 un'azienda mineraria britannica con sede a Londra.\n\u00c8 la pi\u00f9 grande compagnia mineraria di metalli non ferrosi operante in India.\nHa attivit\u00e0 anche in Australia e Zambia. Il suo prodotto principale sono il rame, lo zinco, l'alluminio, il piombo e il ferro.\nIn Odisha e Punjab (India) possiede centrali elettriche.\n\u00c8 quotata alla Borsa di Londra ed \u00e8 un costituente dell'indice FTSE 100.\nLa compagnia fu fondata a Bombay nel 1976.\nDanni ambientali.\nVedanta \u00e8 stata criticata da diverse associazioni per i diritti umani, tra cui Survival International, Amnesty International e Niyamgiri Surakshya Samiti, per le sue attivit\u00e0 nelle colline di Niyamgiri, nello stato indiano di Odisha. Vedanta, infatti, progetta di costruire una miniera di bauxite sulla montagna sacra ai Dongria Kondh, il popolo indigeno locale. Secondo la trib\u00f9, la miniera distruggerebbe le foreste da cui i Dongria dipendono per sopravvivere. Nel gennaio 2009 migliaia di persone del luogo protestarono formando una catena umana attorno alle colline contro l'inizio dell'estrazione di bauxite.\nLa regione \u00e8 inoltre stata dichiarata in un rapporto dell'istituto Wildlife dell'India importante per il suo habitat nei Ghat orientali.\nNell'ottobre 2009, a seguito di un ricorso all'OCSE presentato da Survival International, il governo britannico ha criticato l'operato della compagnia. \u201cVedanta non ha rispettato i diritti dei Dongria Kondh\u201d ha dichiarato il governo, \u201cnon ha considerato l'impatto della costruzione della miniera sui diritti della trib\u00f9\u201d, e \u201cha mancato di attivare adeguati e tempestivi meccanismi di consultazione [\u2026]. \u00c8 \u201cessenziale\u201d \u201cun cambio d'atteggiamento da parte della compagnia\u201d.\nIn seguito, molti investitori, tra cui la Chiesa d'Inghilterra, il Fondo pensionistico del governo norvegese e la societ\u00e0 d'investimenti Martin Curie decisero di disinvestire da Vedanta adducendo motivazioni etiche.\nNel 2013 la Corte Suprema ha riconosciuto i diritti dei Dongria Kondh sulle colline di Niyamgiri e ha ordinato che i villaggi interessati dal progetto fossero consultati. In agosto si sono tenute le consultazioni in dodici villaggi dongria: tutti i villaggi hanno votato all'unanimit\u00e0 contro la miniera. Il Ministro dell'Ambiente indiano dovr\u00e0 prendere la decisione finale."}
{"id": "3703064", "revid": "3115", "url": "https://it.wikipedia.org/wiki?curid=3703064", "title": "Mario Albertini (filosofo)", "text": " Professore di filosofia della politica presso l'Universit\u00e0 di Pavia, ha sostenuto un progetto di unione federalista per l'Europa alla guida del Movimento Federalista Europeo e della Unione dei Federalisti Europei.\nNote biografiche.\nNel 1945 ader\u00ec al Movimento federalista europeo che era stato fondato due anni prima a Milano da Altiero Spinelli. Di idee liberali, lasci\u00f2 tuttavia il Partito Liberale dopo la decisione di quest'ultimo di appoggiare la monarchia nel referendum del 1946. Dopo la laurea in filosofia nel 1951, divenne docente di Storia contemporanea, Dottrina dello Stato, Scienza della Politica e Filosofia della politica presso l'Universit\u00e0 di Pavia.\nDivenne stretto collaboratore di Altiero Spinelli nel 1953. In seguito alla sconfitta sul progetto di Esercito Europeo, la CED, e alle dimissioni di Spinelli, lo sostitu\u00ec alla guida del Movimento Federalista Europeo.\nNel 1959 a Milano con un gruppo di militanti del Movimento federalista europeo fond\u00f2 \"Il Federalista\" che viene attualmente pubblicato in inglese ed italiano e si occupa del dibattito sui temi di fondo del federalismo.\nDiresse il Mfe italiano dal 1966 e fu Presidente dell'Unione dei Federalisti Europei dal 1975 al 1984. \u00c8 poi rimasto come figura di riferimento e d'indirizzo all'interno del Mfe fino alla fine, nel 1997.\nA livello teorico, fin dalle pagine taglienti e polemiche su Lo Stato nazionale, sosteneva, sulla scia di Einaudi, che a furia di voler custodire una sterile sovranit\u00e0, gli Stati nazionali europei erano ridotti a \"polvere senza sostanza\". Da l\u00ec l'esigenza di guardare all'unificazione europea come alla medicina d'urto indispensabile."}
{"id": "3703068", "revid": "287204", "url": "https://it.wikipedia.org/wiki?curid=3703068", "title": "Spedizione di Burke e Wills", "text": "La spedizione di Burke e Wills fu una spedizione di 19 uomini condotta in Australia tra il 1860 e il 1861 da Robert O'Hara Burke e William John Wills partendo da Melbourne per risalire a nord nel golfo di Carpentaria per una distanza di 3250 chilometri. A quei tempi l'entroterra australiano non era stato esplorato se non da persone indigene e, seppur completamente sconosciuto ai coloni europei, si credeva che fosse presente un mare interno, ipotesi smentita alla fine della spedizione.\nLa maggior parte delle esplorazioni effettuate in Australia dagli europei erano state condotte soprattutto lungo le coste, come quella di Ludwig Leichhardt nel 1848 nell'entroterra della costa nord-orientale, o come la spedizione, sempre nell'entroterra della costa sud-orientale, effettuata da Charles Sturt nel 1844. Altrettanto rilevante \u00e8 la spedizione compiuta da Edward John Eyre nello Stato dell'Australia Meridionale attraverso i Monti Flinders.\nComitato d'esplorazione.\nNel 1857 il Philosophical Institute, divenuto nel 1859 la Royal Society of Victoria, commission\u00f2 l'esplorazione chiamata \"Victorian Exploring Expedition\". A causa degli scarsi fondi disponibili la spedizione fu rinviata di tre anni. Fu scelto come \"leader\" dell'esplorazione l'irlandese Robert O'Hara Burke, nonostante la sua inesperienza in campo esplorativo. William John Wills invece fu scelto come navigatore e terzo in comando. Come mezzo di trasporto dei viveri e delle attrezzature necessarie fu scelto di utilizzare anche 26 cammelli importati dall'Africa, data la loro caratteristica di adattarsi agli ambienti desertici.\nPartenza da Melbourne.\nIl 20 agosto 1860, la spedizione composta da 19 uomini, 23 cammelli, 26 cavalli e 6 vagoni lasci\u00f2 la citt\u00e0 di Melbourne partendo dal Royal Park. I rifornimenti arrivavano ad un peso complessivo di 20 tonnellate con provviste necessarie per due anni.\nIl convoglio fece la sua prima tappa a Lancefield il 23 agosto, dove si ferm\u00f2 per circa quattro giorni. Successivamente prosegu\u00ec verso Swan Hill, arrivandoci il 6 settembre, e il 15 settembre arriv\u00f2 a Balranald, dove vennero scaricate, per alleggerire del peso eccessivo la spedizione, provviste varie oltre ad armi e munizioni. Dopo circa due mesi di viaggio e 750\u00a0km percorsi arrivarono a Menindee, dove furono ridesignati due dei cinque ufficiali in comando e tredici uomini della spedizione furono licenziati, sostituiti da otto nuovi uomini.\nIl 19 ottobre Burke divise la carovana, prendendo con s\u00e9 i cavalli migliori e sette degli uomini pi\u00f9 in forma, per poter arrivare prima a Cooper Creek, dove avrebbe aspettato il resto del gruppo.\nCooper Creek.\nBurke insieme ai suoi uomini arriv\u00f2 il Cooper Creek l'11 novembre, stabilendovi un campo base per poter attendere il resto degli uomini e per poter sostare sino alla fine della calda estate australiana, in cui la temperatura media di 50\u00a0\u00b0C rendeva difficoltoso ogni tipo di spostamento.\nArrivato il resto dell'equipaggio, Burke inaspettatamente divise nuovamente il gruppo in due e insieme a Wills, John King e Charles Gray, sei cammelli e un cavallo, decise di raggiungere il Golfo di Carpentaria. Ordin\u00f2 a Brahe, l'ufficiale in comando del gruppo di uomini che rimase al campo base, di aspettare il loro ritorno previsto nei tre mesi successivi, ma Wills molto pi\u00f9 esperto e realista di Burke, segretamente disse a Brahe che molto probabilmente la loro missione di avanscoperta sarebbe durata almeno quattro mesi.\nGolfo di Carpentaria.\nIl 9 febbraio 1861 la piccola spedizione arriv\u00f2 nel delta del fiume Flinders ma, a causa delle numerose mangrovie cresciute, capirono l'impossibilit\u00e0 di continuare il cammino. Burke e Wills tentarono da soli di continuare ma, dopo aver percorso circa 20\u00a0km, si convinsero dell'impossibilit\u00e0 di continuare e tornarono indietro. Insieme agli altri decisero di far ritorno al campo di Cooper Creek, ma le riserve di cibo arrivati a quel punto divennero scarse, tant'\u00e8 che tre dei cammelli che avevano con loro e il loro unico cavallo furono abbattuti per poter mangiare. Grey mor\u00ec di dissenteria il 17 aprile 1861 e, dopo un giorno di pausa necessario per seppellire il compagno, Burke, Wills e King fecero ritorno a Cooper Creek il 21 aprile trovando il campo abbandonato da sole poche ore.\nRitorno a Cooper Creek.\nBrahe decise di abbandonare il campo base solo nove ore prima dell'arrivo dei tre sopravvissuti, lasciando alcune provviste e un messaggio scritto in una bottiglia sotterrata sotto un albero, in cui spiegava le ragioni della sua scelta. La bottiglia fu rinvenuta da Burke, che v'introdusse a sua volta uno scritto su cosa era stato del loro viaggio verso il Golfo di Carpentaria, la sotterr\u00f2 nuovamente senza per\u00f2 segnalare che il primo messaggio era stato letto. Recuperate le forze, il 26 aprile obblig\u00f2 i suoi compagni a proseguire verso il deserto di Strzelecki e il Mount Hopeless, senza ascoltare la proposta di Wills e King di raggiungere i loro compagni a Menindee. \nNel frattempo Brahe e Wright decisero di tornare nuovamente a Cooper Creek, arrivandoci l'8 maggio, per vedere se i loro compagni fossero ritornati, ma anche questa volta si mancarono di poco, i tre erano a soli cinquanta chilometri dal campo base. Nel vedere che il campo era di nuovo deserto e senza segni che potessero far pensare ad un possibile arrivo dei tre, Brahe non tent\u00f2 nemmeno di dissotterrare la bottiglia in cui Burke aveva scritto poco prima e tornarono di nuovo a Menindee.\nStanchi per il lungo viaggio, con scarsit\u00e0 di risorse a disposizione, la situazione dei tre esploratori si fece critica; nonostante l'aiuto ricevuto da alcuni aborigeni, sia Burke che Wills morirono di stenti mentre King, trovandosi solo e allo stremo delle forze, incontr\u00f2 inaspettatamente un gruppo di aborigeni Yandruwandha, che lo aiutarono dandogli cibo e riparo, finch\u00e9 non fu in grado di far ritorno a casa.\nSuccessivamente furono elaborate tra il 1861 e il 1862 ben sei operazioni di recupero: due finanziate dal Comitato d'esplorazione, tre finanziate dalla Royal Society of Victoria e una dal Government of South Australia.\nRiconoscimenti e onori.\nIl Governo dello stato di Victoria invi\u00f2 Alfred William Howitt a recuperare i corpi di Burke e Wills a Cooper Creek, per poterli riportare a Melbourne e organizzare un funerale di Stato, tenutosi il 21 gennaio 1863 davanti a 40000 spettatori. I corpi dei due esploratori furono poi seppelliti al Melbourne General Cemetery. Nonostante la fine tragica, l'impresa di Burke e Wills non fu considerata inutile dato che aveva fatto conoscere la geografia interna del continente australiano ancora del tutto inesplorato e soprattutto aveva convinto i pi\u00f9 dell'inesistenza di un mare interno.\nNel 1862 furono eretti monumenti in loro onore nel cimitero di Back Creek, nella cittadina di Bendigo e sulla collina di Castlemaine. Nel 1867 a Ballarat, citt\u00e0 natale di Wills, fu costruita la \"Fontana degli esploratori\".\nNel 1890 fu eretto al Royal Park di Melbourne un monumento nel punto di partenza dell'esplorazione avvenuta trent'anni prima.\nNel 1918 fu girato un film muto dal titolo \"A Romance of Burke and Wills Expedition of 1860\" e nel 1985 un nuovo film intitolato \"Burke &amp; Wills\" interpretato da Jack Thompson e Nigel Havers.\nPer commemorare i 150 anni dell'impresa furono fatte coniare monete celebrative da 1$ e da 20 centesimi."}
{"id": "3703070", "revid": "93556", "url": "https://it.wikipedia.org/wiki?curid=3703070", "title": "Skorpions Varese 2008", "text": "Questa voce raccoglie le informazioni riguardanti gli Skorpions Varese nelle competizioni ufficiali della stagione 2008."}
{"id": "3703075", "revid": "438678", "url": "https://it.wikipedia.org/wiki?curid=3703075", "title": "Trimble 3D Warehouse", "text": "Trimble 3D Warehouse (fino al 26 aprile 2012 Google 3D Warehouse) \u00e8 un sito web correlato a Trimble SketchUp, dove i modellatori possono caricare, scaricare e condividere modelli 3D. \u00c8 stato creato il 24 aprile 2006.\nIl sito permette di creare collezione di modelli e usa algoritmi per determinare modelli similari.\nLa vendita a Trimble.\nDopo la vendita di Google SketchUp a Trimble Navigation (26 aprile 2012) anche questo servizio \u00e8 stato venduto alla medesima societ\u00e0 che ne ha cos\u00ec cambiato il nome in Trimble 3D Warehouse. Dopo la vendita Google e Trimble hanno deciso di collaborare per lo sviluppo e il miglioramento delle attuali funzioni che offre il programma."}
{"id": "3703077", "revid": "1305772", "url": "https://it.wikipedia.org/wiki?curid=3703077", "title": "Taranto Story", "text": "Taranto Story \u00e8 stato un programma televisivo trasmesso il luned\u00ec in quattro puntate, da Rai Tre dal 17 dicembre 1984 al 14 gennaio 1985, diretto da Gennaro Magliulo, in cui veniva ripercorsa l'ultracinquantenaria carriera del famoso attore napoletano Nino Taranto.\nIl programma era condotto dallo stesso Nino Taranto. Ciascuna puntata, della durata di circa sessanta minuti, aveva un tema portante della sua carriera (ad esempio la seconda e la quarta furono dedicate rispettivamente alla rivista di Nelli &amp; Mangini e Dino Verde e a Raffaele Viviani, in altre Giuseppe Marotta, Luigi Pirandello, Tot\u00f2, il Pulcinella di Antonio Petito) e venivano riproposti sketch di repertorio tramite scenografie montate in studio, introdotti ed interpretati dallo stesso Taranto, insieme ad altri attori della sua compagnia teatrale (Carlo Taranto, Tullio Del Matto, Rino Gioielli, Lino Mattera, Anna Walter, Aldo De Martino e altri). Tra gli ospiti d'onore si ricordano la partecipazione di Enzo Cannavale, cointerprete di una scenetta e la cantante Mirna Doris, che chiuse l'ultima delle quattro puntate interpretando \"Lusingame\". Durante la seconda puntata \u00e8 stata anche trasmessa la registrazione di una scenetta sulle differenze tra Napoli e Milano, interpretata insieme a Gino Bramieri, la quale si concludeva con una versione in chiave patriottica di \"Ciccio Formaggio\" e cantata da entrambi gli attori (\"Vogliamoci pi\u00f9 bene veramente\"/ \"Facciamolo cos\u00ec italianamente\"/ \"Uniamo insieme pizza e panettone\"/ \"Uniamo il mandolino ed il bullone\"/ \"Facciamo un piatto Napoli-Milano\"/ \"I vermicelli con lo zafferano\").\nOgni puntata aveva un prologo, un intermezzo negli studi di registrazione e un epilogo, ambientati nella vita quotidiana di una famiglia napoletana, composta da Bartolomeo Capuozzi (interpretato dallo stesso Taranto), sua moglie (Anna Maria Ackermann), suo figlio Geppino (Carmine Pagano) e suo suocero Gennaro (Carlo Taranto); Bartolomeo \u00e8 un anziano attore che lavora presso gli studi della Rai come controfigura di Nino Taranto. Egli \u00e8 ossessionato dal dover sostituire l'attore in scene particolarmente impegnative che provocano danni alla sua salute: nella prima puntata riceve degli schiaffi durante l'interpretazione di una sceneggiata che gli ostacolano il movimento di una mascella; nella seconda deve interpretare un prigioniero nazista ed \u00e8 costretto a stare a dieta forzata, oltre a dover ricevere in una scena dei pesanti calci alle terga da un soldato tedesco; nella terza si becca delle secchiate d'acqua fredda per interpretare una scena ambientata sotto la pioggia e nella puntata successiva \u00e8 fortemente raffreddato. Ci\u00f2 nonostante \u00e8 costretto a sopportare anche i continui lamenti del regista Peluso (Mario Scarpetta), il quale non soddisfatto delle prestazioni di Capuozzi, finisce sempre col paragonarlo negativamente rispetto a Nino Taranto. Da ci\u00f2 nasce una totale antipatia di Capuozzi nei confronti di Taranto, al punto di disapprovare l'atteggiamento dei familiari, i quali durante il prologo approfittano della sua assenza per accendere il televisore e seguire la puntata settimanale del programma. Ogni puntata si concludeva in casa Capuozzi con un incontro virtuale tra Bartolomeo e Nino Taranto (attraverso lo schermo del televisore o con un'apparizione tipo \"fantasma\"), dove il primo gli rinfacciava la vita professionale che era costretto a condurre, e il secondo che lo rimproverava o rincuorava secondo la situazione."}
{"id": "3703078", "revid": "1868855", "url": "https://it.wikipedia.org/wiki?curid=3703078", "title": "Sputnik (virofago)", "text": "Lo Sputnik (, \"satellite\"/\"compagno di viaggio\") \u00e8 un virofago, un agente subvirale che si riproduce nelle cellule di ameba che sono gi\u00e0 state infette da altri virus coadiuvanti; Sputnik usa questi per riprodursi e inibire la replicazione dei virus coadiuvanti.\nStoria.\nSputnik \u00e8 stato isolato per la prima volta nel 2008 da un campione ottenuto dal liquido delle lenti a contatto di un individuo con cheratite. \nSi \u00e8 poi scoperto che il virofago dello Sputnik si moltiplica all'interno delle specie del protozoo opportunistico \"Acanthamoeba,\" ma solo se l'ameba \u00e8 infettata da un mamavirus. Lo Sputnik sfrutta le proteine del mamavirus per produrre nuove copie di se stesso. I mamavirus sono strettamente correlati ai Mimivirus, un virus gigante che possiede pi\u00f9 geni di molti batteri ed esegue funzioni che normalmente si verificano solo negli organismi cellulari. \nCi sono condizioni in cui Sputnik non pu\u00f2 produrre nuovi virioni all'interno di questi virus. \u00c8 stato osservato che quando Mimivirus viene coltivato con un'ameba priva di germi, vengono prodotti virioni privi delle fibre superficiali caratteristiche di questo virus. Per ragioni sconosciute, Sputnik non \u00e8 in grado di replicare e produrre nuovi virioni in questi virus calvi. La crescita del Virofago \u00e8 deleteria per i mamavirus, perch\u00e9 causa la produzione di forme abortive e l'assemblaggio anomalo del capside. \nIn uno degli esperimenti fatti inoculando nell\"'Acanthamoeba\" acqua contenente un ceppo originale di mamavirus, \u00e8 stato scoperto che diversi strati di capside si accumulano asimmetricamente su un lato della particella virale causando l'inefficacia del virus. Lo sputnik riduce la resa infettiva del 70% e diminuisce la probabilit\u00e0 di lisi dell'ameba. \nCaratteristiche.\nSputnik ha un genoma a DNA a doppio filamento circolare da 18.343 paia di basi. Contiene geni in grado di infettare eucarioti, archea e batteri. ll genoma dello Sputnik ha un alto contenuto di AT (73%), simile a quello dei mamavirus.\nDei ventuno geni che codificano le proteine, tre sono derivati dagli stessi mamavirus, uno \u00e8 un omologo di un virus degli archaea e altri quattro sono omologhi di batteriofagi e virus eucariotici. Il fatto che tre di questi geni derivino dai mamavirus indica che Sputnik \u00e8 in grado di partecipare a processi di trasferimento genico e mediare il trasferimento genico orizzontale tra virus giganti. \nStruttura.\nIl virofago dello Sputnik ha una simmetria icosaedrica con all'interno di ogni unit\u00e0 asimmetrica capsomeri di esoni. Da ciascun esamero spuntano delle fibre flessibili. Nel mezzo dei pentameri ci sono cavit\u00e0 che possono consentire l'ingresso o l'uscita del DNA."}
{"id": "3703079", "revid": "767487", "url": "https://it.wikipedia.org/wiki?curid=3703079", "title": "The Flaming Forties", "text": "The Flaming Forties \u00e8 un film muto del 1924 diretto da Tom Forman.\nProduzione.\nIl film fu prodotto da Hunt Stromberg per la Stellar Productions, una piccola compagnia che produsse in un anno sette pellicole con protagonista Harry Carey.\nDistribuzione.\nDistribuito dalla Producers Distributing Corporation (PDC), il film usc\u00ec nelle sale cinematografiche statunitensi il 21 dicembre 1924.\nDifferenti versioni.\n\"Tennessee's Pardner\" di Bret Harte fu portato varie volte sullo schermo:"}
{"id": "3703080", "revid": "101175", "url": "https://it.wikipedia.org/wiki?curid=3703080", "title": "Spring Ducati", "text": ""}
{"id": "3703089", "revid": "1543377", "url": "https://it.wikipedia.org/wiki?curid=3703089", "title": "Bohuslav Tablic", "text": "Fu uno dei pi\u00f9 prolifici poeti idillici del classicismo illuministico slovacco.\nBiografia.\nEra figlio di un maestro e ricevette la sua istruzione a Dob\u0161in\u00e1 dal 1781 al 1783, quindi dal 1783 al 1789 a Presburgo, l'odierna Bratislava, e dal 1790 a 1792 all'Universit\u00e0 di Jena, in Germania, dove studi\u00f2 filosofia, teologia, medicina, inglese e francese. Durante gli studi a Jena fond\u00f2 insieme a Juraj Palkovi\u010d la \"Societas slavica\" e nel 1810, quando viveva a Kostoln\u00e9 Moravce (oggi Hontianske Moravce) fond\u00f2 la \"Societ\u00e0 di istruzione del circondario di Bansk\u00e1 \u0160tiavnica\" (\"U\u010den\u00e1 spolo\u010dnos\u0165 bansk\u00e9ho okolia\"), che si caratterizzava come un'accademia letteraria slovacca e una societ\u00e0 scientifica. Fu anche predicatore evangelico, nel 1827 divenne conseniore e nel 1829 seniore.\nAttivit\u00e0 letteraria.\nSi dedic\u00f2 alle lettere fin dal periodo degli studi a Jena. Scrisse versi e poesie d'occasione e libri di teologia, storia, economia e diritto con intenti divulgativi; tradusse inoltre dal tedesco, dall'inglese e dall'ungherese. La sua opera pi\u00f9 nota \u00e8 \"Poezye. Pam\u011bti \u010desko-slovensk\u00fdch b\u00e1sn\u00ed\u0159\u016fv ane ver\u0161ovc\u016f\" (\"Poesie. Memorie dei poeti e verseggiatori ceco-slovacchi\"), che \u00e8 la prima storia della poesia ceco-slovacca, da cui attinse anche la successiva generazione di storici della letteratura (Jozef Miloslav Hurban e altri). Ognuno dei quattro volumi contiene per met\u00e0 memorie e per met\u00e0 poesie. Le \"Memorie\" comprendono le note biografiche di 77 autori del Regno d'Ungheria, mentre le \"Poesie\" includono tutti i generi: poesie d'occasione, intimistiche, galanti, classicistiche, rococ\u00f2, anacreontiche e liriche; odi, elegie e idilli, cantate, aneddoti, ballate e burle, scritte in parte dallo stesso autore e per il resto esempi dell'opera di altri poeti.\nFra le sue traduzioni notevole \u00e8 quella de \"L'art po\u00e9tique\" di Nicolas Boileau-Despr\u00e9aux.\nEsprime in una poesia il suo ideale di vita: \u00abAvere una casuccia con un giardino non lontano dalla citt\u00e0, gioire della natura e delle canzoni slovacche, avere una buona biblioteca fornita dei migliori libri dell'Europa intera, dei buoni amici e una moglie dotta; scrivere delle buone opere ed educare il popolo\u00bb."}
{"id": "3703106", "revid": "287204", "url": "https://it.wikipedia.org/wiki?curid=3703106", "title": "Cacault", "text": ""}
{"id": "3703108", "revid": "125949571", "url": "https://it.wikipedia.org/wiki?curid=3703108", "title": "Jean Vanier", "text": "Fondatore di L'Arche (L'Arca) e ispiratore del movimento Foi et Lumiere (Fede e Luce in Italia) \u00e8 stato membro del Pontificio consiglio per i laici. Ha ricevuto il Premio Templeton nel 2014.\nBiografia.\nNato nel 1928 a Ginevra (Svizzera), figlio di Georges Vanier, governatore generale del Canada, da giovane \u00e8 ufficiale di marina. Ad un certo punto, la scelta di dare una svolta alla sua esistenza: \" \"Decisi di abbandonare la vita militare, con il desiderio di conoscere il Vangelo e la pace. Cos\u00ec andai a studiare filosofia a Toronto\" \". Dopo alcuni anni, Vanier \u00e8 insegnante: \" \"Cercai di scoprire cos'\u00e8 il vero e cos'\u00e8 il falso, cos'\u00e8 un essere umano. Nel 1963 conobbi la condizione di persone con grave disabilit\u00e0. Un sacerdote mi fece mettere a contatto diretto con ragazzi che non erano studenti assetati di \"studio\", ma si chiedevano 'chi sono, perch\u00e9 sono cos\u00ec, perch\u00e9 nessuno mi crede, perch\u00e9 i miei genitori non sono felici che io esisto?'. Persone desiderose di sapere chi gli vuole veramente bene\" \".\nHa abusato sessualmente di almeno sei donne di cui era direttore spirituale. \nIspirazione.\nDa quel momento, Vanier d\u00e0 inizio all'esperienza dell'Arca: accoglie con s\u00e9 due persone adulte con handicap mentale in una casa a Trosly-Breuil. Nascono numerose comunit\u00e0 dell'Arca in diversi Paesi, anche in Italia. Poi, nel 1968 alcuni genitori ed educatori, tra cui Jean Vanier e Marie-H\u00e9l\u00e8ne Mathieu, organizzano un pellegrinaggio a Lourdes per persone ferite nell'intelligenza, i loro genitori e amici. Il giorno di Pasqua del 1971, vi si ritrovano dodicimila persone di quindici diverse nazionalit\u00e0. Tra queste, quattromila hanno un handicap mentale.\n\u00c8 un incontro festoso di scambio tra individui che agli occhi del mondo sono \"sani\" ed \"efficienti\" e coloro che invece sono pi\u00f9 \"fragili\". Da quell'occasione nascono le prime comunit\u00e0 Fede e Luce, che oggi sono centinaia e centinaia in tutti i continenti. Gli incontri si ripetono periodicamente ancora oggi."}
{"id": "3703112", "revid": "3115", "url": "https://it.wikipedia.org/wiki?curid=3703112", "title": "Fede e Luce", "text": "Foi et Lumi\u00e9re International (letteralmente Fede e Luce Internazionale) \u00e8 associazione internazionale cattolica ecumenica fondata in Francia nel 1971 da Jean Vanier e Marie-H\u00e9l\u00e8ne Mathieu. con lo scopo di incentivare le relazioni fra le persone, con particolare riferimento ai portatori di handicap mentale e alle loro famiglie. \u00c8 organizzata in comunit\u00e0 d'incontro che si ritrovano regolarmente per condividere il proprio tempo libero e per pregare insieme.\nIn Italia l'associazione prende il nome di Fede e Luce e dal 2001 e opera nello Stato come Onlus.\nStoria.\nIl movimento \u00e8 stato fondato in Francia il 9 aprile 1971 da Jean Vanier e Marie-H\u00e9l\u00e8ne Mathieu con il nome di Foi et Lumi\u00e9re. In seguito al rifiuto incontrato da due giovani fratelli con handicap mentale a partecipare a un pellegrinaggio a Lourdes organizzato da una diocesi francese tre anni prima, Vanier e Mathieu ne progettarono uno autonomo e internazionale, ottenendo l'approvazione del vescovo di Beauvais St\u00e9phane Desmazi\u00e8res, e avviando nel contempo le prime comunit\u00e0 per aiutare le persone \"diversamente abili\" a trovare un proprio spazio nella comunit\u00e0 ecclesiale. La proposta, pur fra molte difficolt\u00e0 e obiezioni, ebbe successo ed al pellegrinaggio del 1971 si iscrissero oltre 12.000 persone provenienti da 15 paesi diversi, di cui 4.000 portatori di handicap mentale.\nSuccessivamente, per non disperdere quell'esperienza di condivisione e solidariet\u00e0, i partecipanti e le loro famiglie continuarono ad incontrarsi nei rispettivi paesi di provenienza. Alcuni dei pellegrini italiani iniziarono a tenere riunioni a Roma per iniziativa di suor Ida Maria Ferri, che aveva guidato il gruppo italiano a Lourdes e che apr\u00ec loro le porte della casa Les Oiseaux di Villa Patrizi, di cui era la superiora. Nell'autunno del 1974 la comunit\u00e0 si costitu\u00ec in associazione dando vita al ramo italiano di Fede e Luce, mentre il movimento si diffondeva sia a Roma (15 gruppi) che in tutta Italia (60 gruppi) e in altri ottanta paesi del mondo.\nCaratterizzato fin dai suoi inizi dalla presenza protestante accanto a quella cattolica, il movimento internazionale Foi et Lumi\u00e8re ha esplicitato nel suo statuto e costituzione (adottati nel 1982 nell'assemblea generale di Wetherby) la propria interconfessionalit\u00e0, il rispetto per le diverse tradizioni cristiane e la missione ecumenica. I pontefici d'altro canto hanno testimoniato in pi\u00f9 di un'occasione il proprio interesse e benevolenza per le comunit\u00e0 di Fede e Luce, incoraggiando calorosamente il movimento fin dalla sua nascita.\nIspirazione.\nSecondo le parole del suo fondatore Jean Vanier, \u00abFede e Luce \u00e8 creazione di legami, di comunit\u00e0, di amore; \u00e8 persone in relazione le une con le altre, persone impegnate verso le altre (cosa straordinaria nel nostro mondo di infedelt\u00e0); Fede e Luce \u00e8 legame, non solo tra persone che sono forti, sane, in buona salute, ma legame con chi \u00e8 pi\u00f9 debole, legame con chi \u00e8 normalmente rifiutato. Questo \u00e8 il dono di Fede e Luce: noi siamo legati da vincoli di amicizia gli uni agli altri, esiste un'alleanza tra coloro che sono pi\u00f9 deboli e chi \u00e8 stato chiamato a vivere con loro.\u00bb\nLa comunit\u00e0 di incontro.\nOgni comunit\u00e0 Fede e Luce riunisce una trentina di persone (ragazzi e adulti con handicap mentale, i loro genitori, fratelli e sorelle, amici, giovani) che si incontrano almeno una volta al mese per:\nOltre che negli incontri mensili, i membri delle comunit\u00e0 rinforzano i legami tra loro attraverso varie attivit\u00e0: visite in famiglia, passeggiate, week-end in comune, soggiorni di vacanze, pellegrinaggi, lezioni.\nOrganizzazione e diffusione.\nFede e Luce \u00e8 costituita da 1.648 comunit\u00e0, raggruppate in 50 province che coprono i cinque continenti. \u00c8 presente in 81 paesi di 38 lingue diverse: 22 in Africa, 13 nelle Americhe, 12 in Asia, 32 in Europa e 2 in Oceania. La Francia \u00e8 il paese con il maggior numero di comunit\u00e0, 310. L'associazione edita due pubblicazioni in francese, inglese e spagnolo: una trimestrale, \"Hisse et Ho!\", e una annuale, \"Carnet de route\". La sua sede centrale e la segreteria sono a Parigi. L'attuale presidente \u00e8 il canadese Henri Major e il coordinatore internazionale il francese Ghislain du Ch\u00e9n\u00e9.\nIn Italia sono presenti circa una sessantina di comunit\u00e0, riunite in 3 province:"}
{"id": "3703115", "revid": "196390", "url": "https://it.wikipedia.org/wiki?curid=3703115", "title": "Colore chiave", "text": ""}
{"id": "3703116", "revid": "339392", "url": "https://it.wikipedia.org/wiki?curid=3703116", "title": "Scanner d'immagine", "text": ""}
{"id": "3703118", "revid": "339392", "url": "https://it.wikipedia.org/wiki?curid=3703118", "title": "Scansionatore d'immagini", "text": ""}
{"id": "3703119", "revid": "34392", "url": "https://it.wikipedia.org/wiki?curid=3703119", "title": "S-Bahn del Canton Ticino", "text": ""}
{"id": "3703121", "revid": "287204", "url": "https://it.wikipedia.org/wiki?curid=3703121", "title": "Le Duc Tho", "text": ""}
{"id": "3703123", "revid": "287204", "url": "https://it.wikipedia.org/wiki?curid=3703123", "title": "Khai Dinh", "text": ""}
{"id": "3703124", "revid": "599013", "url": "https://it.wikipedia.org/wiki?curid=3703124", "title": "Hiep Hoa", "text": ""}
{"id": "3703125", "revid": "287204", "url": "https://it.wikipedia.org/wiki?curid=3703125", "title": "Dong Khanh", "text": ""}
{"id": "3703127", "revid": "287204", "url": "https://it.wikipedia.org/wiki?curid=3703127", "title": "Minh Mang", "text": ""}
{"id": "3703128", "revid": "287204", "url": "https://it.wikipedia.org/wiki?curid=3703128", "title": "Ham Nghi", "text": ""}
{"id": "3703129", "revid": "287204", "url": "https://it.wikipedia.org/wiki?curid=3703129", "title": "Duy Tan", "text": ""}
{"id": "3703130", "revid": "287204", "url": "https://it.wikipedia.org/wiki?curid=3703130", "title": "Thanh Thai", "text": ""}
{"id": "3703131", "revid": "287204", "url": "https://it.wikipedia.org/wiki?curid=3703131", "title": "Tran Nhan Tong", "text": ""}
{"id": "3703132", "revid": "287204", "url": "https://it.wikipedia.org/wiki?curid=3703132", "title": "Kien Phuc", "text": ""}
{"id": "3703133", "revid": "287204", "url": "https://it.wikipedia.org/wiki?curid=3703133", "title": "Nguyen Khanh", "text": ""}
{"id": "3703134", "revid": "287204", "url": "https://it.wikipedia.org/wiki?curid=3703134", "title": "Duong Van Minh", "text": ""}
{"id": "3703135", "revid": "287204", "url": "https://it.wikipedia.org/wiki?curid=3703135", "title": "Tran Thien Khiem", "text": ""}
{"id": "3703136", "revid": "46931", "url": "https://it.wikipedia.org/wiki?curid=3703136", "title": "Ngo Dinh Khoi", "text": ""}
{"id": "3703137", "revid": "287204", "url": "https://it.wikipedia.org/wiki?curid=3703137", "title": "Nguyen Van Linh", "text": ""}
{"id": "3703138", "revid": "287204", "url": "https://it.wikipedia.org/wiki?curid=3703138", "title": "Ton Duc Thang", "text": ""}
{"id": "3703139", "revid": "287204", "url": "https://it.wikipedia.org/wiki?curid=3703139", "title": "Hoang Van Hoan", "text": ""}
{"id": "3703140", "revid": "287204", "url": "https://it.wikipedia.org/wiki?curid=3703140", "title": "Nguyen Ba Can", "text": ""}
{"id": "3703144", "revid": "80598", "url": "https://it.wikipedia.org/wiki?curid=3703144", "title": "Egidio Pisano", "text": ""}
{"id": "3703145", "revid": "105611", "url": "https://it.wikipedia.org/wiki?curid=3703145", "title": "Risoluzione del display", "text": ""}
{"id": "3703158", "revid": "287204", "url": "https://it.wikipedia.org/wiki?curid=3703158", "title": "David (film)", "text": ""}
{"id": "3703161", "revid": "2056951", "url": "https://it.wikipedia.org/wiki?curid=3703161", "title": "Storie d'amore", "text": ""}
{"id": "3703163", "revid": "481666", "url": "https://it.wikipedia.org/wiki?curid=3703163", "title": "Tom Forman", "text": "Biografia.\nNato in Texas, Tom Forman esord\u00ec sullo schermo nel 1913 in un film della Kalem. Ebbe presto dei ruoli da protagonista. Nel 1920, pass\u00f2 anche dietro la cinepresa, dirigendo nel corso della sua carriera ventisette film. Il pi\u00f9 riuscito di questi \u00e8 \"Senza quartiere\" del 1923, una delle numerose versioni cinematografiche tratte dal romanzo di Owen Wister, lo scrittore considerato il padre della fiction western.\nNegli anni seguenti, la carriera di Forman sub\u00ec un arresto e l'attore dovette ridursi a recitare in film di serie B. A trent'anni, la sua carriera sembrava finita o, almeno, in grande stallo. La Columbia Pictures lo assunse come regista ma, prima di iniziare le riprese del film che doveva dirigere, Forman si suicid\u00f2 l'8 novembre 1926, sparandosi un colpo al cuore a casa dei genitori a Venice.\nLa scrittrice Adela Rogers St. Johns si ispir\u00f2 a Forman per il personaggio di Maximillan Carey in \"What Price Hollywood?\", romanzo che fu adattato per lo schermo nel 1932 da George Cukor in \"A che prezzo Hollywood\". Carey era interpretato da Lowell Sherman.\nVita privata.\nTom Forman era sposato con l'attrice Mary Mersch (1887\u20131956) ed era cugino dell'attrice Madge Bellamy."}
{"id": "3703167", "revid": "92723", "url": "https://it.wikipedia.org/wiki?curid=3703167", "title": "Le colline sono in fiore", "text": "Le colline sono in fiore \u00e8 un brano musicale composto da Mogol, Calibi, Renato Angiolini e Carlo Donida ed \u00e8 la signature song di Wilma Goich, pubblicato nel gennaio del 1965.\nIl brano fu presentato al Festival di Sanremo 1965 in coppia con i New Christy Minstrels e si classific\u00f2 al 9\u00ba posto della classifica finale, ma fu considerato il \"vincitore morale\".\nArriv\u00f2 in vetta alle classifiche nella versione del gruppo The New Christy Minstrels, mentre la versione della cantante cairese si ferm\u00f2 al 14\u00ba posto.\nIl brano riscosse un discreto successo anche a livello internazionale: in Gran Bretagna la versione dell'attore cantautore Ken Dodd raggiunse la nona posizione. Anche in Giappone il brano divenne popolare con le versioni di Gigliola Cinquetti e delle The Peanuts."}
{"id": "3703169", "revid": "36426", "url": "https://it.wikipedia.org/wiki?curid=3703169", "title": "Fonte battesimale del Battistero di Siena", "text": ""}
{"id": "3703176", "revid": "920674", "url": "https://it.wikipedia.org/wiki?curid=3703176", "title": "Uomo lupo. Saggio sul sadismo, il masochismo e la licantropia", "text": "Uomo lupo. Saggio sul sadismo, il masochismo e la licantropia (\"Man into Wolf. An Anthropological Interpretation of Sadism, Masochism and Lycanthropy\") \u00e8 un saggio pubblicato nel 1951 da Robert Eisler (1882-1949), storico dell'arte e biblista austriaco. \nIl testo si basa su una conferenza tenuta alla Royal Society of Medicine, a cui \u00e8 stato aggiunto un corpo amplissimo di note, che approfondiscono i vari temi trattati. Eisler intende risolvere il problema di quale sia l'origine del sadismo e del masochismo. Attraverso la teoria degli archetipi di Carl Gustav Jung, egli individua l'origine di tali tendenze psicologiche in un antico evento evolutivo, provocato da condizioni ambientali avverse, ossia il passaggio dallo stile di vita pacifico e vegetariano dei raccoglitori preistorici, a quello degli aggressivi cacciatori e predatori, il che avvenne imitando il comportamento dei lupi. Tale ricordo traumatico spiega anche le leggende riguardanti la licantropia. Egli trova conferma della propria teoria in numerosi esempi tratti dai miti, dall'arte, dall'antropologia (in particolare i riti dionisiaci), dalla psicanalisi e dalla cronaca nera dell'epoca.\nQuesta consapevolezza genera ottimismo sul futuro: \" \"Se non ci fu mai una Caduta, non vi pot\u00e9 essere n\u00e9 potr\u00e0 mai esserci una redenzione. Se invece ci fu una ben definita Caduta, se la natura umana in origine non fu una natura di lupo, ma di un animale pacifico, frugivoro, non aggressivo e neppure geloso, che svilupp\u00f2 l'attuale comportamento predatorio, omicida e mosso da gelosia solo a causa di un'estrema pressione ambientale e dell'imitazione extraspecifica dei sanguinari nemici della sua stessa specie, allora esiste la speranza di modificare la nostra organizzazione sociale e il nostro ambiente, per gradi o in modo rapido, cos\u00ec da consentirci di gettare la fatale maschera del lupo, domare la belva archetipa che \u00e8 in noi e riportare l\"umanit\u00e0 alla sua condizione primordiale di ahimsa o innocenza, realizzando la pace in terra fra gli uomini di buona volont\u00e0\"\"."}
{"id": "3703177", "revid": "599013", "url": "https://it.wikipedia.org/wiki?curid=3703177", "title": "Dev\u012b", "text": ""}
{"id": "3703178", "revid": "767487", "url": "https://it.wikipedia.org/wiki?curid=3703178", "title": "Yoshiaki Takagi", "text": ""}
{"id": "3703181", "revid": "1573940", "url": "https://it.wikipedia.org/wiki?curid=3703181", "title": "Convento di San Francesco d'Assisi (Bellinzona)", "text": "Il convento di San Francesco d'Assisi \u00e8 un edificio religioso del XV secolo che si trova a Bellinzona, a fianco della chiesa di Santa Maria delle Grazie. Il convento \u00e8 stato soppresso nel 1848 e dal 1919 ospita una casa per anziani.\nDell'antico edificio si \u00e8 conservato in particolare il chiostro. All'interno dei bracci est e nord si trova un ciclo di affreschi con storie della vita di san Francesco d'Assisi, del XVII secolo, attribuiti al pittore fiorentino Luigi Reali."}
{"id": "3703182", "revid": "536103", "url": "https://it.wikipedia.org/wiki?curid=3703182", "title": "Ashcroft", "text": ""}
{"id": "3703183", "revid": "499531", "url": "https://it.wikipedia.org/wiki?curid=3703183", "title": "Riserva naturale orientata Monte Capodarso e Valle dell'Imera Meridionale", "text": "La riserva naturale orientata Monte Capodarso e Valle dell'Imera Meridionale \u00e8 un'area naturale protetta situata nei comuni di Caltanissetta, Enna e Pietraperzia ed \u00e8 stata istituita nel 1999.\nTerritorio.\nTra le maggiori aree protette dell'Isola, include, in un ambiente fluviale, le gole di Capodarso, la Grotta delle Meraviglie con cavit\u00e0 inesplorate, i resti di un centro indigeno ellenizzato, con una scala antichissima scavata nella roccia.\nNelle immediate vicinanze della riserva, in condrata Terrapelata, sono presenti le \"maccalube\" di Caltanissetta, una zona interessata da fenomeni di vulcanismo di tipo sedimentario.\nL'area della Riserva \u00e8 stata inserita nell'elenco dei siti di importanza comunitaria, ai sensi della Direttiva 92/43/CEE, e nel Network dei Geoparchi europei, all'interno del Parco Rocca di Cerere.\nNel territorio della riserva ricadono le miniere di zolfo Trabonella, Giumentaro e Giumentarello.\nFlora.\nL'originale copertura boschiva \u00e8 oggi del tutto assente ed al suo posto prevalgono aree a vegetazione steppica, con prevalenza di sparto steppico (\"Lygeum spartum\") e ampelodesmo (\"Ampelodesmos mauritanicus\"), o aree a gariga, con \"Thymelaea hirsuta\" e \"Thymus capitatus\". Attorno ai corsi d'acqua si ritrova inoltre una vegetazione tipica dei pantani salmastri costieri.\nLe rupi calcarenitiche della valle ospitano una vegetazione rupestre che comprende l'atamanta siciliana (\"Athamanta sicula\"), la silene fruticosa (\"Silene fruticosa\") e la borracina (\"Sedum sediforme\").\nTra le numerose specie endemiche vanno ricordate il malvone d'Agrigento (\"Malva agrigentina\"), il cavolo villoso (\"Brassica villosa\" subsp. \"tinei\"), il \"Limonium optimae\", l'astro di Sorrentino (\"Aster sorrentinii\"), l'ofride palermitana (\"Ophrys panormitana\"), l'aristolochia (\"Aristolochia clusii\") e il pigamo calabrese (\"Thalictrum calabricum\").\nFauna.\nLa riserva \u00e8 tappa delle rotte di migrazione primaverile ed autunnale di molte specie di uccelli tra cui l'airone cinerino (\"Ardea cinerea\"), la garzetta (\"Egretta garzetta\"), il codone (\"Anas acuta\"), la folaga (\"Fulica atra\"), l'albanella reale (\"Circus cyaneus\"). Altre specie nidificanti sono il cavaliere d'Italia (\"Himantopus himantopus\"), l'occhione (\"Burhinus oedicnemus\"), il corriere piccolo (\"Charadrius dubius\"), il germano reale (\"Anas platyrhynchos\"), la gallinella d'acqua (\"Gallinula chloropus\"), il falco di palude (\"Circus aeruginosus\"), la cannaiola (\"Acrocephalus scirpaceus\"), il cannareccione (\"Acrocephalus arundinaceus\") e il tarabusino (\"Ixobrychus minutus\"). Tra i mammiferi si possono osservare il gatto selvatico, l'istrice, il riccio, la donnola, il coniglio selvatico e la volpe, mentre l'erpetofauna \u00e8 rappresentata dall'inoffensivo saettone (\"Zamenis longissimus\") e dalla tartaruga palustre siciliana (\"Emys trinacris\").\nAccessi.\nRaggiungibile in auto dalle strade: "}
{"id": "3703185", "revid": "101175", "url": "https://it.wikipedia.org/wiki?curid=3703185", "title": "Gran Premio motociclistico d'Austria 1993", "text": "Il Gran Premio motociclistico d'Austria 1993 fu il quinto appuntamento del motomondiale 1993.\nSi svolse il 16 maggio 1993 sul Salzburgring e registr\u00f2 la vittoria di Kevin Schwantz nella classe 500, di Doriano Romboni nella classe 250 e di Takeshi Tsujimura nella classe 125."}
{"id": "3703187", "revid": "729019", "url": "https://it.wikipedia.org/wiki?curid=3703187", "title": "Speculatores", "text": "Gli speculatores e gli exploratores erano squadre di esploratori e ricognitori dell'esercito romano, molto spesso a cavallo. Potevano operare sia di giorno, sia di notte.\nSia nei campi delle legioni che in quelli dei pretoriani, gli \"speculatores\" erano inizialmente solo dei ricognitori, ma in seguito divennero guardie del corpo anche degli Imperatori, messaggeri e a volte carnefici. Erano organizzati sotto un \"centurio\" e un \"optio\".\nAgli \"exploratores\" veniva invece chiesto di osservare i movimenti nemici sul campo, potendo essere organizzati in unit\u00e0 ausiliarie come i \"numeri\" (es. il \"Numerus Germanicianorum exploratorum\"), le coorti equitate (la \"Cohors VIII Batavorum equitata milliaria exploratorum\") o le \"ali\" di cavalleria. Entrambi i ruoli richiedevano in qualche caso l'uso di abiti borghesi, per cui si potevano considerare anche spie (\"Occulta speculator/speculatrix\").\nSeguivano lo stesso Imperatore durante le campagne militari, organizzati sotto il comando di un \"centurio speculatorum Augustorum\", nell'ambito della guardia pretoriana.\nIn un certo senso, con un po' di approssimazione, gli \"speculatores\" si occupavano della 'sicurezza interna', e gli \"exploratores\" la 'sicurezza esterna'. L'impero romano utilizz\u00f2 per lungo tempo specifiche unit\u00e0 per lo spionaggio, tra cui i famosi \"frumentarii\" istituiti da Adriano (ma pi\u00f9 verosimilmente da Augusto che fece costruire anche il castra peregrina che li ospitava a Roma) utilizzati anche per prevenire le rivolte interne. V'erano, infine, i \"beneficiarii\" che spesso collaboravano con gli \"speculatores\"."}
{"id": "3703188", "revid": "19933", "url": "https://it.wikipedia.org/wiki?curid=3703188", "title": "Exploratores", "text": ""}
{"id": "3703193", "revid": "767487", "url": "https://it.wikipedia.org/wiki?curid=3703193", "title": "Daan Bovenberg", "text": ""}
{"id": "3703197", "revid": "124877908", "url": "https://it.wikipedia.org/wiki?curid=3703197", "title": "Johan M\u00e5rtensson", "text": ""}
{"id": "3703199", "revid": "198277", "url": "https://it.wikipedia.org/wiki?curid=3703199", "title": "Leon de Kogel", "text": "Carriera.\nDopo aver svolto tutta la trafila nelle giovanili dell\u2019FC Utrecht esordisce in prima squadra in Eredivisie contro il Groningen.\nDopo una serie di presititi torna nuovamente all\u2019FC Utrecht.\nNell\u2019agosto 2016 passa al Go Ahead Eagles.\nNel 2018 passa al Cornella.\nLa notte tra il 16 e 17 giugno 2018 \u00e8 vittima di un incidente stradale mentre si trovava in vacanza a Malta. Viene trasportato in \u201cpericolo di vita\u201d all\u2019ospedale de La Valletta dove viene operato; nuovamente operato ad Utrecht, i medici riescono a salvargli la vita ma a causa delle lesioni riportate alle gambe deve dire prematuramente addio alla sua carriera da calciatore."}
{"id": "3703202", "revid": "74801", "url": "https://it.wikipedia.org/wiki?curid=3703202", "title": "Dixie Gilmer", "text": "Nato nella Carolina del Nord, e trasferitosi coi genitori in Oklahoma, si laure\u00f2 in legge ad Oklahoma City nel 1923, ed in quello stesso anno cominci\u00f2 a praticare l'attivit\u00e0 forense.\nSi trasfer\u00ec a Tulsa nel 1929. Fu membro, per il partito Democratico, della camera dei rappresentanti dell'Oklahoma, e - per la legislatura dal 1949 al 1951 - rappresentante dell'Oklahoma alla Camera dei rappresentanti degli Stati Uniti d'America, venendo per\u00f2 sconfitto alle successive elezioni da quello stesso George Blaine Schwabe cui aveva tolto il seggio nel 1949."}
{"id": "3703203", "revid": "16758", "url": "https://it.wikipedia.org/wiki?curid=3703203", "title": "William Franklin Gilmer", "text": ""}
{"id": "3703204", "revid": "61051", "url": "https://it.wikipedia.org/wiki?curid=3703204", "title": "Mark van der Maarel", "text": ""}
{"id": "3703205", "revid": "122290524", "url": "https://it.wikipedia.org/wiki?curid=3703205", "title": "La Poste", "text": "La Poste \u00e8 il principale operatore postale in Francia, riconosciuto dall'Unione Postale Universale. Societ\u00e0 anonima a capitali pubblici dal 23 marzo 2010.\nStoria.\n\u00c8 uno dei pi\u00f9 grandi servizi postali al mondo, le cui origini risalgono al servizio postale reale francese fondato nel 1576; la sua forma attuale risale al 1991 quando si separ\u00f2 dalle attivit\u00e0 telefoniche (unite fino ad allora sotto l'insegna PTT: Postes, t\u00e9l\u00e9graphes et t\u00e9l\u00e9phones).\nHa sede a Parigi e ha oltre 17.000 centri postali in tutta la Francia, di cui 6.000 gestiti in collaborazione con i comuni. La societ\u00e0 \u00e8 attiva anche nei servizi finanziari, con la Banque Postale, che ha oltre 10 milioni di clienti attivi.\nNel 2001 ha acquistato la Dynamic Parcel Distribution, la quale controlla l'85% della societ\u00e0 di spedizioni Bartolini."}
{"id": "3703207", "revid": "767487", "url": "https://it.wikipedia.org/wiki?curid=3703207", "title": "Adam Sarota", "text": ""}
{"id": "3703209", "revid": "182396", "url": "https://it.wikipedia.org/wiki?curid=3703209", "title": "Frumentario", "text": ""}
{"id": "3703210", "revid": "486946", "url": "https://it.wikipedia.org/wiki?curid=3703210", "title": "Chiesa di San Martino (Piani di Follo)", "text": ""}
{"id": "3703212", "revid": "583749", "url": "https://it.wikipedia.org/wiki?curid=3703212", "title": "\u00d6sterreichische Post", "text": "\u00d6sterreichische Post \u00e8 il principale operatore postale in Austria, riconosciuto dall'Unione Postale Universale, con circa 27.000 impiegati. L'azienda \u00e8 nata nel 1999 dopo la divisione del servizio postale dalla societ\u00e0 di telecomunicazioni Post und Telekom Austria.\nStoria.\nA partire dal Cinquecento i domini asburgici erano divisi fra due concessioni postali: il Tirolo ed i Paesi Bassi austriaci si trovavano sulla principale strada postale gestita dalla famiglia Thurn und Taxis, la \"via di Fiandra\" che collegava Bruxelles a Venezia; nelle restanti provincie austriache il servizio postale era invece dato in concessione alla famiglia Paar.\nLa deliberazione per la nazionalizzazione delle poste austriache (\"Incameramento\") fu adottata nel 1716 dall'imperatore Carlo VI. La procedura avrebbe dovuto essere attuata inizialmente in Slesia. Conseguentemente nel 1722 la famiglia Paar dovette restituire il servizio postale allo stato asburgico contro un canone annuale di 66.000 fiorini. Le entrate e le spese ora erano amministrate dallo stato; solo l'organizzazione del servizio postale rimaneva nelle mani dei Paar.\nLe trattative con l'appaltatore per il Tirolo fallirono, poich\u00e9 le Poste Imperiali si opponevano. Una particolarit\u00e0 caratterizz\u00f2 le poste dei Paesi Bassi austriaci: nel 1706 erano state date in affitto a Francois Jaupain, ma nel 1725 il contratto era stato sostituito da un altro con i principi Thurn und Taxis.\nNel 1743 i diritti dei Paar furono ulteriormente limitati, e nel 1744 si arriv\u00f2 alla fondazione di una Direzione postale a Vienna ed il servizio statale divenne effettivo.\nNel 1749 iniziarono i collegamenti giornalieri fra le principali citt\u00e0 austriache. Un anno dopo fu introdotto il servizio dei pacchi postali e nel 1751 si cominci\u00f2 a timbrare le lettere con la data.\nSotto i regni di Maria Teresa e Giuseppe II vennero introdotte le carrozze postali per il servizio postale ordinario.\nNel 1787 furono introdotti i timbri postali con l'indicazione del luogo e della data di spedizione.\nAll'inizio dell'Ottocento le poste austriache gestivano anche il sistema postale del Liechtenstein. Questa attivit\u00e0 cess\u00f2 nel 1921 quando il Liechtenstein entr\u00f2 in una nuova unione postale, quella con la Svizzera.\nNel 1817 furono introdotte le cassette della posta.\nNel 1847 fu introdotto il servizio telegrafico.\nNel 1850 furono emessi i primi francobolli austriaci, a tariffa unitaria.\nNel 1863 una conferenza internazionale tenutasi a Parigi eman\u00f2 le istruzioni per il recapito internazionale, undici anni prima della fondazione dell'Unione postale universale.\nAl 1869 risalgono le prime cartoline postali (dette \"Correspondenz-Karten\").\nFra il 1875 ed il 1956 fu attivo un servizio di posta pneumatica a Vienna.\nLa prima rete telefonica entr\u00f2 in attivit\u00e0 nel 1881.\nNel 1887 fu costituita la k.k. Post- und Telegraphenverwaltung (PTV) (\"I. R. Amministrazione delle Poste e Telegrafi\").\nNel 1907 entrarono in servizio le prime corriere postali.\nNel 1916 apparvero le prime cassette postali nelle case austriache.\nNel 1996 l'amministrazione statale PTV fu trasformata in societ\u00e0 per azioni con il nome di Post und Telekom Austria AG (PTA).\nNel 2011 il settore postale fu scorporato, divenendo la \"\u00d6sterreichische Post AG\"."}
{"id": "3703214", "revid": "1310927", "url": "https://it.wikipedia.org/wiki?curid=3703214", "title": "Jacob Lensky", "text": ""}
{"id": "3703217", "revid": "767487", "url": "https://it.wikipedia.org/wiki?curid=3703217", "title": "Ludwig Ernstsson", "text": "Carriera.\nGiocatore.\nClub.\nErnstsson cominci\u00f2 la carriera con la maglia dell'\u00d6ster, per poi passare ai norvegesi del Kongsvinger. Esord\u00ec nella Tippeligaen il 13 aprile 1997, quando subentr\u00f2 a P\u00e5l H\u00e5pnes nel successo per 2-1 sul Lyn Oslo. Segn\u00f2 la prima rete nella massima divisione norvegese il 4 maggio, nel pareggio per 2-2 contro il Rosenborg.\nTerminata l'esperienza norvegese, firm\u00f2 per gli austriaci dell'Austria Vienna. Torn\u00f2 poi in patria, dove chiuse la carriera con la maglia dello \u00d6ster.\nAllenatore.\nNel 2010, fu allenatore dell'\u00d6ster per qualche mese."}
{"id": "3703227", "revid": "651577", "url": "https://it.wikipedia.org/wiki?curid=3703227", "title": "Fear Effect 2", "text": ""}
{"id": "3703229", "revid": "767487", "url": "https://it.wikipedia.org/wiki?curid=3703229", "title": "Marcus Nilsson (calciatore)", "text": ""}
{"id": "3703230", "revid": "729019", "url": "https://it.wikipedia.org/wiki?curid=3703230", "title": "Ceccato", "text": "La Ceccato, fondata nel 1938 da Pietro Ceccato, \u00e8 un'azienda che produce impianti di lavaggio per tutti i tipi di veicoli e impianti per la depurazione delle acque.\nStoria.\nL'azienda viene fondata a Montecchio Maggiore (Vicenza) da Pietro Ceccato il 29 settembre 1938.\nCollocata strategicamente lungo la Milano-Venezia, la Ceccato &amp; C. S.p.A. produce in un primo tempo bruciatori a nafta per forni da pane, ponti elevatori, compressori d'aria e attrezzature per stazioni di servizio.\nDurante la seconda guerra mondiale (1940-1945) la Ceccato riduce la propria attivit\u00e0 all'indispensabile per sopravvivere, mentre negli anni del dopoguerra, caratterizzati da una situazione sociale ed economica difficile e da continue tensioni sindacali e politiche, l'azienda riesce a rinnovarsi e a differenziare la produzione, dando lavoro a un centinaio di operai.\nNel 1949 vengono costruiti i primi motori ausiliari per motociclette, seguiti da motociclette sportive, grazie alle quali s'incrementa rapidamente la notoriet\u00e0 del marchio.\nNel 1953 la Ceccato, che conta circa quattrocento dipendenti, \u00e8 ormai divenuta un'azienda meccanica di primario livello in Italia.\nA met\u00e0 degli anni cinquanta la Ceccato, la quale conta un organico di oltre settecentocinquanta persone, vive un momento di difficolt\u00e0 dovuto alla perdita del fondatore (avvenuta nel 1956), ad un forte indebitamento e alla crisi che colpisce il settore motociclistico, in seguito alla comparsa sul mercato delle prime utilitarie a basso costo.\nPer un anno e mezzo l'azienda rimane senza una guida poi, nel giugno 1957, le famiglie Dolcetta e Capra ne rilevano il controllo, favoriscono il risanamento finanziario e adeguano l'offerta di prodotti alle nuove esigenze del mercato (nel 1961 viene abbandonata la fabbricazione di motociclette e la produzione si concentra sui compressori d'aria, gli accessori per autofficine e gli impianti di lavaggio automatico).\nDal 1979 sotto la guida dell'Ing. Francesco Pugno Vanoni viene avviata una fase di espansione e Ceccato conosce uno sviluppo di respiro internazionale, attraverso nuovi rapporti con l'estero (Brasile e USA).\nLa direzione dell'azienda cambia e Ceccato si propone a livello internazionale come leader negli impianti automatici per il lavaggio dei veicoli, ormai suo core-business; nel 1997 infatti la produzione di compressori d'aria viene ceduta al Gruppo Atlas Copco e l'azienda si specializza nella progettazione e produzione di impianti di lavaggio.\nNegli anni successivi, sotto la nuova guida della famiglia Dolcetta, crescono le partnership in Italia e all'estero (con l'acquisizione nel 1999 di Daerg Italia e l'accordo nel 2009 con MacNeil) e vengono aperte nuove divisioni in Germania, Polonia, Spagna e Cina.\nDopo una forte crisi aziendale cominciata nel 2011 ed aggravatasi nell'anno successivo, l'azienda \u00e8 stata rilevata nel 2013 da una nuova propriet\u00e0 imprenditoriale di Montecchio Maggiore gi\u00e0 attiva e riconosciuta sul territorio, la quale ha attuato una forte ristrutturazione aziendale che ha consentito a Ceccato Spa di ritornare attiva sul mercato e di riprendere il suo ruolo di leadership tra i costruttori italiani di autolavaggi.\nPurtroppo la cosiddetta ristrutturazione ha portato a una riduzione drastica del personale di quasi il 70%\nLa nuova gestione ha chiuso le filiali in Cina e Spagna ed aperto una nuova filiale commerciale negli USA."}
{"id": "3703232", "revid": "599013", "url": "https://it.wikipedia.org/wiki?curid=3703232", "title": "J\u00f8rn Karlsrud", "text": "Carriera.\nClub.\nKarlsrud cominci\u00f2 la carriera con la maglia dell'Askim, per poi passare al Moss. Il centrocampista pass\u00f2 poi al Kongsvinger, per cui esord\u00ec il 26 aprile 1992, quando fu titolare nel successo per 2-0 sul Mj\u00f8ndalen. Il 31 maggio dello stesso anno segn\u00f2 la prima rete, nel pareggio per 3-3 contro il Brann. Totalizz\u00f2 249 incontri con questa maglia, tra campionati e coppe, e segn\u00f2 33 reti.\nGioc\u00f2 poi nel Galterud, prima di tornare al Kongsvinger per militare nella squadra riserve del club. Si ritir\u00f2, per poi tornare a giocare a calcio nel 2008, ancora nel Galterud, prima di ritirarsi definitivamente."}
{"id": "3703233", "revid": "767487", "url": "https://it.wikipedia.org/wiki?curid=3703233", "title": "Gianluca Nijholt", "text": "Biografia.\n\u00c8 il figlio dell'allenatore ed ex calciatore Luc Nijholt."}
{"id": "3703235", "revid": "1501558", "url": "https://it.wikipedia.org/wiki?curid=3703235", "title": "Patrice Carteron", "text": "Carriera.\nClub.\nGiocatore.\nLa sua carriera di calciatore si \u00e8 svolta principalmente nel campionato francese. Di ruolo difensore, nel 2001 ha avuto un'esperienza in Inghilterra, al Sunderland.\nAllenatore.\nDopo il ritiro dall'attivit\u00e0 agonistica, avvenuto nel 2007, ha iniziato la propria carroera di allenatore sedendosi sulla panchina del , dove \u00e8 rimasto per due stagioni, per poi diventare nel 2009 il nuovo allenatore del , carica che ha ricoperto fino al 2012.\nNel luglio 2012 diventa l'allenatore della nazionale maliana, che guida alla conquista del terzo posto nella , battendo nella finale per il terzo posto il per 3-1.\nNel maggio 2013, quando \u00e8 ancora in carica come CT del Mali, \u00e8 nominato allenatore al , di cui assume la guida qualche mese pi\u00f9 tardi. Allena i congolesi per due anni vincendo 2 campionati, una CAF Champions League e 3 Supercoppe africane. Lascia il club il 7 gennaio 2016, alla scadenza del contratto.\nAllena poi gli egiziani del , con cui vince 20 partite su 30 in cui \u00e8 in panchina. Nel 2017 \u00e8 sulla panchina dell', club saudita che guida al terzo posto nel campionato locale, qualificando la squadra all'AFC Champions League.\nIl 22 maggio 2017 si trasferisce negli Stati Uniti d'America, al , club della USL Championship, la seconda divisione del campionato statunitense. Subentra nel giugno seguente.\nIl 12 giugno 2018 \u00e8 ingaggiato dagli egiziani dell', con cui firma un contratto biennale. Raggiunge la finale della CAF Champions League 2018, dove \u00e8 superato dall' nel doppio confronto. Dopo l'eliminazione dalla Champions League araba, \u00e8 esonerato il 23 novembre 2018.\nIl 31 gennaio 2019 diviene l'allenatore del club marocchino del , che conduce alla vittoria della Supercoppa africana grazie al successo contro i tunisini dell'. Riesce a qualificare la squadra alla fase a gironi di CAF Champions League, da cui il club marocchino mancava da vari anni. Dopo una serie di risultati negativi, \u00e8 esonerato nel novembre 2019.\nIl 3 dicembre 2019 subentra sulla panchina dello . Dopo avere conquistato due titoli con il club egiziano, Supercoppa nazionale e africana, si trasferisce in Arabia Saudita per allenare l'."}
{"id": "3703236", "revid": "599013", "url": "https://it.wikipedia.org/wiki?curid=3703236", "title": "Erik Noppi", "text": "Carriera.\nClub.\nNoppi cominci\u00f2 la carriera con la maglia del Fremad, per poi passare al Grue. Dopo aver giocato nel Nybergsund-Trysil, pass\u00f2 al Kongsvinger. Esord\u00ec in squadra, nella Tippeligaen, il 17 giugno 1996, sostituendo Vidar Evensen nel successo per 5-4 sullo Start, dove and\u00f2 anche a segno.\nLasciato il Kongsvinger, si accord\u00f2 con lo Skeid, rimanendo in questa squadra fino al ritiro, nel 2003."}
{"id": "3703239", "revid": "287204", "url": "https://it.wikipedia.org/wiki?curid=3703239", "title": "Tour of Japan", "text": "Il Tour of Japan (\u30c4\u30a2\u30fc\u30fb\u30aa\u30d6\u30fb\u30b8\u30e3\u30d1\u30f3) \u00e8 una corsa a tappe di ciclismo su strada che si svolge in Giappone, ogni anno tra maggio e giugno. \u00c8 inserita nel calendario dell'UCI Asia Tour, classe 2.2.\nAlbo d'oro.\n\"Aggiornato all'edizione 2019.\""}
{"id": "3703241", "revid": "767487", "url": "https://it.wikipedia.org/wiki?curid=3703241", "title": "Sergio J\u00e1uregui", "text": "Caratteristiche tecniche.\nGioca come difensore centrale.\nCarriera.\nClub.\nJ\u00e1uregui esord\u00ec in prima divisione boliviana nel corso della stagione 2002: la sua prima squadra fu il Blooming, societ\u00e0 con sede nella sua natia Santa Cruz. Con il club bianco-blu gioc\u00f2 quattro campionati, registrando 85 presenze. Nella seconda parte del 2005 venne ceduto in prestito all'Yverdon, in Svizzera: alla sua prima esperienza fuori dai confini nazionali boliviani, J\u00e1uregui gioc\u00f2 tre partite in massima serie elvetica, debuttando il 16 luglio sotto la guida del tecnico Roberto Morinini. Tornato in patria, gioc\u00f2 alcuni incontri della stagione 2006 con il The Strongest di La Paz; nel medesimo periodo debutt\u00f2 in Coppa Libertadores. Nel campionato 2007 fu richiamato nella rosa del Blooming; venne nuovamente selezionato per essere titolare. Nel 2009 un'aggressione ai danni del giocatore dell'Oriente Petrolero Leonardo Medina gli cost\u00f2 una squalifica di nove mesi. Nel 2011 ha firmato per il San Jos\u00e9 di Oruro.\nNazionale.\nCon la selezione Under-20 ha disputato il Campionato sudamericano 2003, disputando quattro incontri e segnando una autorete contro l'. Debutt\u00f2 in Nazionale maggiore il 1\u00ba giugno 2004, in occasione dell'incontro di La Paz con il , valido per le qualificazioni al , subentrando al 46\u00ba minuto a Rub\u00e9n Tufi\u00f1o. Nel 2004 venne incluso nella lista per la Copa Am\u00e9rica. Esord\u00ec nella competizione il 6 luglio contro il , giocando da titolare tutti e 90 i minuti. Il 9 luglio contro la scese di nuovo in campo, venendo ammonito, mentre il 12 luglio fu schierato contro la ."}
{"id": "3703242", "revid": "1310927", "url": "https://it.wikipedia.org/wiki?curid=3703242", "title": "Jan Wuytens", "text": ""}
{"id": "3703243", "revid": "287204", "url": "https://it.wikipedia.org/wiki?curid=3703243", "title": "Sergio Jauregui", "text": ""}
{"id": "3703245", "revid": "425388", "url": "https://it.wikipedia.org/wiki?curid=3703245", "title": "L'uomo pi\u00f9 ostinato di Parigi", "text": ""}
{"id": "3703246", "revid": "1573940", "url": "https://it.wikipedia.org/wiki?curid=3703246", "title": "Patagonykus puertai", "text": "Il patagonico (Patagonykus puertai ) era un dinosauro teropode, appartenente agli Alvarezsauridi. Visse nel Cretaceo superiore (Turoniano/Coniaciano, circa 90 milioni di anni fa) e i suoi resti fossili sono stati ritrovati in Sudamerica (Argentina).\nDescrizione.\nDescritto per la prima volta nel 1997, questo animale \u00e8 conosciuto per uno scheletro incompleto ma ben conservato proveniente dalla formazione Rio Neuquen (Provincia di Neuqu\u00e9n). L'olotipo \u00e8 sprovvisto di cranio, ma comprende numerose vertebre, i coracoidi, una zampa anteriore parziale, il cinto pelvico e le zampe posteriori. L'esemplare adulto doveva essere lungo circa due metri (circa il doppio degli assai simili \"Mononykus\" e \"Shuvuuia\"), pesare 57,9 kg e possedeva lunghe zampe posteriori dotate di possenti muscoli. Le zampe anteriori erano molto ridotte e fornite di un potente dito artigliato simile a uno sperone. Le altre dita erano ridottissime. \nClassificazione.\n\"Patagonykus\" (\"artiglio della Patagonia\") \u00e8 stato classificato nella famiglia degli alvarezsauridi, un gruppo di strani dinosauri teropodi dalle caratteristiche molto affini a quelle degli uccelli. Il bacino di Patagonykus, ad esempio, aveva il pube leggermente rivolto all'indietro (opistopubico), caratteristica che tra i saurischi si riscontra anche nei dromeosauridi e negli uccelli. In particolare, Patagonykus sembrerebbe essere stato una forma basale (primitiva) all'interno degli alvarezsauridi, leggermente pi\u00f9 derivata di \"Achillesaurus\" e \"Alvarezsaurus\" (anch'essi provenienti dal Sudamerica) ma meno rispetto ai parvicursorini (forme asiatiche di piccole dimensioni, tra cui \"Mononykus\", \"Shuvuuia\" e \"Parvicursor\")."}
{"id": "3703249", "revid": "599013", "url": "https://it.wikipedia.org/wiki?curid=3703249", "title": "Sven Erik S\u00e6tre", "text": "Carriera.\nClub.\nS\u00e6tre cominci\u00f2 la carriera con le maglie di Trysilgutten e Trysil. Pass\u00f2 poi allo HamKam, per cui esord\u00ec in squadra il 29 aprile 1990, nel pareggio per 0-0 contro il Faaberg. Nel 1992, in seguito alla promozione del club, pot\u00e9 debuttare con questa maglia nella Tippeligaen, giocando nel successo per 3-1 sul Brann, in data 26 aprile.\nNel 1996, Saetre pass\u00f2 al Kongsvinger. Gioc\u00f2 il primo incontro con questa casacca il 17 giugno, quando fu titolare nel successo per 5-4 sullo Start. Totalizz\u00f2 95 incontri per il club, con 18 reti all'attivo, tra tutte le competizioni.\nDopo aver lasciato il Kongsvinger, vest\u00ec le maglie di Grue e Flisa."}
{"id": "3703250", "revid": "767487", "url": "https://it.wikipedia.org/wiki?curid=3703250", "title": "The Explorer", "text": "The Explorer \u00e8 un film muto del 1915 diretto da George Melford.\nLa sceneggiatura, firmata da William C. de Mille, si basa sul romanzo omonimo di W. Somerset Maugham, pubblicato a Londra nel 1909. \u00c8 la prima trasposizione cinematografica di un romanzo di Maugham .\nIl film segna il debutto sullo schermo dell'attore teatrale Lou Tellegen.\nTrama.\nL'esploratore britannico Alec McKenzie viene inviato dal governo in missione segreta in Africa. Alla missione partecipa anche il dottor Adamson e McInnery, un vecchio spasimante di Lucy, la fidanzata di Alec. George, il fratello della ragazza, \u00e8 in crisi per essere stato appena licenziato a causa del vizio di bere: Lucy, allora, alla ricerca di qualcosa che possa aiutarlo a cambiare, convince Alec a portarlo con s\u00e9 in Africa.\nNel profondo dell'Africa, Alec - per conto del governo - entra in trattative con le trib\u00f9 locali. Ma prima che i negoziati siano ufficialmente ratificati, George uccide uno degli indigeni che aveva cercato di difendere la sua donna dalla violenza del bianco. Gli uomini del villaggio insorgono contro gli intrusi e George, per salvare gli altri, si offre di restare indietro per fermare gli indigeni, coprendo la fuga di Alec e dei suoi che, cos\u00ec, riescono a fuggire in barca. Alec promette di tenere segrete le ragioni del sacrificio di George. Ma, in questo modo, McInnery ha gioco facile nel denigrare il rivale in amore, raccontando a Lucy che Alec ha abbandonato George alla merc\u00e9 degli indigeni per potersi salvare la pelle. Sar\u00e0 il dottor Adamson, che non riesce a sopportare quell'ingiustizia, a raccontare a Lucy come si sono effettivamente svolti i fatti.\nProduzione.\nIl film fu prodotto dalla Jesse L. Lasky Feature Play Company. Venne girato a Los Angeles, nella San Fernando Valley . Il ranch Lasky fu completamente trasformato per ricreare per il film un intero villaggio africano.\nDistribuzione.\nPrima dell'uscita, la pubblicit\u00e0 attribu\u00ec a Cecil B. DeMille la regia del film, mettendo nel cast anche il nome dell'attore Ernest Joy.\nIl copyright del film, richiesto dalla Jesse L. Lasky Feature Play Co., Inc., fu registrato il 3 settembre 1915 con il numero LU6272. Distribuito dalla Paramount Pictures, il film usc\u00ec nelle sale cinematografiche statunitensi il 27 settembre 1915. In Francia, venne distribuito con il titolo \"Un drame en Ouganda\" il 3 settembre 1920."}
{"id": "3703252", "revid": "1543377", "url": "https://it.wikipedia.org/wiki?curid=3703252", "title": "Campionati mondiali di ginnastica artistica 2011", "text": "I Campionati mondiali di ginnastica artistica 2011 sono la 43\u00aa edizione della competizione. Si sono svolti al Tokyo Metropolitan Gymnasium di Tokyo, in Giappone, dal 7 al 16 ottobre 2011. Si tratta del primo evento di qualificazione alle Olimpiadi di Londra 2012.\nQualificazione alle Olimpiadi.\nSquadre.\nLe prime otto squadre classificate nel concorso maschile e femminile si qualificheranno direttamente per il concorso a squadre dei Giochi olimpici. Le squadre classificate tra il nono e il sedicesimo posto parteciperanno al \"test event\" preolimpico, in programma tra il 10 e il 18 gennaio 2012, che qualificher\u00e0 altre quattro squadre.\nIndividuale.\nI vincitori delle medaglie si qualificheranno direttamente per i Giochi olimpici. Altri ginnasti potranno qualificarsi attraverso il \"test event\" preolimpico.\nProgramma.\nTutti gli orari sono in UTC+9."}
{"id": "3703256", "revid": "22356", "url": "https://it.wikipedia.org/wiki?curid=3703256", "title": "Patagonykus", "text": ""}
{"id": "3703257", "revid": "62004", "url": "https://it.wikipedia.org/wiki?curid=3703257", "title": "Tour de Korea", "text": "Il Tour de Korea (\ud22c\ub974 \ub4dc \ucf54\ub9ac\uc544) \u00e8 una corsa a tappe di ciclismo su strada che si svolge in Corea del Sud, ogni anno in aprile. \u00c8 inserito nel calendario dell'UCI Asia Tour, classe 2.2.\nAlbo d'oro.\n\"Aggiornato all'edizione 2019.\""}
{"id": "3703259", "revid": "1305772", "url": "https://it.wikipedia.org/wiki?curid=3703259", "title": "Biblioteca di Napoli", "text": "Biblioteca di Napoli pu\u00f2 riferirsi a:"}
{"id": "3703262", "revid": "1833487", "url": "https://it.wikipedia.org/wiki?curid=3703262", "title": "ItalianAttori", "text": "La ItalianAttori \u00e8 una squadra di calcio formata da attori e registi italiani che gioca per raccogliere fondi per varie iniziative benefiche; nel 2011 ha disputato, inoltre, una partita in ricordo di Massimo Troisi. La denominazione ItalianAttori ha preso piede nel 2011, dopo la precedente denominazione Rappresentativa Italiana Attori.\nLa storia.\nLa squadra nasce inizialmente con il nome \"Rappresentativa Italiana Attori\"; tra il 2007 e il 2010 sono stati devoluti oltre un milione di euro in beneficenza. Nel 2013 ha ricevuto l'Encomio da Roma Capitale e da You Man Right per l'ammirevole sostegno e contributo alle iniziative educative e culturali a favore dei Diritti Umani Universali ONU e della Solidariet\u00e0 Sociale. La squadra gioca solo a fini di solidariet\u00e0 e di beneficenza ed \u00e8 composta da volti noti del cinema e della televisione. Nasce da un'idea di Pier Paolo Pasolini e tra i maggiori esponenti si ricordano Enzo Decaro, Ninetto Davoli e Massimo Troisi.\nLa squadra gioca tra le dieci e le quindici partite annue disputate sia in Italia che all'estero; il presidente \u00e8 Daniele Pecci, il direttore generale \u00e8 Paolo Romano, la squadra in campo viene guidata da Giacomo Losi, ex giocatore dell'A.S. Roma."}
{"id": "3703264", "revid": "1603714", "url": "https://it.wikipedia.org/wiki?curid=3703264", "title": "Francesco Floriani", "text": "Biografia.\nA partire dal 1523 \"Francesco Floriani\" lavor\u00f2 con il fratello minore Antonio, con Luca Monverde e Sebastiano Florigerio, sotto la guida di Pellegrino da San Daniele.\nPass\u00f2 molti anni a Vienna al servizio di Massimiliano II. Ha lasciato una raccolta di disegni a penna ed inchiostro per progetti di edifici pubblici (ponti, palazzi, teatri, ecc.).\nGli storici dell'arte antichi (tra cui il Vasari) ci riportano il fatto che eccelleva nei ritratti. Negli anni della maturit\u00e0 il suo stile si avvicin\u00f2 a quello di Pomponio Amalteo.\nIl Floreani fu anche un affermato architetto ed ingegnere idraulico: nel 1552 e successivamente nel 1570 progett\u00f2 la riforma delle conduzioni d'acqua alle fontane pubbliche di Udine; dal 1561 fu impegnato nella direzione dei lavori di ricostruzione del castello di Udine, dopo la morte di Giovanni da Udine, e nel 1566 progett\u00f2 ed esegu\u00ec i lavori di ristrutturazione per il salone centrale e realizz\u00f2 la scala che porta al castello dalla loggia di S. Giovanni. Progett\u00f2 (anche se realizzato solo in parte) il Monte di piet\u00e0 e quello della Chiesa del Cristo (non realizzato); mentre per la chiesa di San Giacomo disegn\u00f2 il fonte battesimale."}
{"id": "3703265", "revid": "599013", "url": "https://it.wikipedia.org/wiki?curid=3703265", "title": "Ole Arvid Langnes", "text": "Carriera.\nClub.\nLangnes cominci\u00f2 la carriera con la maglia del Bod\u00f8/Glimt, per poi passare al B\u00e6rum e allo Ski. Nel 1994 torn\u00f2 al Bod\u00f8/Glimt e vi rimase finch\u00e9 non fu acquistato dal Kongsvinger nel 1996. Esord\u00ec in squadra, nella Tippeligaen, il 17 giugno 1996, nel successo per 5-4 sullo Start.\nTotalizz\u00f2 163 apparizioni in squadra, tra campionato e coppe, in sette stagioni. Terminata quest'esperienza, torn\u00f2 a giocare nel Bod\u00f8/Glimt e poi nel Fauske/Sprint, con la formula del prestito. Tornato al Bod\u00f8/Glimt, si ritir\u00f2 nel 2006."}
{"id": "3703268", "revid": "228587", "url": "https://it.wikipedia.org/wiki?curid=3703268", "title": "Femto OS", "text": "Femto OS \u00e8 un sistema operativo real-time del tipo con prelazione per microcontrollori ad 8 bit della famiglia Atmel AVR sviluppato da Ruud Vlaming. Femto OS \u00e8 open source e disponibile sia con licenza GPLv3 sia con una licenza di tipo commerciale.\nCaratteristiche tecniche.\nFemto OS \u00e8 stato scritto ispirandosi a FreeRTOS, un altro sistema operativo real-time che supporta i microcontrollori Atmel AVR. Rispetto a FreeRTOS, sviluppato per i microcontrollori a 32 bit delle famiglie SAMx, AT91 e AVR32, Femto OS \u00e8 stato progettato per essere utilizzato sui microcontrollori Atmel ad 8 bit delle famiglie ATtiny e ATmega, che hanno ridotti quantitativi di memoria flash per l'applicazione e di memoria RAM per le variabili ed i dati. Per questo motivo Femto OS non permette di eseguire molti processi contemporaneamente ma, al contempo, impiega un limitato quantitativo di memoria: l'autore dichiara che la pi\u00f9 piccola applicazione sviluppata con Femto OS occupa solo 258 byte di flash e 10 byte di SRAM..\nL'elenco seguente riporta le caratteristiche principali di Femto OS:\nIl nome Femto OS.\nIl nome \"Femto OS\" \u00e8 stato scelto per indicare un sistema operativo molto piccolo (femto \u00e8 un prefisso SI che esprime un fattore di 10-15, ossia di 1 milionesimo di miliardesimo), pi\u00f9 piccolo di un altro sistema operativo di ridotte dimensioni, picoOS], non pi\u00f9 sviluppato."}
{"id": "3703269", "revid": "599013", "url": "https://it.wikipedia.org/wiki?curid=3703269", "title": "Gary Teichmann", "text": "Biografia.\nNato in Rhodesia, odierno Zimbabwe, Teichmann crebbe in Sudafrica e non ebbe esperienze di rugby prima dei 14 anni; entrato nei Natal Sharks, con essi debutt\u00f2 in Currie Cup e si aggiudic\u00f2 nel 1992 il primo dei suoi tre campionati provinciali.\nNel 1995, subito dopo la fine della Coppa del Mondo vinta dal , fu convocato in Nazionale: esord\u00ec il 2 settembre a Johannesburg contro il ; con solo 6 incontri alle spalle, e con il precedente capitano Fran\u00e7ois Pienaar al suo addio internazionale, a Teichmann fu affidato l'incarico di condurre in campo la squadra.\nTra l'agosto 1997 e il novembre 1998 la squadra da lui capitanata infil\u00f2 17 vittorie consecutive, record internazionale condiviso, e si aggiudic\u00f2 il Tri Nations 1998 con percorso netto.\nAlla vigilia della , il C.T. della Nazionale Nick Mallett lo scart\u00f2 per preferirgli Bobby Skinstad, per ragioni mai chiarite.\nL'ultimo incontro internazionale di Teichmann \u00e8 del giugno 1999 contro la .\nDopo l'esclusione dalla Nazionale Teichmann dichiar\u00f2 il suo abbandono dell'attivit\u00e0 in Sudafrica; lasci\u00f2 i Natal Sharks per cui era sceso in campo 144 volte in Currie Cup e si trasfer\u00ec in Europa, presso i gallesi del Newport, dei quali fu designato ben presto capitano.\nAl Newport rimase due stagioni, fino al 2011; annunci\u00f2 il suo ritiro definitivo alla vigilia della finale di WRU Challenge Cup, alla cui conquista diede un contributo decisivo prima di dare il suo saluto al rugby.\nL'ultimo atto della sua carriera da giocatore furono due incontri per la maglia dei Barbarians contro e ."}
{"id": "3703272", "revid": "767487", "url": "https://it.wikipedia.org/wiki?curid=3703272", "title": "The Unknown (film 1915)", "text": "The Unknown \u00e8 un film muto del 1915 diretto da George Melford. La sceneggiatura di Margaret Turnbull si basa su \"The Red Mirage\", romanzo di Ida Alexa Ross Wylie pubblicato a Londra nel 1913. Nel 1928, la Universal ne far\u00e0 un remake dal titolo \"The Foreign Legion\".\nTrama.\nRichard Farquhar, dopo una notte di follie passata a Tangeri, scandalizza talmente con il suo comportamento il ricchissimo zio che questi lo toglie dal testamento, diseredandolo. Mentre si trova in un caff\u00e8 a pensare sconsolato al proprio futuro, Richard si trova coinvolto in una violenta disputa contro un arabo che sta insultando una ragazza americana, Nancy Preston.\nVolendo mettere fine alla sua vita scapestrata, Richard si arruola nella Legione Straniera sotto falso nome. Destinn, capitano del suo reggimento, vedendolo con Nancy, si ingelosisce e gli ordina di andare in missione nel deserto, alla ricerca di alcuni banditi beduini. Ci\u00f2 provoca la reazione dei soldati, che si ribellano: dopo aver legato il capitano, lo lasciano morire nel deserto. Ignaro dell'accaduto, Richard libera Destinn ma viene accusato di essere a capo dei rivoltosi. Condannato a morte, Richard viene fatto fuggire da Nancy, solo per finire nuovamente catturato da Destinn. Sembra che per lui sia giunta la fine. Il capitano, per\u00f2, lo libera e lo lascia andare via con Nancy: Destinn, vedendo appuntata su Richard una Victoria Cross, ha riconosciuto la medaglia che gli era appartenuta e che dimostra che quello \u00e8, in realt\u00e0, suo figlio.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., Inc., fu registrato il 24 novembre 1915 con il numero LU7019. Distribuito dalla Paramount Pictures, il film usc\u00ec nelle sale cinematografiche statunitensi il 9 dicembre 1915.\nCopia della pellicola \u00e8 conservata negli archivi della Library of Congress (positivo in acetato in 35mm) ."}
{"id": "3703273", "revid": "287204", "url": "https://it.wikipedia.org/wiki?curid=3703273", "title": "Tour de Okinawa", "text": "Il Tour de Okinawa (it. \"Giro di Okinawa\") \u00e8 una corsa in linea maschile di ciclismo su strada che si svolge sull'isola di Okinawa, in Giappone, ogni anno nel mese di novembre. \u00c8 inserita nel calendario dell'UCI Asia Tour come prova di classe 1.2.\nStoria.\nRiservata ai dilettanti fino al 1998, solo dal 1999 \u00e8 stata aperta ai professionisti e classificata come gara UCI 1.5. Dal 2005 \u00e8 stata inserita nel calendario del circuito internazionale asiatico, come gara di classe 1.2. Dal 2008 divent\u00f2 corsa a tappe, inserita nella classe 2.2. Nel 2008 e 2009 fu disputata in due giorni, con un criterium e una prova in linea, mentre nel 2010 fu composta da una cronometro di 1,1\u00a0km e una prova in linea di 210\u00a0km.\nNel 2012 torna ad essere organizzata come corsa in linea, sempre di classe 1.2.\nAlbo d'oro.\n\"Aggiornato all'edizione 2020.\""}
{"id": "3703275", "revid": "599013", "url": "https://it.wikipedia.org/wiki?curid=3703275", "title": "\u00d8ivind Berg", "text": "Carriera.\nClub.\nBerg cominci\u00f2 la carriera con la maglia del Sander, per poi passare al Kongsvinger. Debutt\u00f2 nella Tippeligaen il 5 giugno 1996, quando sostitu\u00ec Stein Arne Ingelstad nel successo per 3-1 sul Viking.\nNel campionato 1998 ebbe pi\u00f9 spazio a disposizione, giocando 13 incontri. Gioc\u00f2 poi nel Fredrikstad, nel 1999. Nel 2000 pass\u00f2 allo HamKam, per cui esord\u00ec il 7 maggio, quando fu titolare nel pareggio per 1-1 contro lo H\u00f8nefoss.\nNel 2002 torn\u00f2 al Sander, dove rimase fino al 2006."}
{"id": "3703276", "revid": "458786", "url": "https://it.wikipedia.org/wiki?curid=3703276", "title": "Bruninho", "text": ""}
{"id": "3703277", "revid": "1543377", "url": "https://it.wikipedia.org/wiki?curid=3703277", "title": "Coppa Italia di Legadue 2005", "text": "La Coppa Italia di Legadue 2005 \u00e8 stata la prima edizione della manifestazione.\nFormula.\nIl torneo, organizzato presso il PalaDozza di Bologna, si \u00e8 svolto il 5 e 6 febbraio 2005 con il sistema delle \"Final Four\". Vi hanno preso parte le prime quattro squadre classificate al termine del girone d'andata della Legadue FIP 2004-2005."}
{"id": "3703278", "revid": "1522738", "url": "https://it.wikipedia.org/wiki?curid=3703278", "title": "Abissinia (disambigua)", "text": ""}
{"id": "3703280", "revid": "1543377", "url": "https://it.wikipedia.org/wiki?curid=3703280", "title": "Ekron", "text": "La citt\u00e0 di Ekron (ebraico: \u05e2\u05b6\u05e7\u05b0\u05e8\u05d5\u05b9\u05df ; \"\u02bfeqr\u014dn\", traslitterato anche in \"Accaron\"; odierna Tel Miqne), fu una delle cinque citt\u00e0 della c.d. \"Pentapoli filistea\", situata nella parte sud-occidentale di Canaan. Ekron si trova 35 chilometri ad ovest di Gerusalemme, e 18 a nord dell'antica Gath, sul confine orientale della pianura costiera israeliana.\nStoria.\nIl sito di Tel Miqne fu relativamente occupato a partire dall'et\u00e0 del rame e fino all'inizio dell'et\u00e0 del bronzo. Dopo un salto di 400 anni durante i quali fu abitato solo il tel superiore, la citt\u00e0 sub\u00ec una grande espansione attorno al 1600 a.C., con i Canaaniti.\n \nLa citt\u00e0 Canaanita si ridusse negli anni prima che il suo principale edificio pubblico si incendiasse nel XIII secolo a.C., durante il collasso dell'et\u00e0 del bronzo, un periodo di generale devastazione associata ai popoli del Mare. Fu ricostruita dai filistei all'inizio dell'et\u00e0 del ferro, attorno al XII secolo a.C. Durante l'et\u00e0 del ferro Ekron fu una citt\u00e0 di frontiera al confine tra Filistea e Regno di Giuda.\nAnche le registrazioni dell'impero neo-assiro fanno riferimento ad Ekron. L'assedio di Ekron del 712 a.C. \u00e8 raccontato nei bassorilievi di uno dei muri di Sargon II, nel suo palazzo a Dur-Sharrukin. Ekron si rivolt\u00f2 contro Sennacherib e cacci\u00f2 Padi, suo governatore, che era stato inviato da Ezechia, a Gerusalemme, per mantenere la pace. Sennacherib marci\u00f2 su Ekron e gli Ekroniti chiesero aiuto al re di Mutsri. Sennacherib si allontan\u00f2 per sconfiggerne l'esercito, cosa che fece a Eltekeh, fece quindi ritorno e conquist\u00f2 la citt\u00e0, mettendo a morte i capi della rivolta ed imprigionando i loro seguaci. Questa operazione port\u00f2 al famoso attacco di Sennacherib ad Hezekiah e Gerusalemme, in cui Sennacherib obblig\u00f2 Ezechia a rimettere al suo posto Padi, rinominato governatore di Ekron. Ashdod e Ekron sopravvissero e divennero potenti citt\u00e0-stato che dominarono l'Assiria nel VII secolo a.C. La citt\u00e0 potrebbe essere stata distrutta dal re neo-babilonese Nebuchadnezzer II tra il 604 a.C. ed il 562 a.C., ma viene citata, come \"Accaron\", anche nel Primo libro dei Maccabei (10:89) (II secolo a.C.).\nUn centro di produzione di olio d'oliva risalente al VII secolo a.C. \u00e8 stato scoperto ad Ekron, con oltre cento grandi macine per le olive, e rappresenta il pi\u00f9 grande centro simile dell'antichit\u00e0 mai scoperto. LA scoperta indica che la produzione di olio d'oliva era altamente sviluppata nell'antica Israele, e che questo era un grande produttore anche per i paesi vicini, quali Egitto e Mesopotamia.\nIdentificazione con Tel Miqne.\nRobinson identific\u00f2 il villaggio arabo di Aqir come il sito di Ekron nel 1838, e questa ipotesi fu accettata finch\u00e9 non fu contestata da Macalister nel 1913, che sugger\u00ec Khirbet Dikerin, e da Albright nel 1922, che sugger\u00ec Qatra. L'identificazione di Ekron con Tel Mikne (Tel Miqne, Khirbet Muqanna) fu suggerita da Naveh e Kallai nel 1957\u20131958, e fu una teoria ampiamente accettata alla luce di un'iscrizione dedicata ad un re trovata durante gli scavi del 1996.\nRiferimenti biblici.\nEkron viene citata in Giosu\u00e8 :\nGiosu\u00e8 la elenca come citt\u00e0 confinante dei Filistei e sede di uno dei cinque principi dei Filistei, e Giosu\u00e8 cita citt\u00e0 e villaggi satelliti di Ekron. La citt\u00e0 in seguito fu riassegnata alla trib\u00f9 dei Dan (Giosu\u00e8 ), ma torn\u00f2 poi in possesso dei Filistei. Fu l'ultimo posto in cui i Filistei portarono l'Arca dell'Alleanza prima di rimandarla in Israele (Samuele 1 e Samuele 1 ). \nC'era un famoso santuario di Baal ad Ekron. Il Baal adorato era chiamato Baal Zebul, che alcuni studiosi collegano a \"Beelzebub\", noto nella bibbia ebraica (Re 2 ):\nArcheologia.\nEkron fu scavata per quattordici anni tra il 1981 ed il 1996 da una squadra della American Schools of Oriental Research e della Israel Exploration Society guidata da Trude Dothan e Seymour Gitin.\nIl tumulo di Tel Miqne ha un tell superiore di 4 ettari, ed uno inferiore che \u00e8 variato dai 16 ai 26 nel corso della storia.\nGli scavi del 1996 nel complesso del tempio a Tel Miqne portarono alla luce importanti artefatti per l'archeologia biblica, un'iscrizione di un re di Ekron del VII secolo a.C., Achis. Non solo l'iscrizione permette di identificare con sicurezza il sito, ma fornisce una breve lista di re di Ekron, di padre in figlio: Ya'ir, Ada, Yasid, Padi, 'Akish.\nDi interesse pi\u00f9 che locale \u00e8 il destinatario dell'iscrizione, \"Divina Signora di Akish. Possa lei benedirlo, e proteggerlo, e prolungare i suoi giorni, e benedire le sue terre\". Il nome o il titolo della Signora di Ekron \u00e8 \"Ptgyh\" o \"Ptnyh\". Aaron Demsky (Demsky 1997) legge il nome come \"Ptnyh\" e lo collega al titolo di \"Potnia Theron\"(Signora degli Animali) che apparteneva alla Grande Dea dell'Egeo, nelle sue varie manifestazioni locali, che comprendono i siti micenei."}
{"id": "3703287", "revid": "19933", "url": "https://it.wikipedia.org/wiki?curid=3703287", "title": "Accaron", "text": ""}
{"id": "3703289", "revid": "1543377", "url": "https://it.wikipedia.org/wiki?curid=3703289", "title": "Coppa Italia di Legadue 2006", "text": "La Coppa Italia di Legadue 2006 \u00e8 stata la seconda edizione della manifestazione.\nFormula.\nVi partecipano le prime quattro squadre classificate al termine del girone di andata nella Legadue FIP 2005-2006 . Semifinali e finale si svolgono il 4 e 5 marzo 2006 presso il PalaSegest di Ferrara."}
{"id": "3703290", "revid": "486946", "url": "https://it.wikipedia.org/wiki?curid=3703290", "title": "Badogliani", "text": ""}
{"id": "3703293", "revid": "1543377", "url": "https://it.wikipedia.org/wiki?curid=3703293", "title": "Coppa Italia di Legadue 2007", "text": "La Coppa Italia di Legadue 2007 \u00e8 stata la terza edizione della manifestazione. Ha vinto il titolo la Nuova AMG Sebastiani Rieti.\nFormula.\nVi partecipano le prime quattro squadre classificate al termine del girone di andata della Legadue FIP 2006-2007. Semifinali e finale si svolgono il 3 e 4 marzo 2007 presso il PalaSojourner di Rieti."}
{"id": "3703295", "revid": "339392", "url": "https://it.wikipedia.org/wiki?curid=3703295", "title": "Divisione Nazionale maschile FIP 1936", "text": ""}
{"id": "3703296", "revid": "767487", "url": "https://it.wikipedia.org/wiki?curid=3703296", "title": "Stein Arne Ingelstad", "text": "Carriera.\nClub.\nIngelstad cominci\u00f2 la carriera con la maglia dello HamKam, per cui gioc\u00f2 dal 1988 al 1994. Nel 1995 pass\u00f2 poi al Lillestr\u00f8m e nell'anno successivo al Kongsvinger. Esord\u00ec in squadra, nella Tippeligaen, il 17 giugno 1996, nel successo per 5-4 sullo Start. Per la prima rete dovette attendere il 5 maggio 1996, quando segn\u00f2 un gol nel successo per 2-1 sul Bod\u00f8/Glimt.\nNel 1998, torn\u00f2 allo HamKam.\nNazionale.\nIngelstad partecip\u00f2 al campionato mondiale Under-20 1989, con la sua Nazionale. Collezion\u00f2 anche 4 apparizioni per la , esordendo il 7 giugno 1990 nella sconfitta per 3-2 contro la ."}
{"id": "3703297", "revid": "1543377", "url": "https://it.wikipedia.org/wiki?curid=3703297", "title": "Coppa Italia di Legadue 2008", "text": "La Coppa Italia di Legadue 2008 \u00e8 stata la quarta edizione della manifestazione. Il trofeo 2008 \u00e8 noto come \"Trofeo Niagara\" per ragioni di sponsorizzazione.\nFormula.\nVi partecipano le prime 4 squadre classificate al termine del girone di andata del Legadue FIP 2007-2008. Il torneo si disputa con la forumal delle \"Final Four\"; \u00e8 organizzato dalla citt\u00e0 di Ferrara presso il PalaSegest nei giorni 1\u00ba e 2 marzo 2008.\nVerdetti.\nVincitrice della Coppa Italia: Fileni Jesi"}
{"id": "3703299", "revid": "216401", "url": "https://it.wikipedia.org/wiki?curid=3703299", "title": "Milad De Nour Tour", "text": "Il Milad De Nour Tour, conosciuto fino al 2009 come \"Tour of Milad du Nour\") \u00e8 una corsa a tappe maschile di ciclismo su strada che si disputa in Iran, ogni anno nel mese di settembre. Creata nel 2005 \u00e8 inserita nel calendario del circuito continentale UCI Asia Tour, classe 2.2.\nAlbo d'oro.\n\"Aggiornato all'edizione 2011.\""}
{"id": "3703301", "revid": "216401", "url": "https://it.wikipedia.org/wiki?curid=3703301", "title": "Tour of Milad du Nour", "text": ""}
{"id": "3703302", "revid": "1543377", "url": "https://it.wikipedia.org/wiki?curid=3703302", "title": "Coppa Italia di Legadue 2009", "text": "La Coppa Italia di Legadue 2009 \u00e8 stata la quinta edizione della manifestazione. Il trofeo 2009 \u00e8 noto come \"Vanoli Cup\" per ragioni di sponsorizzazione.\nFormula.\nLa formula della manifestazione \u00e8 quella delle \"Final Four\", cui partecipano le prime quattro squadra classificate al termine del girone di andata della Legadue 2008-2009. Semifinali e finale sono scontri a partita unica.\nSede degli incontri \u00e8 il PalaSomenzi di Cremona.\nVerdetti.\nVincitrice della Coppa Italia: Prima Veroli"}
{"id": "3703306", "revid": "767487", "url": "https://it.wikipedia.org/wiki?curid=3703306", "title": "Sweet Kitty Bellairs (film 1930)", "text": "Sweet Kitty Bellairs \u00e8 un film del 1930 diretto da Alfred E. Green.\nNel 1916, la Jesse L. Lasky Feature Play Company aveva prodotto una trasposizione cinematografica dal lavoro teatrale di David Belasco in una versione muta, \"Sweet Kitty Bellairs\", film diretto da James Young.\nProduzione.\nIl film fu prodotto dalla Warner Bros. Pictures.\nDistribuzione.\nDistribuito dalla Warner Bros. Pictures, il film usc\u00ec nelle sale cinematografiche statunitensi il 5 settembre 1930."}
{"id": "3703307", "revid": "287204", "url": "https://it.wikipedia.org/wiki?curid=3703307", "title": "Pilotell", "text": "Fu una personalit\u00e0 della Comune di Parigi.\nBiografia.\nDa Poitiers venne a Parigi per studiare pittura ma prefer\u00ec ben presto mantenersi collaborando come disegnatore satirico nei giornali dell'opposizione repubblicana al Secondo Impero, come lo \"Charivari\" e \"La Rue\" di Jules Vall\u00e8s. L'8 febbraio 1871 fond\u00f2 \"La Caricature politique\", dove prese di mira i ministri del governo di difesa nazionale che avevano stipulato con la Prussia una pace umiliante, cos\u00ec da provocare diversi sequestri e la soppressione della rivista l'11 marzo 1871.\nCon la proclamazione della Comune, il 26 marzo s'insedi\u00f2 al Museo del Luxembourg come delegato alle Belle Arti, ma in aprile l'incarico fu attribuito dal Consiglio della Comune al pittore Courbet e Pilotell fu nominato commissario di polizia e in quanto tale procedette all'arresto di Gustave Chaudey, accusato di aver ordinato di sparare sulla folla il precedente 22 gennaio. Il 23 aprile il generale Cluseret ottenne la revoca del suo incarico.\nDopo la \"Settimana di sangue\" si rifugi\u00f2 a Ginevra, mentre la corte marziale di Versailles lo condannava a morte in contumacia. Espulso dalla Svizzera nel luglio del 1873, si stabil\u00ec a Londra, dove lavor\u00f2 come disegnatore in riviste di moda e pubblic\u00f2 nel 1879 la serie di caricature \"Avant, pendant et apr\u00e8s la Commune\" (Prima, durante e dopo la Comune). Pilotell mor\u00ec a Londra nel 1918."}
{"id": "3703312", "revid": "1543377", "url": "https://it.wikipedia.org/wiki?curid=3703312", "title": "Coppa Italia di Legadue 2010", "text": "La Coppa Italia di Legadue 2010, denominata \"Reale Mutua Assicurazioni CUP\" per ragioni di sponsorizzazione, si \u00e8 svolta il 6 e 7 marzo 2010 al PalaSerradimigni di Sassari.\nSquadre.\nLe squadre qualificate sono le prime quattro classificate al termine del girone di andata della campionato."}
{"id": "3703314", "revid": "36426", "url": "https://it.wikipedia.org/wiki?curid=3703314", "title": "Villa Vogel", "text": "Villa Vogel si trova a Firenze in Via delle Torri all'interno dell'omonimo rione Le Torri posto nelle vicinanze di Legnaia e dell'Isolotto, facenti parte del quartiere 4. Fu donata al comune di Firenze dalla famiglia svizzera dei Vogel, che ne era proprietaria dagli inizi del novecento. Il parco \u00e8 diventato un grande giardino pubblico e all'interno dell'edificio ci sono gli uffici del quartiere 4.\nStoria.\nLa famiglia Capponi nel XIII secolo costru\u00ec in questo luogo una casa torre, il nucleo originario intorno al quale s'\u00e8 formata la villa. In epoca rinascimentale intorno alla torre si form\u00f2 la villa e il chiostro. Nel XVII secolo fu ampliata con il portico, la loggia sovrapposta e le volte a padiglione visibili al pian terreno. Nel XVIII secolo lungo via delle Torri fu costruita la cappella accanto al portale quattrocentesco.\nLa villa appartenuta ai Capponi fino al 1776, subito dopo fu comprata dai Franceschi, e poi nel 1923 dai Vogel. \nDal primo dopo guerra la villa fu praticamente abbandonata dalla famiglia che negli anni '80 la don\u00f2 al comune che la restaur\u00f2 completamente."}
{"id": "3703316", "revid": "1745361", "url": "https://it.wikipedia.org/wiki?curid=3703316", "title": "Euridice (moglie di Creonte)", "text": "Euridice o Enioche nella mitologia greca \u00e8 moglie del re di Tebe Creonte.\nAntigone, figlia di Edipo e Giocasta, viene imprigionata a vita da Creonte per aver dato sepoltura a suo fratello Polinice, considerato un traditore, cos\u00ec ella si suicida. Emone, figlio di Euridice e promesso sposo di Antigone, trovando la sua amata senza vita decide di uccidersi. Infine Euridice, nel sapere che il figlio si \u00e8 ucciso, pone anche lei fine ai suoi giorni."}
{"id": "3703318", "revid": "767487", "url": "https://it.wikipedia.org/wiki?curid=3703318", "title": "Heka (mitologia)", "text": "Nella religione egizia, Heka (detto anche Hike) era la deificazione della magia, essendo il suo nome derivato dall'egizio \"\u1e25k3w\" abitualmente tradotto con \"magia\".\nSecondo la scrittura egizia (Testi sei Sarcofagi, spell 261), Heka esisteva \"prima della nascita della dualit\u00e0\", creato da un dio quando ancora non esistevano \"due cose\".\nIl termine \"Heka\" era usato anche per la pratica di riti magici. Il termine in lingua copta \"hik\" deriva dall'antico egizio.\nNella mitologia.\n\"Heka\" significa letteralmente \"colui che attiva il Ka\", l'aspetto dell'anima che incorpora la personalit\u00e0. Gli Egizi pensavano che la magia operasse attivando la potenza dell'anima. \"Heka\" implica anche grande potenza ed influenza, particolarmente se si parla del Ka degli dei. Heka agiva assieme ad Hu, il principio della parola divina, e Sia, il concetto della divina onniscienza, per creare le basi della \"potenza creativa\" sia nel mondo mortale che in quello divino.\nEssendo uno che \"attiva\" il Ka, Heka viene anche definito figlio di Atum, creatore delle cose in generale, o occasionalmente figlio di Khnum, che cre\u00f2 lo specifico Ba personale (un altro aspetto dell'anima). Essendo figlio di Khnum, sua madre sarebbe stata Menhit.\nIl geroglifico che rappresenta il suo nome \u00e8 un pezzo di lino con un paio di braccia alzate; somiglia anche vagamente ad un paio di serpenti intrecciati tra le braccia di qualcuno. Di conseguenza, si dice anche che Heka abbia combattuto e vinto due serpenti, ed era solitamente raffigurato come un uomo che strozza due serpenti intrecciati. Medicina e dottori sono visti come rami della magia, per cui i sacerdoti di Heka svolgevano anche queste attivit\u00e0.\nCulto.\nGli egizi credevano che con l'aiuto di \"Heka\" potevano influenzare il mondo degli dei e guadagnare protezione, salute ed aiuto. Il vivere laico e religioso non era distinto nel mondo egizio. Ogni aspetto della vita, del mondo, di piante ed animali, l'esistenza mortale, le pratiche del culto e l'oltretomba, erano connessi al potere ed all'autorit\u00e0 degli dei.\nIl dio Heka distrusse il serpente Apopi, nemico di Ra ed ebbe un culto fin dall'Antico Regno."}
{"id": "3703320", "revid": "110157", "url": "https://it.wikipedia.org/wiki?curid=3703320", "title": "Coppa Italia di Legadue 2010-2011", "text": "La Coppa Italia di Legadue 2010-2011 \u00e8 stata la settima edizione della manifestazione.\nHa visto al via le 16 squadre del Campionato di Legadue, divise in quattro gruppi di quattro squadre ciascuna, che si sono affrontate in tornei a eliminazione diretta. Le squadre vincenti hanno partecipato alla Final Four.\nTabellone.\nFinal Four.\nLa Final Four \u00e8 stata disputata a Novara il 26 e 27 febbraio 2011."}
{"id": "3703323", "revid": "149485", "url": "https://it.wikipedia.org/wiki?curid=3703323", "title": "Anton Golotsutskov", "text": ""}
{"id": "3703325", "revid": "1337443", "url": "https://it.wikipedia.org/wiki?curid=3703325", "title": "Carlo Giuseppe Beraudo di Pralormo", "text": "Incarichi di Governo.\nRegno di Sardegna ante 4 marzo 1848"}
{"id": "3703334", "revid": "44112061", "url": "https://it.wikipedia.org/wiki?curid=3703334", "title": "Operatore Del", "text": ""}
{"id": "3703339", "revid": "538762", "url": "https://it.wikipedia.org/wiki?curid=3703339", "title": "Piolets d'or", "text": ""}
{"id": "3703342", "revid": "110157", "url": "https://it.wikipedia.org/wiki?curid=3703342", "title": "Challenge Cup 2011-2012 (pallavolo maschile)", "text": "La Coppa CEV di pallavolo maschile 2011-2012 \u00e8 stata la 32\u00aa edizione del terzo torneo pallavolistico europeo per squadre di club; \u00e8 iniziata con la fase di qualificazione il 22 ottobre 2011, si \u00e8 conclusa il 31 marzo 2012. Al torneo hanno partecipato 50 squadre e la vittoria finale \u00e8 andata per la prima volta al Klub Sportowy AZS Cz\u0119stochowa Sportowa."}
{"id": "3703343", "revid": "287204", "url": "https://it.wikipedia.org/wiki?curid=3703343", "title": "Palazzo Fatta", "text": "Il palazzo Fatta \u00e8 un palazzo storico della citt\u00e0 di Palermo la cui prima edificazione avvenne presumibilmente alla fine del XVI secolo. L'ingresso al palazzo \u00e8 a Piazza Marina 19.\nStoria.\nIl palazzo venne edificato in pi\u00f9 fasi: a met\u00e0 del XVII secolo dai Costa Baroni del Grano; ampliato e arricchito ai primi del secolo successivo dai Denti di Piraino principi di Castellazzo; poco dopo la met\u00e0 del secolo pass\u00f2 in propriet\u00e0 ai Calderone baroni di Baucina che fecero realizzare le splendide decorazioni del grande salone. Alla met\u00e0 del XIX secolo fu acquistato dai Fatta baroni della Fratta che lo sopraelevarono, ampliarono e completarono, e i cui discendenti lo detengono in massima parte tuttora.\nDescrizione.\nL'aspetto esteriore, cos\u00ec sobrio e contraddistinto dal susseguirsi regolare delle cornici rette, dipende dall'ultimo rimaneggiamento ottocentesco dovuto ai Fatta. Particolarmente suggestiva \u00e8 la grande terrazza che si affaccia su Piazza Marina, ornata di eleganti balaustrate, e che funge da sfogo per i grandi saloni del piano nobile le cui aperture, incorniciate da timpani curvi e retti alternati, sono ulteriormente sottolineate in facciata dai quattro grandi tondi a stucco dipinti in bianco e azzurro.\nNell'interno sono da segnalare i pregevoli affreschi eseguiti nel 1771 da Antonio Manno per conto di Salvatore Calderone, barone di Baucina. Tra questi sono di grande effetto la galleria con \"Le virt\u00f9 della famiglia\", \"La gloria del casato\", scene con putti, allegorie delle virt\u00f9 e scorci prospettici.\nIl palazzo \u00e8 stato completamente restaurato nel 2008."}
{"id": "3703344", "revid": "300067", "url": "https://it.wikipedia.org/wiki?curid=3703344", "title": "Coppa Italia di Legadue 2011-2012", "text": "La Coppa Italia di Legadue 2011-2012 \u00e8 stata l'ottava edizione della manifestazione.\nFormula.\nLa formula delle manifestazione prevede la partecipazione di tutte le squadre iscritte al campionato di Legadue 2011-2012. Sono previste gare di andata e ritorno, con passaggio del turno in base alla somma dei punti nei due incontri.\nLa fase finale \u00e8 organizzata al PalaFlorio di Bari nei giorni 3 e 4 marzo 2012. Semifinali e finali sono gare a partita unica.\nIn seguito al ripescaggio dell'Umana Venezia in Serie A 2011-2012 a Coppa Italia gi\u00e0 iniziata, la Tezenis Verona ha avuto accesso automatico ai quarti di finale (nell'unica gara disputata, Venezia aveva sconfitto Verona 85-75)."}
{"id": "3703349", "revid": "538762", "url": "https://it.wikipedia.org/wiki?curid=3703349", "title": "Piolets d'Or", "text": ""}
{"id": "3703357", "revid": "1310927", "url": "https://it.wikipedia.org/wiki?curid=3703357", "title": "Bryan Carrasco", "text": "\u00c8 soprannominato \"El Petiso\" (in lingua italiana Il Pony).\nCaratteristiche tecniche.\n\u00c8 un veloce calciatore che pu\u00f2 essere impiegato sia come terzino che come esterno offensivo.\nCarriera.\nClub.\nLa sua carriera da calciatore inizia quando viene acquistato dall'Audax Italiano per militare nelle formazione giovanili. Il 19 settembre 2009 fa il suo esordio in prima squadra.\nNazionale.\nNel 2011 ha partecipato con la sua nazionale al Campionato sudamericano di calcio Under-20. \nParticolare l'episodio durante Ecuador U20-CileU20, in cui, agganciando la mano dell'avversario, si colpisce in pieno viso per simulare un fallo."}
{"id": "3703369", "revid": "599013", "url": "https://it.wikipedia.org/wiki?curid=3703369", "title": "Omar Zanon", "text": "Carriera.\nHa giocato in alcune compagini della Serie A, A2, B ed Alpenliga (HC Fiemme, HC Merano, HC Pergine ed HC Egna) con alcune presenze anche nelle nazionali giovanili (dal 1990 al 1993), ed una presenza in nazionale maggiore.\nRitiratosi al termine della stagione 2007-2008, "}
{"id": "3703371", "revid": "599013", "url": "https://it.wikipedia.org/wiki?curid=3703371", "title": "Campionati mondiali di ginnastica artistica 2011 - Concorso a squadre maschile", "text": ""}
{"id": "3703372", "revid": "287204", "url": "https://it.wikipedia.org/wiki?curid=3703372", "title": "Women's Pro Tennis Classic 2011", "text": "Il Women's Pro Tennis Classic 2011 \u00e8 stato un torneo professionistico di tennis femminile giocato sul cemento. \u00c8 stata la 3\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Kansas City (Missouri) negli USA dal 3 al 9 ottobre 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Varvara Lepchenko ha battuto in finale Romina Oprandi, 6\u20134, 6\u20131\nDoppio.\n Maria Abramovi\u0107 / Eva Hrdinov\u00e1 hanno battuto in finale Jamie Hampton / Ajla Tomljanovi\u0107, 2\u20136, 6\u20132, [10\u20134]"}
{"id": "3703378", "revid": "120665867", "url": "https://it.wikipedia.org/wiki?curid=3703378", "title": "Vuelta a Cuba", "text": "La Vuelta a Cuba (it. \"Giro di Cuba\") \u00e8 una corsa a tappe di ciclismo su strada che si svolge sull'isola di Cuba, ogni anno in febbraio. \u00c8 inserito nel calendario dell'UCI America Tour, classe 2.2.\nStoria.\nLa Vuelta a Cuba fu creata nel 1964 dal presidente della neonata Federazione cubana di ciclismo, Reinaldo Paseiro, che diede il via a un gruppo di 72 ciclisti, impegnati in una corsa di 1180\u00a0km. Le prime tre edizioni furono a livello nazionale, ma il successo di queste permise di passare a livello internazionale dal 1967.\nPolonia e Messico furono le prime due federazioni ad assicurare la presenza alla corsa, seguite da Argentina e Cecoslovacchia nel 1974. Tali federazioni sfruttavano la corsa come preparazione per la stagione alle porte. Ad esse si aggiunsero Unione Sovietica, Germania dell'Est, Colombia, Panama, Venezuela, Costa Rica, Nicaragua, Spagna e molte altre.\nDopo una pausa nell'organizzazione della corsa dal 1991 al 2000, la Vuelta a Cuba torn\u00f2 ad essere disputata con la partecipazione, dal 2002, di diverse selezioni nazionale e, a partire dal 2005, squadre professionistiche.\nL'edizione 2011 \u00e8 stata annullata.\nAlbo d'oro.\n\"Aggiornato all'edizione 2010.\""}
{"id": "3703384", "revid": "19933", "url": "https://it.wikipedia.org/wiki?curid=3703384", "title": "Sozomen", "text": ""}
{"id": "3703395", "revid": "562499", "url": "https://it.wikipedia.org/wiki?curid=3703395", "title": "Prima Divisione femminile FIP 1935-1936", "text": ""}
{"id": "3703403", "revid": "124986381", "url": "https://it.wikipedia.org/wiki?curid=3703403", "title": "Venere (astrologia)", "text": "Venere \u00e8 il secondo pianeta del sistema solare in ordine di distanza dal Sole. In astrologia indica la capacit\u00e0 affettiva, i sentimenti, la sensibilit\u00e0, la diplomazia, la sessualit\u00e0, le inclinazioni ad attivit\u00e0 artistiche nonch\u00e9 il talento musicale dell'individuo. In altre parole, Venere indica il modo di amare e il gusto estetico delle persone, per estensione del significato \u00e8 anche il modo di curare se stessi. Indica anche la sorella, l'amante.\nCaratteristiche e posizioni.\nSecondo l'astrologia, Venere \u00e8 il pianeta governatore dei segni del Toro (domicilio notturno) e della Bilancia (domicilio diurno), con le relative case astrologiche (II e VII casa, case del denaro e delle relazioni personali). Nonostante gli aspetti antitetici di questi segni (il primo \u00e8 deciso e godereccio, il secondo \u00e8 indeciso e intellettuale), essi hanno comunque in comune il gusto per il bello e il lusso, il bisogno di amare e l'amore per le arti e la musica, e sono proprio queste le caratteristiche peculiari di tale pianeta.\nSecondo l'astrologia tradizionale Venere \u00e8 in esaltazione in Pesci, in esilio in Ariete e Scorpione, in caduta in Vergine.\nEssendo il secondo pianeta del sistema solare dopo Mercurio, Venere si trova tra la Terra e il Sole. Per questo motivo, visto dalla Terra, si distanzia dal Sole per non pi\u00f9 di 48\u00b0 sul cerchio zodiacale. Visto che ogni segno occupa un angolo di 30\u00b0 nella ruota dello zodiaco, ne deriva che Venere si trova sempre entro i 2 segni precedenti e i 2 successivi a quello del Sole. Sempre per la vicinanza al Sole, \u00e8 molto facile che appaia retrogrado, ovvero che visto dalla Terra sembri indietreggiare sulla sua orbita rispetto alla sua direzione normale (in senso progrado) a causa del contemporaneo movimento della Terra intorno al Sole.\nA livello anatomico \u00e8 in relazione principalmente con i reni e gli organi sessuali.\nArchetipo della vita.\nArchetipo dell'amore e della vita, Venere nel suo percorso tra la Terra e il Sole disegna una stella a cinque punte perfettamente regolare, che i pitagorici, cultori della musica delle sfere, vedevano riflessa nelle forme vegetali della natura: ogni segmento del pentagramma infatti risulta suddiviso dagli altri in una sezione aurea, rinvenibile nei numeri e nelle geometrie delle piante.\nVenere nei segni.\nLa posizione di Venere nel tema natale dell'individuo influenza il suo modo di amare, quindi di vivere le relazioni affettive con gli altri, a prescindere dal segno solare. Questo significa che la descrizione classica delle relazioni personali e dei talenti di un segno pu\u00f2 non corrispondere completamente alla realt\u00e0 per chi possiede Venere in un segno diverso. Per esempio un Vergine imprudente nell'iniziare una relazione ha molto probabilmente Venere in Leone, un Capricorno eccessivamente attratto sessualmente da uomini e/o donne, tanto da frenare a fatica l'eccitazione, ha sicuramente Venere in Scorpione, un Toro infedele probabilmente ha una Venere in Gemelli.\nAriete.\nIn Ariete, segno di fuoco e dell'impulsivit\u00e0, Venere \u00e8 focosa ed irruente. La persona che ha questa posizione nel suo oroscopo si lascia trasportare nelle passioni amorose, a volte con pi\u00f9 di una persona. La ricerca di partner che soddisfino questo desiderio \u00e8 spesso affannosa e va dall'estasi estrema fino al tormento, poich\u00e9 ci si lascia coinvolgere senza riflettere. In generale, le persone con Venere in Ariete appaiono impulsive, poco diplomatiche, e dispendiose nella gestione delle finanze. Trattandosi di una Venere dai tratti maschili (il segno dell'Ariete \u00e8 governato da Marte), nelle donne questa posizione indica un forte bisogno di sesso. Questa posizione pu\u00f2 anche indicare un matrimonio precoce.\nToro.\nVenere in Toro si trova nel suo domicilio. Qui diventa molto sensuale e femminile. Cerca stabilit\u00e0 e costanza in amore, non \u00e8 portata ai colpi di fulmine e il suo erotismo mira al piacere fisico pi\u00f9 che alla trasgressione. Denota fortuna in campo finanziario.\nGemelli.\nVenere in Gemelli \u00e8 portata istintivamente alla seduzione, per il suo eloquio piacevole e le inclinazioni letterarie. Curiosa e spiritosa, si stanca facilmente delle relazioni troppo statiche e prevedibili.\nCancro.\nVenere in Cancro \u00e8 tra le pi\u00f9 sensibili e vulnerabili. Nel rapporto di coppia cerca soprattutto affetto, intimit\u00e0 e protezione. Pu\u00f2 avere un eccessivo bisogno di conferme e continue oscillazioni di umore.\nLeone.\nVenere in Leone esprime i propri sentimenti in maniera orgogliosa, con tratti altezzosi e spesso narcisistici. Si desidera essere amati unicamente ed incondizionatamente per quello che si \u00e8, ma si ricambia l'amore in maniera profonda e sincera. Pu\u00f2 indicare inclinazione per la mondanit\u00e0, per il lusso, e fortuna al gioco.\nVergine.\nVenere in Vergine \u00e8 mentale, idealista, puntigliosa, e diffidente. Pu\u00f2 amare con grande tenacia, sebbene in maniera pi\u00f9 fredda. \u00c8 un segno in cui la ragione tende a prevalere sul sentimento. Bisognosa di costante rassicurazione, risponde tuttavia con stima assoluta ed amore instancabile laddove trovi un partner affidabile che sappia vedere la spiritualit\u00e0 anche negli aspetti pi\u00f9 terreni. Pu\u00f2 indicare un matrimonio con persona di ceto umile.\nBilancia.\nVenere in Bilancia \u00e8 nel suo domicilio secondario, ed esprime tutte le sue caratteristiche di eleganza e desiderio di piacere. Denota amore per la giustizia, ma anche possibile vanit\u00e0, lussuria e prodigalit\u00e0, oltre ad un matrimonio precoce.\nScorpione.\nLa Venere in Scorpione dona un'elegante sensualit\u00e0 ed un misterioso fascino, soprattutto alle donne, ma in negativo chi ha la Venere in questo segno tende ad amare troppo ardentemente il proprio partner, a tal punto da farsi del male. Essendo un segno fisso \u00e8 tra i pi\u00f9 fedeli dello zodiaco, sebbene possa denotare gelosia e storie d'amore tormentate.\nSagittario.\nLa posizione di Venere in Sagittario apporta successo e fortuna in numerosi campi. Il soggetto risulta generoso, simpatico, mosso da nobili ideali, e amante della spiritualit\u00e0.\nCapricorno.\nCon Venere in Capricorno il sentimento si sviluppa nel tempo, partendo con molta lentezza. Si pu\u00f2 arrivare ad avere rapporti molto solidi e duraturi, ferma restando la difficolt\u00e0 di lasciarsi andare.\nAcquario.\nVenere in Aquario dona un bisogno di libert\u00e0 nelle relazioni, che vengono viste come prigioni per ogni individuo che possiede questa Venere; l'amore in questo segno viene visto come amicizia e l'amicizia come amore. Il soggetto mostra inclinazioni artistiche e attrazione per le novit\u00e0 e gli ideali sociali.\nPesci.\nVenere in Pesci appare dolce, compassionevole, emotiva e altruista, sebbene nel complesso umile, riservata, e priva di senso pratico. Pu\u00f2 denotare delusione sentimentale, o propensione alle relazioni segrete."}
{"id": "3703405", "revid": "767487", "url": "https://it.wikipedia.org/wiki?curid=3703405", "title": "Getulio Vaca Diez", "text": "Caratteristiche tecniche.\nGioca come centrocampista offensivo: \u00e8 dotato di una buona tecnica ed \u00e8 abile nell'esecuzione dei calci piazzati, siano essi punizioni o calci d'angolo.\nCarriera.\nClub.\nVaca Diez gioc\u00f2 la sua prima partita in massima serie boliviana nel corso della stagione 2003, scendendo in campo con la maglia del Guabir\u00e1 di Montero. Fu impiegato sovente in campionato, e a fine torneo aveva raccolto 29 presenze. Nel 2004 pass\u00f2 al Blooming, compagine della sua citt\u00e0 natale, Santa Cruz de la Sierra. Gioc\u00f2 la prima annata da titolare, mentre poco dopo l'inizio della seconda fu inviato a giocare in Svizzera, in prestito all'Yverdon. Nel club elvetico divenne titolare, disputando 13 gare in prima divisione. Torn\u00f2 poi in patria nel campionato 2006, vestendo i colori del Bol\u00edvar di La Paz. Nel 2007 ebbe un breve ritorno al Blooming, mentre nel 2008 pass\u00f2 al Guabir\u00e1. Nel 2009 disput\u00f2 con la squadra dalla divisa rossa la Copa Sim\u00f3n Bol\u00edvar. Nel 2010 torn\u00f2 in massima serie, e gioc\u00f2 29 volte per l'Universitario di Sucre, mettendo a segno 7 reti. Nel febbraio 2011 viene ceduto al Real Mamor\u00e9, ma pochi giorni dopo il suo arrivo si infortun\u00f2 e salt\u00f2 la stagione.\nNazionale.\nCon la selezione Under-20 ha disputato il Campionato sudamericano 2003, disputando quattro incontri. Debutt\u00f2 in Nazionale maggiore il 17 novembre 2004, in occasione dell'incontro di Barranquilla con la , valido per le qualificazioni al , subentrando al 76\u00ba minuto a Rub\u00e9n Tufi\u00f1o. Nello stesso anno venne incluso nella lista per la Copa Am\u00e9rica. In tale competizione, per\u00f2, non fu mai impiegato."}
{"id": "3703412", "revid": "132266", "url": "https://it.wikipedia.org/wiki?curid=3703412", "title": "Dandysmo", "text": ""}
{"id": "3703421", "revid": "767487", "url": "https://it.wikipedia.org/wiki?curid=3703421", "title": "Cliffs Esperance Tennis International 2011", "text": "Il Cliffs Esperance Tennis International 2011 (Australia F8 Futures 2011) \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2011 e dell'ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Esperance in Australia dal 3 al 9 ottobre su campi in cemento.\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nVincitori.\nSingolare maschile.\n Benjamin Mitchell ha battuto in finale Matt Reid 6\u20131, 6\u20134\nDoppio maschile.\n Brydan Klein / Jose Rubin Statham hanno battuto in finale Gao Peng / Gao Wan 7\u20135, 6\u20133\nSingolare femminile.\n Casey Dellacqua ha battuto in finale Olivia Rogowska, 6\u20132, 6\u20131\nDoppio femminile.\n Casey Dellacqua / Olivia Rogowska hanno battuto in finale Monique Adamczak / Sandra Zaniewska, 6\u20133, 6\u20132"}
{"id": "3703426", "revid": "37401", "url": "https://it.wikipedia.org/wiki?curid=3703426", "title": "Mondiali di scherma 2011", "text": ""}
{"id": "3703429", "revid": "767487", "url": "https://it.wikipedia.org/wiki?curid=3703429", "title": "Kindling", "text": "Kindling \u00e8 un film muto del 1915 diretto da Cecil B. DeMille conosciuto anche con il titolo \"The Kindling\".\n\u00c8 l'esordio cinematografico di Charlotte Walker, un'attrice texana che, all'epoca, aveva 39 anni.\nIl soggetto \u00e8 basato su \"The Kindling\", la commedia di Charles Kenyon che venne rappresentata a Broadway nel 1911 con protagonista Margaret Illington .\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nDistribuito dalla Famous Players-Lasky Corporation e dalla Paramount Pictures, il film - presentato da Jesse L. Lasky - usc\u00ec nelle sale cinematografiche statunitensi il 12 luglio 1915. Copia del film, un positivo in 35\u00a0mm, viene conservata negli archivi dell'International Museum of Photography and Film at George Eastman House."}
{"id": "3703430", "revid": "81657840", "url": "https://it.wikipedia.org/wiki?curid=3703430", "title": "Nasira (personaggio)", "text": ""}
{"id": "3703445", "revid": "1337443", "url": "https://it.wikipedia.org/wiki?curid=3703445", "title": "Nicola Blanc", "text": " Figlio dell'albergatore Richard-Blanc Claude e di Antoinette Doucet, Blanc era proprietario delle seterie di Faverges, fondatore di una scuola gratuita per ragazzi, diretta dai Fratelli della dottrina cristiana e membro corrispondente dell'Associazione agraria di Torino.\nDal 1825 al 1841 ricopr\u00ec l'incarico di sindaco di Faverges.\nFu nominato barone il 31 ottobre 1835."}
{"id": "3703447", "revid": "339392", "url": "https://it.wikipedia.org/wiki?curid=3703447", "title": "Ordine di al-Kalifa", "text": ""}
{"id": "3703449", "revid": "1543377", "url": "https://it.wikipedia.org/wiki?curid=3703449", "title": "Pallavolo femminile ai XVI Giochi panamericani", "text": "Il XVI campionato di pallavolo femminile ai Giochi panamericani si \u00e8 svolto dal 15 al 20 ottobre 2011 a Guadalajara in Messico, durante i XVI Giochi panamericani. Al torneo hanno partecipato 8 squadre nazionali nordamericane e sudamericane e la vittoria finale \u00e8 andata per la quarta volta al Brasile.\nPodio.\nCampione.\nBrasile(Quarto titolo)\nSecondo posto.\nCuba\nTerzo posto.\nStati Uniti"}
{"id": "3703453", "revid": "380453", "url": "https://it.wikipedia.org/wiki?curid=3703453", "title": "Pallavolo ai XVI Giochi panamericani", "text": "La Pallavolo ai XVI Giochi panamericani si \u00e8 svolta a Guadalajara, in Messico, dal 19 al 25 ottobre. Hanno preso parte ai Giochi otto squadre maschili e altrettante femminili.\nTorneo maschile.\nNella tabella a seguito le squadre qualificate per il torneo maschile:\nTorneo femminile.\nNella tabella a seguito le squadre qualificate per il torneo femminile:\nCalendario.\nLa competizione ha avuto luogo in 15 giorni, vedendo protagoniste prima le donne, poi gli uomini."}
{"id": "3703454", "revid": "1782831", "url": "https://it.wikipedia.org/wiki?curid=3703454", "title": "Kongsvinger Idrettslag Toppfotball 1998", "text": "Questa voce raccoglie le informazioni riguardanti il Kongsvinger Idrettslag Toppfotball nelle competizioni ufficiali della stagione 1998."}
{"id": "3703459", "revid": "461628", "url": "https://it.wikipedia.org/wiki?curid=3703459", "title": "Piazza del Duomo (Siena)", "text": "Piazza del Duomo a Siena fiancheggia la cattedrale di Santa Maria Assunta con una forma a \"L\" e con una continuazione ideale nella mancata navata del \"Duomo Nuovo\", oggi piazza Jacopo della Quercia. Oltre al celebre edificio religioso, vi si affaccia il complesso museale di Santa Maria della Scala. \nStoria.\nLa piazza si trova al vertice del colle di Santa Maria, a ridosso del nucleo pi\u00f9 antico della citt\u00e0 romana, il Castelvecchio. La nascita del centro religioso \u00e8 riferibile, in via ipotetica e indiziaria, al VII secolo circa (anche se non si pu\u00f2 escludere che il colle ospitasse una sorta di acropoli pi\u00f9 antica), quando la sede episcopale e la cattedrale vi furono trasferite da un luogo imprecisato di Castelvecchio. Tutta la \"platea apiscopis\" fu infatti inclusa nella prima cerchia di mura altomedievale, che passava pi\u00f9 o meno lungo l'attuale via del Fosso di Sant'Ansano, cio\u00e8 sul retro del caseggiato di Santa Maria della Scala. Con la costruzione del Duomo, dall'XI secolo, la piazza si avvi\u00f2 ad avere la conformazione attuale, che divenne per lo pi\u00f9 definitiva solo nel seicento, quando venne abbattuto l'antico palazzo vescovile (dell'XI secolo), liberando il fianco destro della cattedrale, mentre sul lato settentrionale veniva demolita la loggia che univa la vecchia Canonica al Duomo stesso.\nDescrizione.\nLa straordinaria facciata del Duomo domina visivamente la piazza, con la luce che la illumina per gran parte della giornata senza ombre dagli edifici circostanti, che sono comunque calibratamente vicini. Essa venne realizzata nella parte inferiore tra il 1285 e il 1296 da Giovanni Pisano in stile Gotico con influssi rayonnant, e nella parte superiore da Camaino di Crescentino e terminata nel 1317. I gradini che sollevano la cattedrale sono conclusi in una proporzionata piattaforma che fa da base al monumento, sulla quale si trovano, in corrispondenza degli ingressi principali, intarsi marmorei (oggi copie degli originali) che rappresentano le \"Cerimonie dell'iniziazione\" di Nastagio di Gaspare, databili al 1450.\nAgli angoli della scalinata due \"Lupe con i gemelli\" in marmo su colonne sono opera rispettivamente di Giovanni Pisano e di Urbano da Cortona, entrambe ricoverate nel vicino Museo dell'Opera Metropolitana e sostituite da copie. Il lato destro dell'edificio, quello che d\u00e0 sulla piazza, \u00e8 pi\u00f9 semplice, spiccandovi la sola Porta del Perdono ornata da un bassorilievo della \"Madonna col Bambino\" di Donatello (pure in copia).\nIl campanile, a fasce bianche e nere, venne innalzato inglobando una parte dell'antica torre dei Bisdomini, verso il finire del Duecento.\nIl lato opposto alla facciata della cattedrale \u00e8 occupato dall'ex ospedale di Santa Maria della Scala, che proprio alle gradinate del Duomo deve il suo nome. Fondato dagli stessi canonici per dare ospitalit\u00e0 ai pellegrini, assistere i poveri, i malati e accogliere i fanciulli orfani, fu tra Medioevo e Rinascimento una delle pi\u00f9 grandi e importanti strutture del genere in Toscana. Il suo prestigio si rispecchia oggi nella ricca decorazione del complesso, divenuto nel frattempo museo. All'interno sono ospitate solo una piccola parte delle opere d'arte possedute dall'ospedale (molte sono alla Pinacoteca Nazionale), ma sufficienti a dare un'idea dell'antico splendore. Ospita inoltre il Museo archeologico nazionale (nei sotterranei) e i pezzi originali della Fonte Gaia, sia di Jacopo della Quercia che del rifacimento ottocentesco di Tito Sarrocchi. \nIl lato nord della piazza \u00e8 invece occupato dal Palazzo Arcivescovile, che oggi presenta una facciata settecentesca, mimetizzata per\u00f2 dall'uso dello stile gotico-senese del Trecento. Qui fino a met\u00e0 del Seicento ebbro sede i Canonici e il rettore dell'Opera, mentre l'arcivescovo, come gi\u00e0 accennato, abitava in un palazzo che stava addossato al fianco destro della cattedrale.\nPiazza Jacopo della Quercia.\nA destra del Duomo l'ampio spazio in cui sarebbe dovuta sorgere la grande cattedrale trecentesca, si trova oggi il cosiddetto \"Duomo Nuovo\", ovverso uno spazio in cui resta costruita la prima navata (sede oggi del Museo dell'Opera del Duomo) e il cosiddetto facciatone. Tale spiazzo si chiama oggi piazza Jacopo della Quercia. \nVia si affaccia il Palazzo Reale, opera di Bernardo Buontalenti della fine del Cinquecento, nato per ospitare il governatore mediceo della citt\u00e0. Oggi ospita la Prefettura e l'Amministrazione provinciale."}
{"id": "3703464", "revid": "196390", "url": "https://it.wikipedia.org/wiki?curid=3703464", "title": "Emil Loteanu", "text": ""}
{"id": "3703466", "revid": "1428919", "url": "https://it.wikipedia.org/wiki?curid=3703466", "title": "Campionati mondiali di ginnastica artistica 2011 - Concorso a squadre femminile", "text": ""}
{"id": "3703467", "revid": "2020477", "url": "https://it.wikipedia.org/wiki?curid=3703467", "title": "Gli strangolatori della collina", "text": "Gli strangolatori della collina (\"The Case of the Hillside Stranglers\") \u00e8 un film per la televisione del 1989 diretto da Steven Gethers. \u00c8 ispirato a un fatto di cronaca avvenuto a Los Angeles tra l'ottobre del 1977 e il febbraio del 1978.\nTrama.\nLos Angeles, fine anni' 70. Il detective della polizia Bob Grogan \u00e8 sulle tracce di un serial killer che stupra e uccide le donne. Le vittime sono ragazze dai 12 ai 28 anni di differente estrazione sociale, uccise quasi tutte tramite strangolamento ma anche con altre modalit\u00e0 (una viene avvelenata con iniezioni di detergente). I corpi recano tracce evidenti di brutali violenze sessuali e torture.\nNel frattempo, i cugini Kenneth Bianchi e Angelo Buono si attrezzano per le loro scorribande. L'escamotage trovato dai due per avvicinare le vittime consiste nel farsi passare per poliziotti. Angelo ha un'attivit\u00e0, mentre il giovane Kenneth cambia spesso lavoro, \u00e8 sempre alla ricerca di soldi e ha anche sottratto l'identit\u00e0 di un ex compagno di studi psicologo per spacciarsi come tale all'occorrenza. \nCon il passare dei mesi, l'atteggiamento di sfida di Bianchi nei confronti della polizia (arriva a offrirsi di collaborare per i pattugliamenti) spinge Buono ad allontanarlo. Bianchi si reca cos\u00ec a Bellingham, dove uccide altre due donne. Quando viene catturato, tenta invano la carta dell'infermit\u00e0 mentale. La sua testimonianza permette di processare anche Buono. Entrambi vengono condannati all'ergastolo."}
{"id": "3703468", "revid": "767487", "url": "https://it.wikipedia.org/wiki?curid=3703468", "title": "Tram tipo PCC", "text": "I tram tipo PCC erano una tipologia di vetture tranviarie, progettata negli anni trenta negli Stati Uniti d'America. L'acronimo PCC deriva da \"President Conference Committee\", perch\u00e9 le caratteristiche delle vetture furono stabilite congiuntamente dai presidenti delle maggiori aziende di trasporto pubblico.\nStoria.\nIntorno alla fine degli anni venti, le maggiori aziende di trasporto pubblico degli Stati Uniti d'America si accordarono per progettare un tipo unificato di vettura tranviaria, con l'obiettivo di abbattere i costi di costruzione e di rispondere efficacemente alla concorrenza di altri mezzi di trasporto (automobili e autobus).\nLe vetture, dalla tipica forma arrotondata, furono prodotte in grande numero (intorno alle 5.000 unit\u00e0 per le citt\u00e0 nord-americane) fino agli anni cinquanta.\nCostruttori.\nInizialmente, le vetture PCC furono costruite dalle ditte nord-americane St. Louis Car Company e Pullman Standard, con equipaggiamenti elettrici forniti da General Electric e Westinghouse.\nSuccessivamente le PCC si diffusero anche in Europa, dove vennero costruite su licenza dalla belga La Brugeoise et Nivelles, per numerose citt\u00e0 belghe e francesi, e dall'italiana Fiat, che ne forn\u00ec un lotto alla citt\u00e0 di Madrid.\nDopo la seconda guerra mondiale, il modello PCC conobbe un'enorme diffusione nei paesi del blocco orientale, grazie ai modelli T1, T2 e soprattutto T3 costruiti su licenza dalla Tatra cecoslovacca. Altre ditte (ad esempio la DUEWAG tedesco-occidentale o la Konstal polacca) svilupparono progetti propri ispirandosi alle PCC."}
{"id": "3703470", "revid": "599013", "url": "https://it.wikipedia.org/wiki?curid=3703470", "title": "Eivind Karlsbakk", "text": "Carriera.\nClub.\nKarlsbakk gioc\u00f2 con le maglie di Brann e Sogndal, prima di passare al Bryne. Nel 2002 pass\u00f2 allo \u00c5sane, per cui esord\u00ec il 14 aprile: sostitu\u00ec Petter Bakke nella sconfitta per 3-1 contro lo H\u00f8nefoss. Il 9 maggio segn\u00f2 la prima rete, nel 2-1 inflitto al Tollnes.\nL'anno seguente pass\u00f2 al Mandalskameratene. Debutt\u00f2 in squadra il 13 aprile 2003, subentrando a Tore Hansen nel successo per 1-0 sullo Start, dove realizz\u00f2 il gol della vittoria. Rimase in squadra fino al 2005.\nDal 2007 al 2008 fu in forza al Rosseland, per farvi ritorno dal 2011 al 2013.\nNazionale.\nKarlsbakk gioc\u00f2 15 incontri per la , con 2 reti all'attivo. Il primo incontro lo disput\u00f2 il 31 maggio 1994, quando sostitu\u00ec Rune Stakkeland nella vittoria per 2-0 sulla . Il 4 agosto segn\u00f2 la prima rete, nel successo per 2-1 sull'."}
{"id": "3703475", "revid": "981285", "url": "https://it.wikipedia.org/wiki?curid=3703475", "title": "Dmitrij Nikolaevi\u010d \u010ce\u010dulin", "text": "Biografia.\nDmitrij \u010ce\u010dulin nacque a \u0160ostka nell'Oblast' di Sumy (oggi in Ucraina) da una famiglia operaia. Dopo il servizio militare nell'Armata Rossa si iscrisse all'atelier superiore d'arte e tecnica Vchutemas dove si diplom\u00f2 nel 1929, proseguendo con un periodo di studi post-diploma sotto la guida dell'architetto Aleksej Victorovi\u010d \u0160\u010dusev.\nNegli anni trenta \u010ce\u010dulin fu scelto per la progettazione di quattro stazioni della metropolitana di Mosca cominciando una carriera che lo port\u00f2 a progettare vari edifici che ancora oggi sono punti di riferimento ben noti nel panorama moscovita. Tra il 1945 e il 1949 ricopr\u00ec inoltre la carica di \"Architetto Capo\" della citt\u00e0.L'opera di \u010ce\u010dulin interagisce in vari modi con il concorso per la progettazione del palazzo dei Soviet, un evento di enorme importanza nella storia dell'architettura sovietica, concorso nel quale egli si piazz\u00f2 tra i dodici finalisti.\nUna delle sue opere pi\u00f9 significative \u00e8 l'edificio residenziale in Kotel'ni\u010deskaja nabere\u017enaja, uno dei sette grattacieli moscoviti commissionati da Stalin nei primi anni del secondo dopoguerra e noti come \"Sette sorelle\". Suo \u00e8 anche un progetto del 1947 per un ottavo grattacielo a Zarjad'e che per\u00f2 non fu mai realizzato. Quando, dopo molti anni di abbandono, il grande scavo che doveva ospitare le fondamenta del palazzo dei Soviet venne riutilizzato per la costruzione di quella che al tempo era la pi\u00f9 grande piscina aperta del mondo, la piscina Moskva, il progetto del nuovo impianto sportivo fu affidato a \u010ce\u010dulin.\nOltre all'attivit\u00e0 di progettista e di manager dei lavori pubblici \u010ce\u010dulin scrisse una quarantina tra libri, pamphlet, monografie e articoli sui temi dell'architettura, dell'urbanistica e del design.\nTra le molte onorificenze delle quali fu insignito si possono citare quella di eroe del lavoro socialista (1976), di architetto del popolo dell'Unione Sovietica (1971), due Ordini di Lenin, due ordini della Bandiera rossa del lavoro, l'Ordine d'Onore e tre premi Stalin (1941, 1949, 1953).\nMor\u00ec a mosca il 29 ottobre del 1981 e fu sepolto al cimitero di Novodevi\u010dij."}
{"id": "3703477", "revid": "765341", "url": "https://it.wikipedia.org/wiki?curid=3703477", "title": "Nazionale di baseball del Canada", "text": "La nazionale di baseball canadese rappresenta il Canada nelle competizioni internazionali, come il campionato mondiale di baseball organizzato dalla International Baseball Federation. Nel suo palmar\u00e8s non vanta alcun titolo ma \u00e8 attualmente considerata una delle migliori nazionali sul panorama internazionale come dimostra il ranking mondiale."}
{"id": "3703481", "revid": "36426", "url": "https://it.wikipedia.org/wiki?curid=3703481", "title": "Piazza Jacopo della Quercia", "text": ""}
{"id": "3703497", "revid": "729019", "url": "https://it.wikipedia.org/wiki?curid=3703497", "title": "Campionati mondiali di ginnastica artistica 2011 - Concorso individuale femminile", "text": ""}
{"id": "3703499", "revid": "287204", "url": "https://it.wikipedia.org/wiki?curid=3703499", "title": "Nazionale di baseball di Panama", "text": "La nazionale di baseball panamense rappresenta Panama nelle competizioni internazionali, come il campionato mondiale di baseball organizzato dalla International Baseball Federation. Nel suo palmar\u00e8s non vanta alcun titolo ma un secondo posto e due terzi posti mondiali. Nella breve storia del baseball olimpico non vanta tuttavia alcuna partecipazione.\nPiazzamenti.\nGiochi olimpici.\nMai qualificata"}
{"id": "3703500", "revid": "442595", "url": "https://it.wikipedia.org/wiki?curid=3703500", "title": "Polimorfismo per inclusione", "text": ""}
{"id": "3703501", "revid": "442595", "url": "https://it.wikipedia.org/wiki?curid=3703501", "title": "Polimorfismo parametrico", "text": ""}
{"id": "3703503", "revid": "767487", "url": "https://it.wikipedia.org/wiki?curid=3703503", "title": "The Puppet Crown", "text": "The Puppet Crown \u00e8 un film muto del 1915 diretto da George Melford che aveva come interpreti principali Ina Claire e Carlyle Blackwell.\nLa sceneggiatura di William C. de Mille si basa sull'omonimo romanzo di Harold MacGrath pubblicato a Indianapolis nel 1901.\nTrama.\nAlexia, figlia del vecchio e invalido re Leopoldo di Osia, si trova negli Stati Uniti, in un esclusivo college per ragazze. Conosce Bob Carewe, un giovane milionario, di cui si innamora. Ma, in patria, la situazione si fa sempre pi\u00f9 grave: i consiglieri del re cospirano contro di lui, minacciando di sostituirlo con la duchessa Sylvia. Anche la situazione finanziaria del paese non \u00e8 delle pi\u00f9 felici. Bob, allora, si offre di aiutare Osia con un prestito, anche se sa che Alexia non potr\u00e0 mai sposarlo se vorr\u00e0 governare. La morte del re provoca una rivolta popolare. Bob difende Alexia contro i cospiratori, aiutando perfino quello che \u00e8 il suo rivale, l'uomo destinato a sposare la principessa. Ma, nonostante tutto, la duchessa viene proclamata regina. Sylvia ordina immediatamente l'arresto di Alexia ma Bob riesce a fuggire con lei fino alla frontiera. Lasciata per sempre Osia, Alexia \u00e8 ora libera di sposare l'uomo amato.\nProduzione.\nIl film fu prodotto dalla Jesse L. Lasky Feature Play Company.\nDistribuzione.\nIl copyright del film, richiesto dalla Jesse L. Lasky Feature Play Co., Inc., fu registrato il 15 luglio 1915 con il numero LU5833.\nDistribuito dalla Paramount Pictures, il film usc\u00ec nelle sale cinematografiche statunitensi il 29 luglio 1915.\nNon si conoscono copie ancora esistenti della pellicola che viene considerata presumibilmente perduta."}
{"id": "3703505", "revid": "1442080", "url": "https://it.wikipedia.org/wiki?curid=3703505", "title": "Fire Music", "text": "Fire Music \u00e8 un album discografico del musicista jazz Archie Shepp pubblicato dalla Impulse! Records nel 1965.\nIl disco.\n\"Fire Music\" \u00e8 un disco fortemente impregnato di \"umori\" politici caratteristici del periodo storico nel quale venne registrato. Il brano posto in apertura dell'album, \"Hambone\", \u00e8 significativo nell'illustrare fin dall'inizio la tensione sociale, la passione politica, insita nell'avanguardia jazz dell'epoca; con i suoi dodici minuti di durata \u00e8 un pezzo costituito da aspirazioni atonali su deflagranti assoli al sax tenore di Shepp, dal sassofono alto di Marion Brown, dal trombone di Joseph Orange, dalla tromba di Ted Curson, e dalla batteria di Joe Chambers. La tematica del brano \u00e8 il sentimento di ritrovata identit\u00e0 razziale, dove l'essere neri diventa un motivo d'orgoglio ed una rabbiosa affermazione di rivendicazione culturale e sociale (accostabile a quello che aveva fatto Charles Mingus nel '63 con l'album \"The Black Saint and the Sinner Lady\"). L'autore vuole sottolineare che il jazz stesso \u00e8 il linguaggio della nuova societ\u00e0 che avanza, un jazz dalla fisicit\u00e0 tribale lontano da quello ben accetto presso la societ\u00e0 dei bianchi, a tal proposito Shepp afferm\u00f2: \u00abQuei bianchi che frequentavano i localini di New Orleans pensavano di ascoltare musica dei \"negri\" ma si sbagliavano: ascoltavano musica americana.\u00bb Dopo tanto furore si passa al lato romantico di Shepp, la cover di \"Prelude to a Kiss\" di Duke Ellington, presentata per\u00f2 in maniera quasi irriconoscibile, come anche la finale \"The Girl from Ipanema\" lontana dall'orecchiabilit\u00e0 originaria. Il brano \"Malcolm, Malcolm Semper Malcolm\" \u00e8 dedicato a Malcolm X, e svolge la funzione di intermezzo \"recitato\" di importanza cruciale nell'economia del disco, mentre \"Los Olvidados\" \u00e8 un omaggio all'omonimo film di Luis Bu\u00f1uel, ed \u00e8 un pezzo basato sull'esperienza dello stesso Shepp come insegnante in una scuola per ragazzi disagiati."}
{"id": "3703507", "revid": "316383", "url": "https://it.wikipedia.org/wiki?curid=3703507", "title": "Edoni", "text": "Gli Edoni (\"Edones\", \"Edonides\") (greco: \u1f28\u03b4\u03c9\u03bd\u03bf\u03af) erano una trib\u00f9 Tracia che abit\u00f2 soprattutto tra i fiumi Mesta e Strimone nel sud della Tracia, ma anche ad ovest dello Strimone fino all'Assio. Abitarono la regione della Migdonia prima che i Macedoni li cacciassero. Vi furono numerose citt\u00e0 Edoni nell'era classica, tra cui Drabescus e Myrcinus.\nStoria.\nLa strategicamente importante colonia ateniese di Ennea Hodoi (\"Nove Vie\", in seguito Anfipoli) fu conquistata dagli Edoni poco dopo che l'impero persiano fu cacciato dall'area. Gli Edoni ed i vicini Traci sconfissero una grande invasione Ionica guidata da Atene 32 anni dopo. Gli ateniesi ed i loro alleati avanzarono fino alla valle di Angitis verso Drabescus, prima di essere tagliati fuori e completamente distrutti, perdendo 1000 uomini nel disastro. Atene strapp\u00f2 il controllo di Anfipoli agli Edoni subito prima della guerra del Peloponneso. Brasida liber\u00f2 la citt\u00e0 durante il conflitto e, dopo un colpo di stato pro-Sparta, gli Edoni ne divennero alleati. Raggiunsero il culmine del proprio esercito quando sconfissero l'offensiva di Cleone.\nMitologia.\nLicurgo, figlio di Dryas, fu un mitologico re degli Edoni, il quale esili\u00f2 Dioniso nelle isole, ma che fu alla fine spodestato ed ucciso dal proprio popolo. Il conflitto inizi\u00f2 con l'opposizione di Licurgo al bere vino ed al culto del nuovo dio. Licurgo era appostato alla base del fiume Strimone nei pressi di Anfipoli. Secondo una versione della storia, fu imprigionato dagli Edoni presso il monte Pangeo, e quindi lacerato dai propri cavalli per ordine di Dioniso. Gli Edoni erano celebrati per il culto orgiastico di Bacco (Dioniso). Nei poemi latini il termine \"Edonis\" indica un baccanale femminile. I precursori Peresadyes, della dinastia di Bardylis che regn\u00f2 sui Dardani, erano probabilmente Edoni."}
{"id": "3703510", "revid": "19933", "url": "https://it.wikipedia.org/wiki?curid=3703510", "title": "Edonides", "text": ""}
{"id": "3703511", "revid": "19933", "url": "https://it.wikipedia.org/wiki?curid=3703511", "title": "Edones", "text": ""}
{"id": "3703515", "revid": "1543377", "url": "https://it.wikipedia.org/wiki?curid=3703515", "title": "Dean's Blue Hole", "text": "Il Dean's Blue Hole \u00e8 una dolina marina con una profondit\u00e0 di 202 metri. Si trova nella baia ovest di Clarence Town a Long Island, nelle Bahamas.\nStoria.\nIl suo fondale \u00e8 stato raggiunto per la prima volta da Jim King nel 1992.\nNell'aprile 2010, William Trubridge ha superato il record del mondo di apnea in dolina marina arrivando alla profondit\u00e0 di 92 metri senza l'ausilio di pinne. Nel dicembre 2010 ha nuotato fino a 101 metri di profondit\u00e0 in apnea usando solo mani e piedi, senza aiutarsi con i pesi di profondit\u00e0 o il giubbotto autogonfiante, solitamente usati dagli apneisti per scendere e risalire pi\u00f9 in fretta.\nFormazione.\nLe doline marine sono doline carsiche subacquee il cui ingresso si trova al di sotto del livello del mare. Si formano in seguito a fenomeni di natura carsica avvenuti quando il livello del mare era considerevolmente pi\u00f9 basso, come nel Pleistocene. In seguito all'innalzamento dei mari tali doline vengono riempite dall'acqua marina.\nIl Dean's Blue Hole ha una forma approssimativamente circolare in superficie, con un diametro medio che va dai 25 ai 35 metri. Superati i 20 metri di profondit\u00e0, la dolina assume pi\u00f9 la forma di una caverna con un diametro che arriva a 100 metri.\nEsistono al mondo doline piene di acqua dolce ben pi\u00f9 profonde del Dean's Blue Hole, come quella di Zacat\u00f3n in Messico profonda 335 metri o il Pozzo del Merro in Italia profonda 392 metri; la particolarit\u00e0 del Dean's Blue Hole \u00e8 che \u00e8 il suo ingresso si trova al di sotto del livello del mare, a differenza delle due sopracitate."}
{"id": "3703516", "revid": "767487", "url": "https://it.wikipedia.org/wiki?curid=3703516", "title": "Dyje", "text": "Dyje (in tedesco \"M\u00fchlfraun\") \u00e8 un comune della Repubblica Ceca facente parte del distretto di Znojmo, in Moravia Meridionale."}
{"id": "3703526", "revid": "33689", "url": "https://it.wikipedia.org/wiki?curid=3703526", "title": "Monster movie", "text": ""}
{"id": "3703527", "revid": "1305772", "url": "https://it.wikipedia.org/wiki?curid=3703527", "title": "Sardelli", "text": "Sardelli pu\u00f2 essere:"}
{"id": "3703533", "revid": "767487", "url": "https://it.wikipedia.org/wiki?curid=3703533", "title": "Juan Carlos S\u00e1nchez Ampuero", "text": "Caratteristiche tecniche.\nGioca come difensore laterale sinistro.\nCarriera.\nClub.\nS\u00e1nchez, originario di Cochabamba, debutt\u00f2 nel campionato nazionale boliviano nella stagione 2004 con una squadra della sua citt\u00e0 natale, l'Aurora. Con tale formazione esord\u00ec anche in ambito internazionale, partecipando alla Copa Sudamericana 2004. Dopo due tornei nell'Aurora, per il Clausura 2006 S\u00e1nchez gioc\u00f2 con il The Strongest di La Paz; una volta chiuso il campionato con 10 presenze e aver preso parte alla Coppa Libertadores 2006, fece ritorno all'Aurora in occasione del Segundo Torneo di quell'anno. Lasci\u00f2 la societ\u00e0 dalla divisa celeste dopo il torneo del 2008; per la stagione 2009 firm\u00f2 per il Blooming di Santa Cruz de la Sierra. Con la nuova squadra disput\u00f2 Copa Sudamericana 2009 e Coppa Libertadores 2010, e vinse il titolo di Clausura 2009.\nNazionale.\nNel 2004 venne incluso nella lista per la Copa Am\u00e9rica. In tale competizione, per\u00f2, non fu mai impiegato. Con la selezione Under-20 ha disputato il Campionato sudamericano 2005."}
{"id": "3703535", "revid": "1494169", "url": "https://it.wikipedia.org/wiki?curid=3703535", "title": "Pump It Up (disambigua)", "text": ""}
{"id": "3703536", "revid": "122246", "url": "https://it.wikipedia.org/wiki?curid=3703536", "title": "Pallavolo ai XVI Giochi panamericani - Torneo maschile", "text": ""}
{"id": "3703545", "revid": "123262706", "url": "https://it.wikipedia.org/wiki?curid=3703545", "title": "Tour of China", "text": "Il Tour of China (\u73af\u4e2d\u56fd\u56fd\u9645\u516c\u8def\u81ea\u884c\u8f66\u8d5b) \u00e8 una corsa a tappe maschile di ciclismo su strada che si svolge due volte l'anno in Cina. Entrambe le prove sono inserite nel calendario dell'UCI Asia Tour come gare di classe 2.1.\nStoria.\nUna prima edizione del Tour of China fu organizzata nel 1995 e fu inserita nel calendario internazionale dell'UCI come evento di categoria 2.5. Vi parteciparono importanti squadre europee come Mapei e Novell e fu vinta dal russo Vja\u010deslav Ekimov. Nel 1996 pass\u00f2 nella categoria 2.4 e fu vinto dallo svedese Michael Andersson della Deutsche Telekom. In seguito al ritiro del principale sponsor, la Medalist Sports, la corsa non fu pi\u00f9 organizzata.\nDal 2002 al 2004, la corsa torn\u00f2 ad essere organizzata, come evento di categoria 2.5 e vide la vittoria dei giapponesi Makoto Iijima, Yoshiyuki Abe e Koji Fukushima. Nel 2005, con la creazione dei circuiti continentali UCI, il Tour of China fu inserito nel calendario dell'UCI Asia Tour, categoria 2.2. Fu vinto dal kazako Andrej Mizurov. La corsa non fu pi\u00f9 disputata fino al 2010.\nLa creazione di un Giro della Cina da inserire nel calendario ProTour a partire dal 2009, fu proposta dal presidente della UCI Pat McQuaid. Il progetto non fu tuttavia realizzato. Una nuova edizione del Tour of China \u00e8 organizzata nel 2010 dalla federazione cinese di ciclismo, con la societ\u00e0 immobiliare China Vanke come principale sponsor. Inserita inizialmente nella classe 2.2, nel 2011 la corsa \u00e8 stata promossa a gara di categoria 2.1.\nDal 2012 il Tour of China \u00e8 stato sdoppiato in due gare, \"Tour of China I\" e \"Tour of China II\", che si effettuano a distanza di pochi giorni una dall'altra.\nAlbo d'oro.\n\"Aggiornato alle edizioni 2018.\""}
{"id": "3703546", "revid": "767487", "url": "https://it.wikipedia.org/wiki?curid=3703546", "title": "The Awful Truth (film 1929)", "text": "The Awful Truth \u00e8 un film muto del 1929 diretto da Marshall Neilan.\nProduzione.\nIl film fu prodotto da Maurice Revnes per la Path\u00e9 Exchange.\nDistribuzione.\nDistribuito dalla Path\u00e9 Exchange, il film usc\u00ec nelle sale cinematografiche statunitensi il10 agosto 1929. Il film viene considerato presumibilmente perduto.\nDifferenti versioni.\nIl lavoro teatrale \"The Awful Truth\" di Arthur Richman fu portato varie volte sullo schermo:"}
{"id": "3703548", "revid": "1543377", "url": "https://it.wikipedia.org/wiki?curid=3703548", "title": "Christel Takigawa", "text": "Biografia.\nTakigawa Christel Lardux Masami \u00e8 nata a Parigi in Francia. Suo padre \u00e8 francese e la madre \u00e8 giapponese. La sua famiglia si trasferisce in Giappone quando lei aveva tre anni. Dopo il diploma alla Tokyo Metropolitan Aoyama High School, ha frequentato il College di Letteratura alla Aoyama Gakuin University.\nHa lavorato per la Ky\u014dd\u014d Television dopo essersi laureata e ha iniziato la sua carriera come presentatrice TV inizialmente usando il suo nome giapponese, Masami Takigawa. Ha poi cambiato il suo nome in quello attuale, Christel Takigawa. Anche se lavora per la Ky\u014dd\u014d Television, appare esclusivamente nei programmi di Fuji TV.\nTakigawa \u00e8 apparsa come giornalista sul telegiornale giapponese \"FNN News Japan\" tra il 2002 e settembre 2009, ed \u00e8 apparsa su \"Shin H\u014dd\u014d Premier A\", tra aprile 2007 e giugno 2008.\nLavora come modella pubblicitaria per Shiseido, un'azienda giapponese produttrice di cosmetici.\nNel 2009 appare all'interno dell'anime \"Tokyo Magnitude 8.0\", riportando le ultime notizie sul terremoto dell'8\u00ba grado della scala Richter che colpisce Tokyo. \u00c8 la stessa giornalista a dare voce al suo personaggio nell'anime."}
{"id": "3703551", "revid": "287204", "url": "https://it.wikipedia.org/wiki?curid=3703551", "title": "Olazione", "text": "L'olazione \u00e8 una delle reazioni chimiche inorganica che porta alla formazione di poliossometallati in soluzione acquosa. La reazione alternativa \u00e8 chiamata ossolazione e porta alla formazione di un osso-dimero.\nL'olazione e l'ossolazione sono responsabili per la formazione di molti materiali naturali e sintetici. Tali materiali sono solitamente polimeri insolubili.\nLe due reazioni sono alla base della sintesi di ossi-idrossidi metallici solidi a partire da ioni metallici in soluzione acquosa, e sono di grande considerazione nella chimica dolce.\nL'olazione \u00e8 una reazione di condensazione tra due complessi metallici coordinati da molecole di acqua:\n[MLn(OH)]z + [MLn(OH2)]z \u2192 [LnM-OH-MLn]2z + H20\nM rappresenta il metallo, L \u00e8 un ligante idrossido o una molecola d'acqua e z \u00e8 la carica del complesso.\nQuando il complesso formato \u00e8 di carica nulla (z = 0), pu\u00f2 diventare il \"precursore di carica zero\" per la formazione di ossi-idrossidi metallici solidi. Tale processo \u00e8 chiamato policondensazione.\nAltrimenti, si otterranno polianioni.\nMeccanismo.\nL'Olazione presenta un meccanismo dissociativo in pi\u00f9 fasi:\nFase I: Una molecola d'acqua, il cui pKa \u00e8 diminuito dall'attrazione del metallo, rilascia un protone (idrossilazione).\nMLn(H2O) \u2192 MLn-OH + H+\nFase II: Una molecola d'acqua legata ad un altro centro metallico si dissocia da esso. La velocit\u00e0 di reazione dipende dalla labilit\u00e0 del legame della molecola d'acqua.\nMLn(H2O) \u2192 MLn + H2O\nFase III: Il doppietto elettronico spaiato dell'idrossido di formato nella prima fase riempie la lacuna creata nella seconda:\nMLn-OH-MLn\nCon il raggiungimento di una carica nulla, il processo pu\u00f2 proseguire ottenendo un policatione e ripetendosi \nnumerose volte pu\u00f2 arrivare alla gelificazione.\nConcia delle pelli.\nL'olazione ricopre una grande importanza nel processo di concia delle pelli usando cromo (III) solfato. Questo sale si scioglie dando il cation esaacquocromo(III) ([Cr(H2O)6]3+) e anioni solfato. [Cr(H2O)6]3+ agisce da acido secondo la reazione\nLa formazione di [Cr(H2O)5OH]2+ \u00e8 favorita da pH elevati. Questo complesso idrossido pu\u00f2 a questo punto subire la olazione:\nLa formazione del \"diolo\" della seconda reazione \u00e8 favorita e accelerata dal calore e da pH elevati. L'equilibrio di questi due fattori, temperatura e pH della soluzione, insieme con la concentrazione di cromo (III), influenza la continuazione della polimerizzazione di [(Cr(H2O)4)2(\u03bc-OH)2]4+.\nI prodotti dell'ossolazione risultano meno suscettibili all'idrolisi acida che i ponti idrossido. Questi agglomerati formano una reticolazione tra le proteine della pelle, essenzialmente subunit\u00e0 di collagene, nel processo di concia.\nLa chimica effettiva del [Cr(H2O)6]3+ \u00e8 in realt\u00c0 pi\u00f9 complessa nel bagno di concia piuttosto che in acqua a causa della presenza di una grande variet\u00e0 di leganti. Alcuni ligandi comprendono l'anione solfato, i gruppi carbossilici del collagene, i gruppi amminici delle catene laterali degli aminoacidi e vari agenti mascheranti. Questi agenti mascheranti sono acidi carbossilici, come l'acido acetico, utilizzati per sopprimere la formazione di catene di policromati. Gli agenti mascheranti permettono al conciatore di aumentare ulteriormente il pH per aumentare la reattivit\u00e0 del collagene senza inibire la penetrazione del complesso di cromo(III). I reticoli formati dalle specie policromo arrivano ad essere lunghi fino a circa 17 \u00c5."}
{"id": "3703552", "revid": "205197", "url": "https://it.wikipedia.org/wiki?curid=3703552", "title": "Pella (prefettura)", "text": ""}
{"id": "3703553", "revid": "110157", "url": "https://it.wikipedia.org/wiki?curid=3703553", "title": "DUEWAG", "text": "La DUEWAG (abbreviazione di \"D\u00fcsseldorfer Waggonfabrik\") era un'industria meccanica tedesca, specializzata nella costruzione di materiale rotabile ferro-tranviario.\nStoria.\nFu fondata nel 1898 a Uerdingen (oggi quartiere di Krefeld) con il nome di \"Waggon-Fabrik AG, Uerdingen\", e fu attiva sin dall'inizio nella costruzione di materiale ferroviario. Nel 1916 fu aperto un secondo stabilimento a D\u00fcsseldorf, specializzato nella costruzione di vetture tranviarie.\nNel 1935 la Uerdingen acquis\u00ec la maggioranza delle azioni della \"D\u00fcsseldorfer Waggonfabrik\" (o \"D\u00dcWAG\"), produttrice di rotabili tranviari, incorporata nel 1959. Vennero mantenuti i due marchi, entrambi molto noti: Uerdingen per il materiale ferroviario, D\u00dcWAG per quello tranviario.\nIn questo periodo l'azienda costru\u00ec due prodotti di enorme successo: lo \"Schienenbus\" serie VT 95 e VT 98 per la Deutsche Bundesbahn, e la vettura tranviaria Duewag-Einheitswagen. Nel settore tranviario della Germania Ovest, la DUEWAG operava in pratica in regime di monopolio.\nNel 1981 i due marchi furono abbandonati e sostituiti dalla nuova dicitura \"DUEWAG\".\nDal 1990 la DUEWAG fu controllata dalla Siemens; il marchio DUEWAG scomparve nel 2000, e da quel momento i rotabili prodotti a D\u00fcsseldrof o Krefeld sono marchiati \"Siemens\"."}
{"id": "3703554", "revid": "205197", "url": "https://it.wikipedia.org/wiki?curid=3703554", "title": "Emazia (prefettura)", "text": ""}
{"id": "3703556", "revid": "205197", "url": "https://it.wikipedia.org/wiki?curid=3703556", "title": "Pieria (prefettura)", "text": ""}
{"id": "3703560", "revid": "205197", "url": "https://it.wikipedia.org/wiki?curid=3703560", "title": "Kilkis (prefettura)", "text": ""}
{"id": "3703567", "revid": "44116392", "url": "https://it.wikipedia.org/wiki?curid=3703567", "title": "D\u00fcsseldorfer Waggonfabrik", "text": ""}
{"id": "3703569", "revid": "533647", "url": "https://it.wikipedia.org/wiki?curid=3703569", "title": "Salonicco (prefettura)", "text": ""}
{"id": "3703571", "revid": "1543377", "url": "https://it.wikipedia.org/wiki?curid=3703571", "title": "Karina Gonz\u00e1lez Mu\u00f1oz", "text": "Nell'aprile 2011 ha partecipato al concorso regionale Nuestra Belleza Aguascalientes, venendo scelta a maggio fra le sette candidate in lotta per la corona. Il concorso si \u00e8 svolto il 20 agosto 2011 presso il Centro Internacional de Convenciones di Puerto Vallarta, ed ha visto la Gonzales trionfare fra le trentaquattro concorrenti al titolo.\nIn precedenza Karina Gonzales aveva vinto anche la terza edizione del concorso Reina de la Feria Nacional de San Marcos, il 17 aprile 2010, ed era stata incoronata dalla detentrice del titolo uscente Gabriela Palacio.\nCome detentrice del titolo di Nuestra Belleza Mexico 2011, Karina Gonz\u00e1lez rappresenter\u00e0 il Messico a Miss Universo 2012."}
{"id": "3703572", "revid": "44116432", "url": "https://it.wikipedia.org/wiki?curid=3703572", "title": "Duewag", "text": ""}
{"id": "3703576", "revid": "205197", "url": "https://it.wikipedia.org/wiki?curid=3703576", "title": "Serres (prefettura)", "text": ""}
{"id": "3703580", "revid": "44116565", "url": "https://it.wikipedia.org/wiki?curid=3703580", "title": "D\u00fcwag", "text": ""}
{"id": "3703584", "revid": "44116591", "url": "https://it.wikipedia.org/wiki?curid=3703584", "title": "Waggonfabrik Uerdingen", "text": ""}
{"id": "3703585", "revid": "731511", "url": "https://it.wikipedia.org/wiki?curid=3703585", "title": "Nazionale di baseball dell'Australia", "text": "La nazionale di baseball australiana rappresenta l'Australia nelle competizioni internazionali, come il campionato mondiale di baseball organizzato dalla International Baseball Federation. Nel suo palmar\u00e8s vanta una Coppa Intercontinentale e un argento olimpico.\nPrima della formazione della federazione oceaniana, avvenuta solo nel 1989, l'Australia era inserita in quella asiatica e per questo ha disputato diversi campionati asiatici, compresi quelli del 1991 e 1993."}
{"id": "3703587", "revid": "767487", "url": "https://it.wikipedia.org/wiki?curid=3703587", "title": "Omar Labruna", "text": "Carriera.\nClub.\nGiocatore.\nHa trascorso la sua carriera principalmente nel campionato argentino di calcio.\nAllenatore.\nInizia la sua carriera da allenatore nel 2003 al Belgrano per poi andare all'Audax Italiano."}
{"id": "3703588", "revid": "188116", "url": "https://it.wikipedia.org/wiki?curid=3703588", "title": "Seals", "text": ""}
{"id": "3703593", "revid": "834", "url": "https://it.wikipedia.org/wiki?curid=3703593", "title": "Vishnuismo", "text": ""}
{"id": "3703604", "revid": "44116941", "url": "https://it.wikipedia.org/wiki?curid=3703604", "title": "D\u00fcnkirchen", "text": ""}
{"id": "3703610", "revid": "39224", "url": "https://it.wikipedia.org/wiki?curid=3703610", "title": "Circondario dell'Oder-Spree", "text": ""}
{"id": "3703621", "revid": "1226", "url": "https://it.wikipedia.org/wiki?curid=3703621", "title": "Gerarchia dell'Inferno", "text": ""}
{"id": "3703627", "revid": "182396", "url": "https://it.wikipedia.org/wiki?curid=3703627", "title": "Speculator (storia romana)", "text": ""}
{"id": "3703631", "revid": "182396", "url": "https://it.wikipedia.org/wiki?curid=3703631", "title": "Explorator", "text": ""}
{"id": "3703633", "revid": "3115", "url": "https://it.wikipedia.org/wiki?curid=3703633", "title": "Confine tra il Belgio e la Francia", "text": "Il confine tra il Belgio e la Francia ha una lunghezza di 620 km.\nCaratteristiche.\nIl confine si trova a nord della Francia e a sud del Belgio.\nInizia a De Panne in Belgio e a Bray-Dunes in Francia.\nIl confine segue poi in direzione sud-est, fino ad arrivare alla triplice frontiera tra Belgio, Francia e Lussemburgo.\nStoria.\nIl confine \u00e8 stato istituito nel 1830, con la dichiarazione d'indipendenza del Belgio.\nIl 4 maggio 2021, una pietra che delimitava il confine \u00e8 stata spostata da un agricoltore belga di 2,29 metri verso la Francia, rendendo il territorio di quest'ultima leggermente inferiore."}
{"id": "3703641", "revid": "1543377", "url": "https://it.wikipedia.org/wiki?curid=3703641", "title": "Rally Dakar 1980", "text": "Il Rally Dakar 1980 \u00e8 stata la 2\u00aa edizione del Rally Dakar (partenza da Parigi, arrivo a Dakar).\nTappe.\nNelle 23 giornate del rally raid furono disputate 8 tappe ed una serie di trasferimenti, con 11 prove speciali per un totale di 4.059\u00a0km\nClassifiche.\nDopo che nella prima edizione era stata stilata un'unica classifica per moto, auto e camion, da questa edizione furono stilate tre diverse classifiche.\nMoto.\nHanno finito la gara 25 delle 90 moto iscritte.\nAuto.\nHanno finito la gara 81 delle 116 auto iscritte.\nCamion.\nHanno finito la gara 7 dei 10 camion iscritti."}
{"id": "3703648", "revid": "1573940", "url": "https://it.wikipedia.org/wiki?curid=3703648", "title": "Anthophora plumipes", "text": "Anthophora plumipes \u00e8 un imenottero apoideo della famiglia Apidae (sottofamiglia Apinae, trib\u00f9 Anthophorini).\nBiologia.\nSono api solitarie che nidificano prevalentemente in semplici cavit\u00e0 scavate nel suolo. Ciascuna femmina, dopo la fecondazione, costruisce un nido formato da una serie di cellette, poi le riempie di nettare e di polline impastati, ed in ultimo depone un uovo in ciascuna celletta. Le larve si sviluppano esclusivamente grazie a queste provviste, senza ricevere ulteriore cura dalla madre."}
{"id": "3703654", "revid": "767487", "url": "https://it.wikipedia.org/wiki?curid=3703654", "title": "Monsters Inc", "text": ""}
{"id": "3703659", "revid": "1935652", "url": "https://it.wikipedia.org/wiki?curid=3703659", "title": "Giuseppe Bruno (cardinale)", "text": "Biografia.\nSacerdote ad Acqui, fu professore di diritto al pontificio ateneo Sant'Apollinare.\nPapa Pio XII lo cre\u00f2 cardinale nel concistoro del 18 febbraio 1946 e gli assegn\u00f2 la diaconia di Sant'Eustachio.\nFu prefetto della congregazione del Concilio (1949-1954), camerlengo del Sacro Collegio cardinalizio, prefetto della Segnatura apostolica e presidente della commissione e per l'interpretazione dei testi legislativi (1954).\nAmmalato di cancro al fegato, mor\u00ec nel 1954."}
{"id": "3703664", "revid": "1226", "url": "https://it.wikipedia.org/wiki?curid=3703664", "title": "L'Osservatore", "text": ""}
{"id": "3703668", "revid": "110157", "url": "https://it.wikipedia.org/wiki?curid=3703668", "title": "Chiesa di San Francesco di Paola (Patern\u00f2)", "text": "La Chiesa di San Francesco di Paola \u00e8 un luogo di culto cattolico sito in Patern\u00f2, in provincia di Catania. \u00c9 sussidiaria alla Chiesa di Santa Barbara.\nStoria.\nLa chiesa sorse nel 1695 a spese di un nobile locale, Giuseppe Battiato, su un sito nella contrada detta \u00abdello piano delle Canne seu scalonazzo\u00bb, e venne intitolata al culto di Sant'Antonio da Padova.\nCompletata nel 1779 con interventi ai prospetti esterni e la rinnovazione degli stucchi all'interno, la chiesa fu intitolata al culto di San Francesco di Paola, in onore al quale da tempo si celebravano alcune messe devozionali. Nel 1796, nella chiesa venne istituita la congregazione di San Francesco di Paola, tutt'ora attiva.\nNel 1925, fu realizzato l'altare in marmo e stucco dallo scultore paternese Michele Cannav\u00f2. L'edificio sub\u00ec un'importante opera di restauro nel 1960.\nDescrizione.\nLa Chiesa di San Francesco di Paola sorge in pieno centro storico di Patern\u00f2, e d\u00e0 il nome alla piazza in cui \u00e8 ubicata e al quartiere. \u00c9 sussidiaria alla Chiesa di Santa Barbara.\nRealizzata secondo i criteri stilistici dell'architettura barocca e del neoclassica, presenta una facciata tripartita a due ordini, con la parte centrale descritta da paraste binate e frontone con torre campanaria a forma quadrangolare annessa al lato destro. La facciata, realizzata in conci di pietra da intaglio, nella parte centrale presenta un portale d'ingresso a forma rettangolare, e al di sopra una nicchia con la statua del Santo. Nella parte destra, sono collocati un portale secondario, pi\u00f9 piccolo, ed \u00e8 sormontata dal campanile avente una cupola semicircolare simile a quelle delle chiese bizantine.\nL'interno presenta un'unica navata con volta a botte, e le pareti decorate con stucchi e motivi pittorici floreali, interrotte nei due lati da due piccole esedre nelle quali si impostano gli altari minori. Un cornicione lievemente aggettante si svolge lungo le superfici fino alla piccola abside curvilinea, delimitata da due paraste; all'ingresso, un'ampia arcata poggiante su pilastrini sottende la cantoria."}
{"id": "3703673", "revid": "124123", "url": "https://it.wikipedia.org/wiki?curid=3703673", "title": "Michele Cannav\u00f2", "text": "Biografia.\nAllievo del famoso scultore catanese Salvatore Grimaldi, inizi\u00f2 molto giovane a praticare l'attivit\u00e0. A lui si devono diverse sculture presenti nella citt\u00e0 di Patern\u00f2.\nLa sua prima opera importante fu un altarino dedicato alla patrona santa Barbara realizzato nel 1888 nella centralissima via Strano, a tutt'oggi esistente. Vent'anni dopo sempre in devozione alla patrona, realizz\u00f2 altri due altarini in piazza Indipendenza e via Roma, come forma di ringraziamento per l'immunit\u00e0 dal terribile terremoto del 1908 di Messina e Reggio.\nNel 1909 realizz\u00f2 la Fontana del Simeto, poi andata distrutta. Nel 1925 costru\u00ed l'altare in marmo della chiesa di San Francesco di Paola."}
{"id": "3703674", "revid": "729019", "url": "https://it.wikipedia.org/wiki?curid=3703674", "title": "Rick Bognar", "text": "Bognar \u00e8 principalmente ricordato per aver interpretato la gimmick di \"Fake\" Razor Ramon, il sostituto di Scott Hall dopo che quest'ultimo pass\u00f2 alla World Championship Wrestling nel 1996.\nCarriera.\nFrontier Martial-Arts Wrestling (1991-1994).\nDebutta nel 1988 nelle indies canadesi, come la CIWF e la CNWA, per trasferirsi poi dal 1991, in Giappone, e lavorando per la Frontier Martial-Arts Wrestling con l'alias di Big Titan, con l'appoggio di Ricky Fuji. Debutta il 20 novembre 1991, partecipando al \"FMW World Strongest Tag Team Tournament,\" in coppia con \"The Gladiator\". Il 15 gennaio 1992, e a soli tre mesi dal debutto, vince il \"World Martial Arts Heavyweight Championship\", battendo Atsushi Onita, salvo perderlo solo quindici giorni dopo contro Tarzan Goto. Si unisce poi alla stable Team Canada, insieme a Ricky Fuji, Dr. Luther e The Gladiator. In coppia con quest'ultimo, sconfigge il 18 gennaio 1994, Atsushi Onita e Katsutoshi Niyama, nella finale di un torneo, diventando i primi detentori del \"Brass Knuckles Tag Team Championships\". Il 21 aprile 1994, perdono contro Mr. Pogo e \"Hisakatsu Oya\". Nel suo ultimo match con la federazione, perde contro il suo compagno The Gladiator. Lotta poi nella Wrestler Association-R di propriet\u00e0 di Genichiro Tenryu nel 1995. Nella WAR, lotta come Ti Do, unendosi al gruppo di Fuyuki-Gun, gruppo che comprendeva Hiromichi \"Kodo\" Fuyuki, Gedo, Jado e Lion Do.\nWorld Wrestling Federation (1996-1997).\nNel settembre 1996, Jim Ross lo introduce alla World Wrestling Federation come \"Razor Ramon\" e Glenn Jacobs come \"Diesel\", per una storyline che vedeva i veri Ramon e Diesel, Scott Hall e Kevin Nash passati alla rivale, World Championship Wrestling. Cosciente di ci\u00f2, Ross effettua un Turn Heel. Tuttavia, questo personaggio cattivo di Ross non viene apprezzato dal pubblico per cui viene immediatamente relagato fra i Face. Bognar riceve anche una title shot ai WWF Tag Team Championship ad , contro Davey Boy Smith e Owen Hart, ma viene sconfitto. Alla Royal Rumble 1997, \u00e8 il primo eliminato dalla contesa, grazie ad Ahmed Johnson, mentre Jacobs, l'altro Fake, \u00e8 il penultimo eliminato. Mentre Jacobs rimane in WWF, ed \u00e8 noto oggi come Kane, il contratto di Bognar scadde dopo un anno e non venne rinnovato.\nNew Japan Pro-Wrestling.\nBognar ritorna cos\u00ec in Giappone, nella New Japan Pro-Wrestling, unendosi alla NWO Japan. Il 15 febbraio 1998, si infortuna alla testa in un match contro \"Shinya Hashimoto\", ma continua a lottare per un altro anno anche in presenza di dolori. Nell'ultimo suo match, il 23 aprile 1999, vince insieme a Keiji Mutoh e Hiroyoshi Tenzan contro Tatsumi Fujinami, Manabu Nakanishi e Osamu Nishimura. Successivamente, ha lottato sporadicamente in federazioni indipendenti. Si \u00e8 ritirato ufficialmente nel 2000.\n\u00c8 morto il 20 settembre 2019 all'et\u00e0 di 49 anni. Le cause della morte non sono state rivelate.\nTitoli e riconoscimenti.\nCanadian Rocky Mountain Wrestling\nFrontier Martial-Arts Wrestling\nPro Wrestling Illustrated"}
{"id": "3703681", "revid": "1573940", "url": "https://it.wikipedia.org/wiki?curid=3703681", "title": "Anthophora sichelii", "text": "Anthophora sichelii \u00e8 un imenottero apoideo della famiglia Apidae (sottofamiglia Apinae, trib\u00f9 Anthophorini).\nEcologia.\n\"A. sichelii\" \u00e8 stata segnalata come insetto impollinatore dell'orchidea \"Ophrys exaltata morisii\"."}
{"id": "3703683", "revid": "22475", "url": "https://it.wikipedia.org/wiki?curid=3703683", "title": "Silvae", "text": "Le Silvae sono una raccolta di poesie in lingua latina scritte in esametri, endecasillabi e metrica lirica da Publio Papinio Stazio. I soggetti sono vari e forniscono agli studiosi una ricchezza di informazioni sulla Roma domizianea e sulla vita di Stazio stesso.\nComposizione.\nLa raccolta \u00e8 composta da 32 componimenti divisi in cinque libri. Ogni libro contiene una prefazione in prosa che introduce e dedica il libro stesso. \nLe \"Silvae\" furono probabilmente composte da Stazio tra l'89 ed il 96. I primi tre libri sembrano essere stati pubblicati assieme dopo il 93 (un anno dopo la pubblicazione della \"Tebaide\"), ed il quarto libro fu probabilmente pubblicato nel 95. Si pensa che il libro 5 sia uscito postumo nel 96 circa. Ogni libro \u00e8 databile confrontandone il contenuto con quello di altri autori contemporanei, quali Marziale. \nIl titolo della raccolta ha causato dibattiti tra alcuni studiosi, dato che si pensa derivare dal perduto \"Silvae\" di Lucano. In latino \"silva\", il cui plurale nominativo \u00e8 \"silvae\", pu\u00f2 significare sia \"foresta\" che \"materiale\" ed era usato per descrivere l'abbozzo di una poesia scritta velocemente in un momento di grande ispirazione, e poi adattata ad una metrica poetica. Questo fa ipotizzare che le \"Silvae\" siano state rielaborate partendo da brani di poesia scritti nel giro di pochi giorni\u02d0 in effetti, Stazio descrive il suo metodo di scrittura nella prefazione del primo libro, dicendo \"mihi subito calore et quadam festinandi voluptate fluxerant cum singulti de sinu meo prodiderint\" ([essi] fluiscono dalla mia penna nel caldo del momento, una sorta di piacevole fretta, emergendo dal mio seno uno per uno). Prosegue la prefazione dicendo che nessuna poesia richiese pi\u00f9 di due giorni per essere scritta. \nQuasi tutte le poesie sono dedicate ad un protettore e sono accompagnate da titoli considerati un'aggiunta successiva dell'autore.\nStruttura.\nLibro I.\nLa prefazione a questo libro contiene la dedica a L. Arrunzio Stella, in cui il poeta descrive ansiosamente il suo veloce stile di composizione, spera che la sua poesia sia abbastanza divertente e fornisce una veloce descrizione delle poesie e del contesto in cui furono scritte.\nLibro II.\nLa prefazione dedica il libro ad Atedio Meliore e sintetizza i poemi contenuti focalizzandosi sulla perdita, sulla descrizione degli oggetti, e concludendo con un genetliaco.\nLibro III.\nIl terzo libro \u00e8 dedicato al Pollio Felice citato in II, 2. Stazio racconta la confidenza che ha ora con le proprie \"Silvae\" e l'aiuto fornitogli da Pollio nella composizione. Le poesie parlano di consolazione, descrizione, e terminano con un'esortazione alla moglie di Stazio ad andare con lui a Napoli.\nLibro IV.\nQuesto libro \u00e8 dedicato a M. Vitorio Marcello. Le strutture metriche dei poemi del quarto libro variano molto rispetto a quelle dei primi tre. Stazio include una risposta alle critiche ricevute per i precedenti libri, dicendo che il quarto contiene pi\u00f9 poesie degli altri, cosicch\u00e9 non pensino che le critiche lo abbiano convinto a non pubblicare pi\u00f9.\nLibro V.\nQuesto libro finale delle \"Silvae\" \u00e8 dedicato a Flavio Abascanto, lodato per il suo amore nei confronti della moglie Priscilla.\nStile e fortuna.\nLo stile di Stazio \u00e8 stato descritto come estremamente elaborato, ed \u00e8 stato collegato ad uno specifico bilinguismo, nel cerchio culturale greco di Napoli. Gli esempi mitologici, i \"topoi\" e l'elaborata descrizione aumentano le lodi alle vite dei suoi protettori ed ai loro possedimenti. Utilizza anche alcuni tipi standard di composizione retorica quali epitalamio, propemptico e genetliaco. \nIl suo utilizzo della mitologia \u00e8 stato interpretato come metodo per adulare i suoi protettori e contemporaneamente per autoassolversi dalla responsabilit\u00e0 delle lodi sperticate. Molti studiosi hanno fatto notare la tensione tra il metodo frettoloso di composizione di Stazio e lo stile lucido dei suoi pezzi ed hanno sottolineato l'utilizzo fatto dal poeta dell'arrangiamento dei libri e della scelta della metrica in modo da trasmettere sottili significati.\nCome detto, la somiglianza del titolo fa pensare che Stazio abbia modellato le proprie \"Silvae\" sull'omonima raccolta di Lucano, anche se la scomparsa di quest'ultima opera rende difficile il paragone. Vi era ai tempi una grande tradizione di poesia e prosa panegirica latina che oggi \u00e8 quasi perduta completamente, ma che pu\u00f2 ancora essere notata in opere come la \"Laus Pisonis\" e le \"Elegiae in Maecenatem\". \nCatullo e la sua raccolta di poesie polimetriche sembrano essere stati un'importante fonte d'ispirazione per Stazio\u02d0 infatti, molte delle sue poesie utilizzano la metrica preferita da Catullo, gli endecasillabi, ed anche i temi trattati sono simili alla variet\u00e0 di quelli di Catullo, anche se Stazio evita le invettive di Catullo se non scherzosamente a IV, 9. \nAnche Orazio fu un importante modello, la cui influenza \u00e8 visibile soprattutto nelle composizioni liriche di Stazio (IV 5,7) e nelle \"Epistole\" (IV 4). Lo stile narrativo di Ovidio si trova nella storia di Pan in II, 3. I riferimenti a Virgilio abbondano; molti degli \"exempla\" di Stazio nelle poesie derivano dal carattere dell'Eneide. \nInfine, la poesia di Lucano serve come ispirazione per II, 7. \nDal lato greco, sappiamo dall'ode al proprio padre (V, 3) che Stazio aveva familiarit\u00e0 con i canonici nove poeti lirici, con Callimaco e con i poeti della Pleiade, mentre Pindaro \u00e8 forse uno di coloro che pi\u00f9 influenzarono Stazio\u02d0 la natura panegiristica della sua poesia, i suoi esempi mitologici e le sue invocazioni rispecchiano tutti la convenzione pindarica (IV, 7).\nTuttavia, i riscontri critici verso le \"Silvae\" sono stati sempre decisamente negativi, dato che le relazioni tra Stazio, Domiziano e la sua corte lo hanno reso oggetto di una svalutazione; in tempi recenti, Stazio \u00e8 stato rivalutato e le sue \"Silvae\" sono state coinvolte nella sua riabilitazione.\nLa poesia occasionale e panegirica, dopo Stazio, fu fortemente influenzata da lui, particolarmente nelle opere di Claudiano e Nemesiano. \nNel rinascimento le \"Silvae\" ricevettero nuovi commenti, prima da Domizio Calderini (1469) e poi, pi\u00f9 importanti, da Angelo Poliziano (1480) al quale si deve la popolarizzazione della raccolta nella cultura occidentale. Poliziano per primo colleg\u00f2 le \"Silvae\" alle opere di Quintiliano ed apprezz\u00f2 lo stile appreso da Stazio; da quel momento molti suoi poemi utilizzarono il modello delle \"Silvae\", ed anch'egli pubblic\u00f2 la sua opera col titolo di \"Sylvae\". La poesia di Poliziano ispir\u00f2 altri, e port\u00f2 alla convenzione di intitolare qualsiasi raccolta di poesie occasionali col nome di \"Sylvae\". Per questo genere, Giulio Cesare Scaligero aggiunse l'antica convenzione di formalizzare i sottogeneri, quali epithalamia e propemptica. Nell'Olanda del 1600, le \"Silvae\" divenne una fonte fondamentale presso l'Universit\u00e0 di Leida. Il letterato Ugo Grozio, all'inizio del XVII secolo, compose delle \"Sylvae\" laudative che si basavano sulla poesia di Stazio, e produsse una propria edizione commentata. Nel 1685 il poeta inglese John Dryden compose una raccolta di poesie miste chiamata \"Sylvae\"."}
{"id": "3703688", "revid": "537927", "url": "https://it.wikipedia.org/wiki?curid=3703688", "title": "Torre Rivolta", "text": ""}
{"id": "3703690", "revid": "125197380", "url": "https://it.wikipedia.org/wiki?curid=3703690", "title": "Festa di santa Barbara", "text": "La festa di santa Barbara \u00e8 la principale festa religiosa di Patern\u00f2, in provincia di Catania, dedicata a santa Barbara, la patrona della citt\u00e0, originaria di Nicomedia, in Bitinia (l'attuale \u0130zmit in Turchia) e martirizzata secondo la tradizione nel 306 dal padre Dioscuro.\nL'evento si svolge annualmente il 3, 4, 5 e 11 del mese di dicembre, il 27 maggio e il 27 luglio. Il 4 dicembre rappresenta la data del martirio della santa, il 27 maggio \u00e8 la festa del patrocinio di Santa Barbara durante il quale si ricorda il miracolo della fermata dell'eruzione dell'Etna del 1780, mentre il 27 luglio \u00e8 la festa della traslazione delle reliquie che vennero portate a Patern\u00f2 nel 1660 e nel 1731. La festa di Santa Barbara \u00e8 una delle feste cattoliche pi\u00f9 belle di Sicilia.\nVita di santa Barbara.\nDella vita di santa Barbara esistono varie agiografie, che presentano notevoli differenze tra loro.\nBarbara \u00e8 figlia di Dioscuro, un uomo di religione pagana. In alcune agiografie, Dioscuro decide di rinchiuderla in una torre a causa della sua grande bellezza, per proteggerla dal mondo esterno e dai pretendenti (che ella comunque respinge sistematicamente): Barbara va quindi a vedere i progetti per la costruzione della torre e, notando che sono presenti solo due finestre, una a nord e una a sud, ordina ai muratori di costruirne una terza, per richiamare la Trinit\u00e0; prima di entrare nella torre, inoltre, si immerge tre volte in una piscina adiacente, battezzandosi da sola.\nQuando Dioscuro scopre la nuova fede della figlia tenta di ucciderla: Barbara riesce a sfuggirgli miracolosamente ma mentre \u00e8 in fuga viene vista da due pastori, uno dei quali la tradisce rivelando a Dioscuro la sua posizione; riacciuffatala, suo padre la trascina davanti a un magistrato (o prefetto) di nome Martiniano o Marciano. La giovane rifiuta per\u00f2 di abiurare e viene quindi torturata pi\u00f9 volte: viene avvolta in panni rozzi e ruvidi che le lacerano la carne, ma Cristo, apparendole di notte, cura le sue ferite. I carnefici tentano quindi di ustionarla, ma le fiamme accese ai suoi fianchi si spengono quasi subito; le vengono poi tagliate le mammelle, colpita la testa con un martello, e viene fatta sfilare nuda per le strade. Alla fine, suo padre la conduce in cima a una montagna e la decapita lui stesso, e insieme con lei subisce il martirio un'altra giovane cristiana, Giuliana; sceso dalla montagna, Dioscuro viene incenerito da un fulmine o da un fuoco venuto dal cielo come punizione per l'omicidio.\nBarbara e Giuliana vengono quindi seppellite da un uomo di nome Valentino, e presso la loro tomba cominciano ad avvenire guarigioni miracolose.\nStoria della festa.\nIl culto religioso di santa Barbara venne introdotto a Patern\u00f2 dai cavalieri dell'ordine Teutonico attorno al XIII secolo.\nSecondo la tradizione in seguito alla peste che colp\u00ec la Sicilia nel 1576, diffusasi il 22 luglio in citt\u00e0 a partire dall'antico quartiere di Santa Barbara (oggi \"Falconieri\"), gli abitanti portarono le sue reliquie nella chiesa di Sant'Antonio abate, trasformata in lazzaretto, e ne invocarono la protezione. La liberazione della citt\u00e0 dal morbo fu interpretata come un miracolo della santa.\nI cittadini da quel momento acclamarono Santa Barbara Patrona principale della citt\u00e0, da qui nasce il desiderio dei paternesi di costruire un nuovo tempio alla Santa Patrona per manifestare il loro affetto e la loro gratitudine: ma non potendo ingrandire la vecchia chiesa, perch\u00e9 sita nel centro abitato, il Pubblico Consiglio acquist\u00f2 dai Padri Benedettini nel 1583 l'oratorio della Maddalena, che si trovava fuori le mura dell'antica citt\u00e0, e diede cos\u00ec inizio ai lavori di costruzione della nuova chiesa che inglob\u00f2 il vecchio oratorio.\nIl 28 maggio del 1583 il Vescovo di Catania accord\u00f2 la traslazione del titolo di Santa Barbara dalla vecchia chiesa (che divenne l'attuale chiesa della Madonna dell'Itria) alla nuova chiesa della Patrona. Il 16 Aprile 1669 la chiesa venne elevata parrocchia dal vescovo di Catania mons. Michelangelo Bonadies.\nSono numerosi i miracoli fatti dalla santa nei secoli a Patern\u00f2, tra questi il miracolo dello scampato pericolo del terremoto del 28 dicembre 1908 che rase a suolo la citt\u00e0 di Messina e il miracolo dell'arresto della lava verificatosi ben due volte, nel 1780 e nel 1983.\nLa festa.\nOgni anno la festa viene annunciata ai cittadini, con spari di bombe e sfilate di bande musicali per le vie cittadine, il 3 novembre, cio\u00e8 un mese prima, che nel linguaggio comune dei paternesi viene chiamato \"'u mis'\u00ee santa Barbara\" (il mese di santa Barbara).\nLe prime celebrazioni eucaristiche hanno inizio il 18 novembre con l'inizio della solenne quindicina in onore della Santa Patrona. Durante la quindicina le celebrazioni eucaristiche vengono animate da diverse comunit\u00e0 parrocchiali.\nNei giorni di preparazione, sin dalle prime luci del giorno dei giovani si recano sul campanile della chiesa della patrona per dare inizio a un lungo scampanio, che viene chiamato \"'a nona\".\nLa tradizionale quindicina in onore alla santa si conclude il 2 dicembre.\nLa festa ha inizio il 3 dicembre con la \"giornata del cereo\". Per tutta la mattinata i cerei (a Patern\u00f2 chiamati \"varette\"), girano i diversi rioni della citt\u00e0, per poi ritrovarsi alla sera a sfilare insieme per il corso principale fino alla chiesa di Santa Barbara.\nI nove cerei, che rappresentano le varie corporazioni cittadine sono:\nI cerei sono stati realizzati nel corso del XVIII secolo in legno scolpito e indorato, che nel tempo sono diventati parte integrante della festa. Patern\u00f2 vanta di avere il maggior numero di cerei in tutta la provincia dopo Catania.\nIl giorno della vigilia della festa, il 3 dicembre, nella chiesa di Santa Barbara fin dal mattino, vengono esposte alla venerazione dei fedeli le reliquie della santa. Segue la celebrazione della messa con la partecipazione del corpo dei vigili del fuoco (dei quali \u00e8 patrona), presieduta dal parroco.\nNella serata vi \u00e8 la solenne concelebrazione eucaristica, che precede la processione con le reliquie che ogni anno viene celebrata in una diversa parrocchia della citt\u00e0. La processione percorre le vie principali della citt\u00e0, con la partecipazione delle associazioni, delle confraternite, del clero, delle autorit\u00e0 civili e militari e dei fedeli e si conclude nella chiesa di Santa Barbara con la benedizione solenne.\nLa vigilia si conclude nella tarda serata con la tradizionale entrata dei cantanti con la partecipazione dei bambini delle scuole elementari paternesi che cantano le varie cantate e inni dedicati alla santa patrona, insieme con i bambini vi \u00e8 anche la partecipazione di numerosi devoti che cantano le antiche cantate dedicate a santa Barbara dette dei \"muraturi\" e dei \"mulinara\" che in antichit\u00e0 i paternesi amavano dedicare alla santa durante le festivit\u00e0. \nIl mattino del 4 dicembre, giorno in cui viene ricordato il DIES NATALIS (Martirio (cristianesimo)), gi\u00e0 dall'alba le campane delle chiese cittadine suonano a festa e vengono sparati 21 colpi dal Castello normanno, mentre le bande musicali suonano per le vie del paese.\nVerso le ore sette del mattino nella chiesa della patrona si svolge la \"svelata della santa\" cio\u00e8 l'apertura della cameretta che custodisce per tutto l'anno il suo simulacro. \nSuccessivamente il simulacro e le reliquie della santa vengono portate in processione sull'argenteo fercolo. La prima sosta avviene nel quartiere Falconieri nella chiesa dell'Itria, che prima dell'edificazione della parrocchia di piazza Santa Barbara, aveva ospitato il culto della santa.\nLa seconda sosta ha luogo in piazza Vittorio Veneto, dove secondo la tradizione sarebbe avvenuto il miracolo del debellamento dell'epidemia di peste, nella piazza hanno luogo i tradizionali fuochi di mezzogiorno, famosi per la loro rumorosit\u00e0 tanto da essere uditi anche nei paesi vicini. Successivamente la \"vara\" passa per le varie vie della citt\u00e0 e in serata avviene la sosta in piazza Villetta dove ha luogo uno spettacolo pirotecnico, infine la processione continua il suo giro fino al rientro nella chiesa di Santa Barbara, in tarda notte.\nGiornata della devozione cittadina\nLa mattina del 5 dicembre per il corso principale della citt\u00e0, la via Vittorio Emanuele, sfilano tutte le autorit\u00e0 civili e militari sino a piazza Santa Barbara, dove vengono resi gli onori al monumento ai caduti in ricordo delle vittime di tutte le guerre.\nAll'evento fa seguito la messa pontificale celebrata dall'arcivescovo di Catania. Nel pomeriggio il fercolo fa poi il suo cammino nella zona nord della citt\u00e0 e in serata avviene la sosta nell'ospedale di Patern\u00f2 dove ha luogo la benedizione ai malati, per poi andare in piazza Indipendenza dove ha luogo uno spettacolo piromusicale.\nNella tarda notte, il simulacro e reliquie di Santa Barbara giungono in piazza Santa Barbara, dove avviene un grandioso spettacolo pirotecnico dal Castello Normanno, infine al rientro in chiesa del fercolo, i fedeli assistono al rientro della santa nella sua cameretta.\nA una settimana di distanza, le festivit\u00e0 riprendono l'11 dicembre con la celebrazione della santa messa, a seguito della quale il simulacro e le reliquie di santa Barbara vengono portate processionalmente nella piazza antistante la chiesa dove avviene la solenne benedizione della citt\u00e0, ovvero la benedizione con le reliquie nei quattro punti cardinali per far arrivare la benedizione in ogni zona della citt\u00e0, per poi essere definitivamente riposti nella sua cameretta.\nL'inno.\nDurante i giorni di festa viene intonato l'inno a Santa Barbara:\n\"\u00abGloriosa t'affacci dai cieli, o\" Barbara, Santa di Dio, volgendoti a noi con un pio sorriso d'amor, sorriso d'amor.\nTu buona ai fedeli riveli il dolce mister di tua vita, dall'alba gentile e fiorita di niveo candor, di niveo candor.\nTu sprezzi serena, nel mondo, promesse, lusinghe, tesori: ti fai degli eterni splendori un mistico vel, un mistico vel.\nDivina fiorisce la speme di tra le tue spine e il pianto; irraggi dal volto l'incanto d'eccelsa belt\u00e0, d'eccelsa belt\u00e0.\nLa morte il tuo cuore non teme -dei Santi la morte \u00e8 preziosa- al giglio tu intrecci la rosa di tua carit\u00e0, di tua carit\u00e0.\nO Vergine, o Martire, o stella dei cuori che san le tempeste, se fiero il maligno ne investe, soccorrici tu, soccorrici tu.\nO Barbara, o mite sorella, difendici ora e nell'ora di morte, perch\u00e9 sia l'aurora di vita lass\u00f9, di vita lass\u00f9.\n\"Gloriosa t'affacci dai cieli, o\" Barbara, Santa di Dio, volgendoti a noi con un pio sorriso d'amor, sorriso d'amor.\u00bb\nIl fercolo.\nIl fercolo di santa Barbara \u00e8 la pesante macchina, priva di motore, che trasporta il simulacro e le reliquie di Santa Barbara per le vie della citt\u00e0, esso \u00e8 composto da uno scheletro interno in legno ed \u00e8 interamente coperto da argento cesellato ed \u00e8 stato realizzato a met\u00e0 dell'Ottocento in sostituzione del pi\u00f9 piccolo degli inizi del 600, nel nuovo fercolo sono presenti alcune parti dell'antico come le artistiche formelle in argento cesellato che riproducono le scene della vita e del martirio della santa. Il fercolo \u00e8 formato da sei colonne e il tetto \u00e8 interamente coperto da putti in argento cesellato, sul tetto sono presenti sei angeli. All'interno del fercolo \u00e8 presente una torre in argento con tre finestre, che \u00e8 uno dei tanti simboli della santa.\nLa parte sottostante chiamata baiardo, \u00e8 la parte che serve a spingere il fercolo che viene interamente spinto a mano e trascinato dai portatori, il fercolo di Santa Barbara possiede ruote in cemento e non possiede sterzo e per girare \u00e8 necessaria la spinta dei numerosi portatori, in alcuni casi il fercolo viene alzato a spalla per le manovre pi\u00f9 complicate. Dal baiardo partono due lunghi cordoni che vengono tirati dai portatori per trascinare il pesante fercolo.\nDurante le processioni di dicembre il fercolo viene decorato da eleganti composizioni floreali che pur cambiando la loro composizione non cambiano i loro colori cio\u00e8 il bianco simbolo della verginit\u00e0 e il rosso simbolo del martirio.\nIl simulacro.\nIl simulacro di Santa Barbara, \u00e8 stato realizzato nel 1745. L'opera \u00e8 particolarmente bella per la plasticit\u00e0 della posa e per il realismo del volto realizzato in sacco e gesso e ricoperto da smalti cos\u00ec come le mani e i piedi. L'abito della santa \u00e8 interamente composto da lastre d'argento cesellato. Esso \u00e8 opera di un autore ignoto appartenente alla scuola degli argentieri catanesi. Il simulacro contiene una reliquia della santa e per le feste di dicembre viene interamente coperto da migliaia di gioielli o ex voto che sono stati donati alla santa per grazie ricevute, tra gli ori pi\u00f9 importanti vi \u00e8 la collana pettorale della santa, interamente in oro, che reca all'estremit\u00e0 il prezioso Toson d'oro: onorificenza che i re borbonici usavano concedere ai nobili che si erano distinti per particolari meriti, il pettorale venne donato alla santa dalla nobile famiglia Moncada di Patern\u00f2. Un'altra collana in argento dorato con all'estremit\u00e0 un medaglione recante i simboli della santa martire fu realizzata e donata nel 1800 a ricordo e ringraziamento dell'arresto della colata lavica del 1780. A questi gioielli si aggiunge il mazzo di fiori che la santa tiene nella mano sinistra che fu realizzato nel 1934 dalla casa Staurino e Protti di Valenza con offerte in oro dei cittadini in sostituzione di un altro pi\u00f9 antico in oro, l'opera costituita in oro e rubini in ogni fiore, costituisce una composizione floreale di gigli, simbolo di purezza, di rose, simbolo dell'amore per Cristo e del Martirio e gelsomini, che stanno a indicare il profumo della santit\u00e0. La corona, simbolo di gloria, posta sul capo della santa, e la palma, simbolo del martirio, entrambe in oro, sono state realizzate nel 1969 in sostituzione anch'esse delle precedenti in argento con una raccolta di denaro e di ex voto. Nel 2004 vi fu un restauro del simulacro, che col tempo si era gravemente danneggiato e inoltre presentava vari fori causati dai numerosi ex voto che venivano incastonati direttamente nel simulacro. Inoltre sia la corona che la palma sono state riadattate e la corona \u00e8 stata arricchita da ulteriori pietre preziose. Nel 2000 in occasione del Giubileo l'amministrazione comunale del tempo ha donato alla santa patrona le chiavi della citt\u00e0, realizzate in argento cesellato, per rinnovare l'atto di affidamento della citt\u00e0 alla santa patrona all'inizio del nuovo millennio.\nLe reliquie.\nPatern\u00f2 vanta di avere ben sei reliquie della santa tra cui il braccio, donato nel 1660 da fra Stefano De Marinis, la mascella, donata nel 1731 dai Padri Benedettini della chiesa della Gancia di Patern\u00f2 e un dito. Tutte le reliquie sono contenute all'interno di splendidi reliquiari in argento e alcune di esse si trovano all'interno del simulacro della Santa e del busto reliquiario.\nTutte le reliquie vengono conservate e portate in processione all'interno di uno scrigno in argento che durante l'anno \u00e8 custodito sotto l'altare maggiore della chiesa di Santa Barbara.\nLa festa di maggio.\nLa festa ha luogo il 27 maggio, e rapprersenta il patrocinio della santa a Patern\u00f2, che si svolge dal 1983.\nVenne istituita in occasione dell'eruzione dell'Etna nel 1780, la cui lava minacciava di raggiungere la citt\u00e0 di Patern\u00f2. Il 27 maggio dello stesso anno, dalla chiesa di Santa Barbara si snod\u00f2 una processione penitenziale con il busto reliquiario della santa accompagnato. Secondo la tradizione la lava si sarebbe fermata quando la processione giunse presso il feudo di Ragalna ponendo le reliquie davanti al fronte lavico.La festa \u00e8 conosciuta dai paternesi con l'appellativo di \"Santa Barbara delle rose\" in quanto il busto della santa viene adornato da una corona di rose. Tale usanza risale alla prima processione del 1780 quando, avvenuto il miracolo, i fedeli intrecciarono una corona di rose, ponendola sul busto della santa durante la processione di ritorno al paese.\nLa festa di luglio.\nDefinita anche \"festa di Santa Barbara di mezza estate\" ha luogo il 27 luglio e rievoca la traslazione delle reliquie della santa.\nTale festivit\u00e0 trae origine quando nel 10 luglio 1660 venne donata ai giurati di Patern\u00f2 la reliquia del braccio della santa da parte di fra Stefano de Marinis dell'ordine dei predicatori, del convento di Messina e il 27 luglio del 1667 venne donata alla chiesa di Santa Barbara.\nIl 27 luglio del 1731 i padri benedettini della chiesa della Gancia di Patern\u00f2 donarono un'altra reliquia di santa Barbara alla chiesa della santa patrona.\nIn questo giorno il simulacro della santa viene esposto ai fedeli all'interno della chiesa per le celebrazioni delle Sante Messe. Al termine della celebrazione eucaristica serale il simulacro viene portato a spalla per una breve processione toccando tutti i territori parrocchiali. Al termine della processione il simulacro dell'amata santa patrona viene riposto nella sua cameretta.\nTradizioni culinarie.\nIl torrone.\nIl dolce principale della festa di Santa Barbara \u00e8 il torrone che \u00e8 composto da albume d'uovo, miele e zucchero, farcito con mandorle, noci, arachidi o nocciole tostate; spesso ricoperto da due strati d'ostia. Il suo nome deriva dal verbo latino \"torreo\" che significa \"abbrustolire\" con riferimento alla tostatura delle nocciole che lo compongono.\nSolitamente viene fatto in casa, ma \u00e8 presente in tutte le pasticcerie e bancarelle della citt\u00e0 durante la festa.\nDa qualche anno il \"Circolo cittadino Santa Barbara\" ha introdotto la tradizione dei \"Biscotti di Santa Barbara\", ovvero dei biscotti agli agrumi di Patern\u00f2 che riproducono il simulacro e i simboli della Santa.\nFeste sospese.\n\u2022 Durante la seconda guerra mondiale le feste esterne di S. Barbara furono sospese.\n\u2022 Nel 1990, a seguito della Prima guerra del golfo, furono fatte solo le processioni ma in tono ridotto e quasi penitenziario e vennero annullate tutte le manifestazioni folcloristiche ovvero fuochi d'artificio e sfilate di bande musicali.\n\u2022 Nel 2020 e nel 2021, a causa della pandemia del Covid-19, la festa \u00e8 stata celebrata solo in forma religiosa e quindi non vi sono state le tradizionali processioni e gli eventi folcloristici del 3, del 4 e del 5 Dicembre, cos\u00ec come per il 27 Maggio e per il 27 Luglio."}
{"id": "3703691", "revid": "433605", "url": "https://it.wikipedia.org/wiki?curid=3703691", "title": "Tempio del Sole (Modhera)", "text": "Il tempio del Sole si trova a Modhera, piccolo villaggio nel distretto di Mehsana, nello stato indiano del Gujarat. Il tempio \u00e8 dedicato a S\u016brya, dio hindu del sole.\nIl tempio fu costruito nel 1026 dal re Bhima I della dinastia solanki.\nKund.\nUna serie di rampe di scale portano fino alla base del serbatoio (chiamato \"kund\"), che ha la forma di una piramide tronca capovolta.\nIl serbatoio \u00e8 circondato da una serie di tempietti, ognuno dei quali \u00e8 sormontato da shikhara ricurve."}
{"id": "3703695", "revid": "6923", "url": "https://it.wikipedia.org/wiki?curid=3703695", "title": "Italeri", "text": "La Italeri \u00e8 un'azienda italiana produttrice di modellini in plastica di aeroplani, mezzi militari, elicotteri, navi, camion, automobili e action figures.\nStoria.\nL'azienda nacque nel 1962 dalla passione di Giuliano Malservisi, Gian Pietro Parmeggiani e Giorgio Radicchi (quest'ultimo fuoriuscito per insanabili dissidi con gli altri soci e divenuto, in seguito, fondatore della Supermodel) che, fin da piccoli, amavano aerei e veicoli militari. Erano molto esigenti e non trovavano soddisfazione nelle scatole di montaggio dell'epoca. Forti di questa passione decisero di farne il loro lavoro giornaliero. Misero tutti i loro averi nella costruzione dell'azienda. Il primo nome fu Italstamp e il primo nome commerciale fu Aliplast. Il primo modello in scala 1:72 fu il caccia italiano Fiat G.55. Molto presto il marchio commerciale divenne Italaerei e, dieci anni pi\u00f9 tardi, contratto in \"Italeri\", pi\u00f9 facile da pronunciare non solo nella lingua italiana. Il logo, due strisce rosse e verdi con un aereo stilizzato, identificano il forte legame con il mondo aeronautico. L'azienda locata a Calderara di Reno \u00e8 specializzata nella riproduzione di soggetti italiani. Ha acquisito in passato la Supermodel e la Protar con relativi stampi. Oggi la azienda produce anche, tra la svariata offerta di modelli in scala, una linea di carri armati in collaborazione con il videogioco World of tanks, tra i quali sono famosi i carri M4 Sherman e Panzer VI Tiger I.\nOggi.\nItaleri ha vasta gamma di prodotti, alcuni unici. Ha commercializzato I principali aeroplani della Regia Aeronautica usati durante la seconda guerra mondiale; dal piccolo caccia biplano Fiat CR.42 al bombardiere trimotore Savoia-Marchetti SM.82. Italeri ha prodotto anche in scala 1:72, il famoso Savoia-Marchetti SM.79 conosciuto come \"gobbo maledetto\u201d. Italeri produce anche veicoli militari come il L6/40, il raro P26/40. Molto apprezzata la scala 1:35 dei torpedo americani PT-596, il grande Schnellboot S-100 della Kriegsmarine e il MAS della Regia Marina. Gli anfibi d'assalto in scala 1:35 tipo Barchino e \"Maiale\" e il tedesco Biber. Produce anche in scala 1:24 camion, rimorchi.\nHa festeggiato il 50\u00ba anniversario con la pubblicazione di un libro antologico e la commercializzazione della scatola di montaggio del primo Fiat G.55. \n\u00c8 importante il fatto che l'azienda, a partire dalla prima met\u00e0 degli Anni 2000, ha intrapreso la riedizione-commercializzazione di veicoli militari e figurini gi\u00e0 proposti dalla ESCI a partire dagli anni 70 fino alla scomparsa della Casa avvenuta alla met\u00e0 degli anni 90. ha introdotto una nuova linea di aerei in scala 1:32 caratterizzata da un elevato livello di dettaglio. Tra questi possiamo ricordare la produzione dedicata al celebre F-104 Starfighter, al caccia francese Mirage III e al caccia di ultima generazione F-35 Lightining II.\nHa anche iniziato la produzione di modelli e figurini in scala 1:72 ad assemblaggio facilitato e in scala 1:56 (28 mm) del periodo seconda guerra mondiale (WWII) entrambe le tipologie sono prettamente ad uso wargame ma sono comunque caratterizzate da un buon livello di dettaglio.\nCambia anche la produzione automobilistica nella scala 1:12 con la Fiat Mefistofele, la Fiat 806 Grand Prix, l'Alfa Romeo 179 e, presentata nel 2017, la Nuova Fiat 500."}
{"id": "3703701", "revid": "2131569", "url": "https://it.wikipedia.org/wiki?curid=3703701", "title": "Cicloottano", "text": "Il cicloottano \u00e8 un cicloalcano con formula (CH2)8. Il composto pu\u00f2 assumere varie conformazioni. In condizioni normali si presenta come un liquido incolore. \nStruttura.\nIl cicloottano costituisce un modello per tutte le molecole cicliche a otto termini. La conformazione del cicloottano \u00e8 stata estesamente studiata con metodi di chimica computazionale. Hendrickson ha scritto che \"il cicloottano \u00e8 indubbiamente il cicloalcano pi\u00f9 complesso dal punto di vista della conformazione, perch\u00e9 esistono molti conformeri di energia simile.\" La conformazione \"barca-sedia\" I \u00e8 la forma pi\u00f9 stabile. Questo risultato \u00e8 stato in seguito confermato da altri ricercatori. La conformazione II a corona \u00e8 un po' meno stabile. Lo zolfo elementare S8 \u00e8 una delle molte altre molecole che possiedono una conformazione a corona.\nReattivit\u00e0.\nIl cicloottano \u00e8 una specie poco reattiva, ma pu\u00f2 dare le reazioni tipiche di idrocarburi saturi come combustione e alogenazione radicalica. Lavori recenti sulla funzionalizzazione degli alcani stanno ampliando la reattivit\u00e0 di queste molecole. Ad esempio utilizzando perossidi si possono introdurre gruppi fenilammino:\nSicurezza.\nIl composto \u00e8 infiammabile. Pu\u00f2 causare danni ai polmoni ed \u00e8 irritante per la pelle e le mucose. Non ci sono dati che indichino propriet\u00e0 cancerogene. Non \u00e8 considerato pericoloso per l'ambiente."}
{"id": "3703702", "revid": "116191911", "url": "https://it.wikipedia.org/wiki?curid=3703702", "title": "Claudio Carini", "text": "Biografia.\nSocio fondatore del Teatro stabile di innovazione \u201cFontemaggiore\u201d di Perugia, inizia a recitare nel 1973. Tra le numerose prove come attore si ricorda, nel 1987, quella in \"La serva amorosa\" per la regia di Luca Ronconi , quella del 2001 in \"La sapienza di Rosvita\" per la regia di Roberto Biselli, a fianco di Glauco Onorato, quella in \"Le preziose ridicole\" di Moli\u00e8re. Nel 1983 ha diretto \"Baudelaire\", con musiche di Vittorio Gelmetti. Inizia a lavorare nel campo degli audio e videolibri prestando la voce a numerose produzioni italiane e straniere, tra cui si ricorda l'edizione della \"Commedia\" di Dante . Nel 2004 diventa editore fondando la casa editrice Recitar Leggendo Audiolibri, con la quale produce lavori tratti dalla letteratura italiana e internazionale, recensiti, tra gli altri, da Liberal, Il Messaggero e sulla rivista online di Onofrio Pirrotta \"The front page\" . Nel 2008 dirige il film \"L'ultima citt\u00e0\",\nun viaggio fantastico, con testi di Pessoa, Calderon de la Barca, Rimbaud, Shakespeare, all'interno di una stanza del carcere femminile di Perugia, con protagoniste dodici recluse, tra le quali, Amanda Knox; a causa di questa partecipazione, il film, prodotto dalla Regione Umbria, fu ritirato dal Bat\u00eck Film Festival e non fu mai proiettato ."}
{"id": "3703704", "revid": "354397", "url": "https://it.wikipedia.org/wiki?curid=3703704", "title": "Cicloalcano", "text": ""}
{"id": "3703715", "revid": "287204", "url": "https://it.wikipedia.org/wiki?curid=3703715", "title": "Ossolazione", "text": "L'ossolazione \u00e8 una reazione della chimica inorganica che porta alla formazione di poliossometallati in soluzione acquosa. \nLa reazione alternativa \u00e8 chiamata olazione e porta alla formazione di un idrosso-dimero.\nL'ossolazione e l'olazione sono responsabili della formazione di molti materiali naturali e sintetici. \nTali materiali sono solitamente polimeri insolubili.\nLe due reazioni sono alla base della sintesi degli ossi-idrossidi metallici solidi a partire da ioni metallici in soluzione acquosa, e sono di grande considerazione nella chimica dolce.\nQuesta \u00e8 una reazione di condensazione tra due complessi metallici coordinati da leganti di idrossido (HO-):\n2 [MLn(OH)]z \u2192 [LnM-O-MLn]2z + H2O\nM rappresenta il metallo, L \u00e8 un osso o un gruppo idrossido mentre z \u00e8 la carica del complesso.\nQuando il complesso formato \u00e8 nullo (z = 0), pu\u00f2 diventare il precursore di carica zero per la formazione di ossi-idrossidi metallici solidi. Tale processo \u00e8 chiamato policondensazione.\nAltrimenti, si otterranno polianioni.\nMeccanismo.\nL'ossolazione presenta un meccanismo associativo in pi\u00f9 fasi:\n2 [MLn(OH)]z \u2192 [LnM-OH-MLn(OH)]2z\n[LnM-OH-MLn(OH)]2z \u2192 [LnM-O-MLn(OH2)]2z\n[LnM-O-MLn(OH2)]2z \u2192 [LnM-O-MLn]2z + H20"}
{"id": "3703721", "revid": "44119112", "url": "https://it.wikipedia.org/wiki?curid=3703721", "title": "Antonio Baboto", "text": ""}
{"id": "3703722", "revid": "729019", "url": "https://it.wikipedia.org/wiki?curid=3703722", "title": "CANSA C.5", "text": "Il CANSA C.5 era un monomotore da turismo ed addestramento biplano sviluppato dall'azienda aeronautica italiana Cansa (Costruzioni Aeronautiche Novaresi S.A.) nei tardi anni trenta.\nRealizzato in versione monoposto e biposto e destinato alla formazione dei piloti civili venne utilizzato nelle scuole di volo civili della Reale Unione Nazionale Aeronautica (RUNA) e per quelli da caccia delle scuole di volo della Regia Aeronautica. In seguito, come conseguenza della firma dell'armistizio di Cassibile, vennero sequestrati dal personale della Wehrmacht ed assegnati ai reparti di addestramento della Luftwaffe.\nStoria.\nNei tardi anni trenta l'Ufficio di stato maggiore espresse la volont\u00e0 di modificare le normative che regolavano la formazione ed addestramento al volo, promuovendo l'utilizzo dei soli velivoli monoposto ed eliminando o riducendo drasticamente quelli biposto dotati di doppio comando. Nell'autunno 1938 il documento venne esaminato dall'Ispettorato delle Scuole e dalla DGCA e quest'ultima, per il brevissimo tempo a disposizione prima della chiamata degli allievi piloti con il bando del 1938-1939, contatt\u00f2 la CANSA di Cameri per lo studio di un velivolo adatto allo scopo.\nL'azienda rispose con una relazione ad opera dell'ingegnere Ugo Graneri che avanzava la proposta dell'uso di due distinti modelli, l'AVIA L.3 ed uno realizzato della CANSA, identificato con la designazione C.5 caratterizzato dalla costruzione mista, velatura biplana, carrello fisso e motorizzazione dotata di limitata potenza. L'ispettorato scuole si espresse nel raccomandare alle scuole di volo l'utilizzo di velivoli Fiat A.S.1 ed IMAM Ro.5 opportunamente modificati e depotenziati per dare l'opportunit\u00e0 agli allievi di prendere confidenza con la manovra di rullaggio e solo in seguito passare ai due modelli proposti come successivi livelli di preparazione."}
{"id": "3703727", "revid": "729019", "url": "https://it.wikipedia.org/wiki?curid=3703727", "title": "Battaglia al largo di Texel", "text": "La battaglia al largo di Texel, conosciuta anche come l'azione al largo di Texel o l'azione del 17 ottobre 1914, fu una battaglia navale avvenuta al largo della costa olandese dell'isola di Texel durante la prima guerra mondiale dove uno squadrone della Royal Navy formato da un incrociatore leggero e 4 cacciatorpediniere, in una pattuglia di routine, incrociarono i restanti membri della 7\u00aa Half Flotilla tedesca di torpediniere, le quali erano dirette verso la costa britannica per sganciare mine sottomarine. Le forze britanniche attaccarono e affondarono un'intera flottiglia tedesca di 4 torpediniere. Poco armate, le forze tedesche tentarono di fuggire e poi ingaggiare le forze britanniche in una disperata e inefficace azione.\nLa battaglia si concluse nella perdita di un intero squadrone tedesco di torpediniere, prevenendo il posizionamento di mine subacquee nelle trafficate linee marittime, la foce del Tamigi. I britannici subirono solo poche vittime e danni marginali alle unit\u00e0. La battaglia ebbe anche un'importante influenza nella tattica e nell'impiego delle rimanenti torpediniere tedesche nel Mare del Nord, oltre alla perdita della fede dei comandanti tedeschi nell'efficacia delle loro forze.\nAntefatti.\nDopo la battaglia di Heligoland alla Hochseeflotte fu ordinato di evitare di confrontarsi con la pi\u00f9 ampia forza britannica nel tentativo di evitare conseguenze costose e demoralizzanti. In questo modo, al di l\u00e0 di alcuni raid occasionali tedeschi, la Royal Navy domin\u00f2 il Mare del Nord con pattugliamenti regolari. Nonostante l'assenza di azione da parte delle navi principali della flotta tedesca, forze ridotte continuavano a pattugliare regolarmente il mar aperto. Alle 13:50 del 17 ottobre 1914, una pattuglia di routine della 3\u00aa Flottiglia Cacciatorpediniere \"Harwich Force\", composto dall'incrociatore leggero HMS \"Undaunted\" al comando del capitano di vascello Cecil H. Fox e da quattro cacciatorpediniere della Classe \"Laforey\", l'HMS \"Lennox\", l'HMS \"Lance\", l'HMS \"Loyal\" e l'HMS \"Legion\", stavano pattugliando la costa al largo dell'isola di Texel quando incrociarono uno squadrone tedesco, composto dalle rimanenti torpediniere della 7\u00aa Half Flotilla di Georg Thiele: l'SMS \"s115\", l'SMS \"s117\", l'SMS \"s118\" e l'SMS \"s119\". L'SMS \"s119\" era il capoflottiglia ed era comandato personalmente dal capitano di corvetta Georg Thiele stesso. Le navi tedesche tentarono di sfidare o minacciare le navi britanniche, n\u00e9 hanno fatto il primo tentativo di abbandonare la battaglia e, secondo i britannici, i tedeschi stavano attendendo delle navi di rinforzo e scambiarono i britannici per alleati. In realt\u00e0, la flottiglia tedesca era stata inviata dal fiume Ems a minare la costa sud del Regno Unito, inclusa la foce del Tamigi, ed \u00e8 stata intercettata prima di raggiungere l'area d'operazione.\nArmamenti.\nLo squadrone britannico colp\u00ec pesantemente la flottiglia tedesca, disarmandola. Il vascello del comandante Fox, l'HMS \"Undaunted\" - incrociatore leggero classe \"Arethusa\" - era armato con due cannoni \"BL 6 inch Mk XII (150mm)\" e sette cannoni \"QF 4 inch Mk V (100mm)\", tutti e nove montati su dispositivi di fissaggio unico e quasi tutti senza scudo sull'arma. L'\"Undaunted\" al tempo dell'ingaggio era inoltre armato, in via sperimentale, con un paio di armi contraeree addizionali, tipo \"Vickers-Armstrong QF 2 lb\", armi che la maggior parte delle navi della sua classe non possedevano. Oltre a ci\u00f2, l'incrociatore era armato con otto tubi per siluri, i quali possono raggiungere la massima velocit\u00e0 di 28.5 kn (52.8\u00a0km/h). I quattro cacciatorpediniere Classe \"Laforey\" erano vascelli meno potenti in confronto all'incrociatore, essendo armati solamente con due tubi lanciasiluri, tre cannoni \"QF 4 inch Mk IV, XII e XXI (100mm)\" e da una singola arma antiaerea \"Vickers-Armstrong QF 2 lb\". I cacciatorpediniere erano leggermente pi\u00f9 veloci dell'incrociatore e potevano raggiungere i 29 kn (54\u00a0km/h) a piena potenza. I vascelli tedeschi erano inferiori ai britannici in diversi campi. Non solo la Flottiglia tedesca era ridotta di numero e antiquata ma possedeva armi leggere. Le quattro navi facevano parte della data Classe \"Gro\u00dfes Torpedoboot 1898\" ed erano state varate nel 1904. In termini di velocit\u00e0, le navi tedesche erano molto simili a quelle britanniche, circa 28 kn (52\u00a0km/h). Ognuno dei vascelli era armato con tre armi da 50mm, significativamente inferiori rispetto a quelle dei cacciatorpediniere britannici; queste armi avevano inoltre una portata inferiore. Il pericolo maggiore per lo squadrone britannico erano i tubi lanciasiluri delle navi tedesche, dato che ognuna di esse portavano tre tubi lanciasiluri da 450mm con cinque siluri per nave.\nOrdine di battaglia.\nRoyal Navy:\nKaiserliche Marine:\nBattaglia.\nQuando i vascelli si avvicinarono a sufficienza, i tedeschi si resero conto che le navi che vedevano erano imbarcazioni britanniche cominciarono a virare mentre l'\"Undaunted\" - la quale era pi\u00f9 vicina dei cacciatorpediniere britannici - apr\u00ec il fuoco sulla torpediniera pi\u00f9 vicina. I tedeschi cominciarono immediatamente con manovre evasive ma, in questo modo, persero immediatamente velocit\u00e0 permettendo ai britannici di raggiungerli in breve tempo. Nel tentativo di proteggere il suo incrociatore dai siluri tedeschi e di distruggere le navi nemiche il pi\u00f9 rapidamente possibile, il capitano Fox diede l'ordine al suo squadrone di dividersi in due gruppi. I cacciatorpediniere \"Lance\" e \"Lennox\" proseguirono verso l'\"s115\" e l'\"s119\" mentre il \"Legion\" e il \"Loyal\" si diressero verso l'\"s117\" e l'\"s118\". Il fuoco combinato del \"Legion\", del \"Loyal\" e dell'\"Undaunted\" danneggiarono l'\"s118\" cos\u00ec gravemente che l'intero ponte della torpediniera fu spazzato via e la nave affond\u00f2 alle 15:17. Nel frattempo, l'HMS \"Lance\" e l'HMS \"Lennox\" ingaggiarono l'\"s115\", danneggiando il timone, cosa che costrinse il vascello a poter navigare solo in cerchio. Il fuoco del \"Lennox\" fu cos\u00ec efficace che, come accadde per l'\"s118\", anche il ponte dell'\"s115\" fu completamente distrutto. Nonostante i danni, i tedeschi non si erano ancora arresi e, invano, continuarono l'azione.\nLe due torpediniere al centro della Flottiglia - l'\"s117\" e il leader della flottiglia, l'\"s119\" - tentarono l'ingaggio con l'\"Undaunted\" con i siluri. L'\"Undaunted\" fu per\u00f2 in grado di evitare i siluri e rimanere intatta. Il \"Legion\" e il \"Loyal\", i quali avevano completamente distrutto l'\"s118\", giunsero in aiuto della nave leader britannica, attaccando le due torpediniere tedesche. Il \"Legion\" attacc\u00f2 l'\"s117\" ma la torpediniera lanci\u00f2 i suoi ultimi tre siluri contro il cacciatorpediniere e continu\u00f2 a resistere difendendosi con le altre armi. Il tentativo fall\u00ec e il \"Legion\" distrusse l'\"s117\", danneggiandole i timone prima che affondasse alle 15:30. Nel frattempo il \"Lance\" e il \"Lennox\" avevano danneggiato l'\"s115\" al punto che era ormai necessario solo un cacciatorpediniere per affrontare la torpediniera. Il \"Lance\" lasci\u00f2 in breve la battaglia con l'\"s115\" per unirsi al \"Loyal\" nello scontro con l'\"s119\" usando proiettili con acido picrico, il predecessore del Trinitrotoluene (TNT). L'\"s119\" tent\u00f2 di portare a successo un attacco con i siluri contro il \"Lance\", centrando il cacciatorpediniere a mezza nave, ma il siluro non esplose. L'\"s119\" fu in seguito affondato alle 15:35 da un fuoco combinato del \"Lance\" e del \"Loyal\", portando con s\u00e9 il comandante Thiele. L'ultima torpediniera rimasta, l'\"s115\" continu\u00f2 a rimanere a galla nonostante i costanti attacchi del \"Lennox\". Il cacciatorpediniere infine si accost\u00f2 alla torpediniera e i britannici abbordarono la nave trovandola un relitto completo con solo un tedesco a bordo, il quale fu felice di arrendersi. Altri trenta tedeschi furono in seguito catturati in mare da un vascello britannico. La battaglia si concluse definitivamente alle 16:30 con l'affondamento dell'\"s115\" da parte del fuoco pesante dell'\"Undaunted\".\nConseguenze.\nLa 7\u00aa Half Flotilla fu completamente annientata dalla Harwich Force, con tutti e quattro i suoi rimanenti vascelli affondati e pi\u00f9 di duecento marinai morti, incluso il comandante. Nonostante le differenze tra i vari vascelli i tedeschi non si arresero e continuarono a combattere fino alla fine. Le vittime britanniche furono estremamente basse in confronto con i nemici, ovvero quattro feriti e tre cacciatorpediniere danneggiate. La \"Legion\" fu colpita da un proiettile da 1.8\u00a0kg ma non sub\u00ec feriti. La \"Loyal\" fu centrata da due proiettili e tre uomini furono feriti. La \"Lance\" sub\u00ec qualche danno superficiale e gli altri due vascelli non furono mai centrati dal nemico. Trentuno marinai tedeschi furono trovati in mare e furono fatti prigionieri ma un ufficiale catturato mor\u00ec poco tempo dopo per le ferite subite in battaglia. Altri due marinai tedeschi furono ripescati in seguito da una nave neutrale. La battaglia diede una grande spinta positiva ai britannici, che due giorni prima avevano perso la HMS \"Hawke\", attaccata da un U-boat. L'effetto della battaglia sul morale britannico fu rappresentato fittiziamente e con una visione nazionalista nel romanzo \"The Boy Allies Under Two Flags\" di Robert L. Drake. Alcune controversie sorsero in Germania dato che la nave ospedale tedesca \"Ophelia\", che fu inviata per recuperare i sopravvissuti delle navi affondate, fu presa dai britannici dopo essere stata accusata di violare la Convenzione dell'Aia del 1907 sull'uso delle navi ospedali. Anche se le navi della flottiglia affondata erano vecchie ed alcune vittime erano in preventivo, la perdita dell'intero squadrone di torpediniere cambi\u00f2 drasticamente le tattiche delle forze tedesche dispiegate nel canale della Manica e lungo le Fiandre. Un risultato diretto fu il molto minor numero di missioni nel Canale e la derogazione delle torpediniere al pattugliamento costiero e al recupero di piloti dispersi. Un inaspettato vantaggio per i britannici giunse quando il 30 novembre un peschereccio britannico, nell'area della battaglia, ripesc\u00f2 una scatola lanciata in mare dall'\"s119\" dal capitano Thiele durante lo scontro cercando cos\u00ec di spingere i britannici a catturarlo vivo. La scatola infatti conteneva il libro codice tedesco usato dalle forze leggere tedesche lungo la costa. Il libro permise cos\u00ec ai britannici di decifrare le comunicazioni tedesche intercettate per molto tempo dopo la battaglia al largo di Texel."}
{"id": "3703740", "revid": "287204", "url": "https://it.wikipedia.org/wiki?curid=3703740", "title": "Mor Jokai", "text": ""}
{"id": "3703746", "revid": "34862", "url": "https://it.wikipedia.org/wiki?curid=3703746", "title": "Campionati europei di baseball", "text": ""}
{"id": "3703749", "revid": "1305772", "url": "https://it.wikipedia.org/wiki?curid=3703749", "title": "Stromboli (pirocorvetta)", "text": "La Stromboli \u00e8 stata una pirocorvetta a ruote della Real Marina del Regno delle Due Sicilie, successivamente acquisita dalla Regia Marina.\nStoria.\nVarata nel 1843 nei cantieri britannici Picther di Northfleet, la nave, dopo il completamento, giunse a Napoli il 28 settembre 1844, entrando in servizio per la Marina borbonica il giorno successivo. Oltre alla macchina a vapore, una motrice alternativa Maudslay &amp; Field a quattro cilindri oscillanti da 200 HP alimentata da due caldaie in rame, l'unit\u00e0 era dotata di due alberi, uno a vele quadre ed uno a vele auriche. Dotata di un armamento non particolarmente potente, era per\u00f2 agile e ben costruita.\nIl 12 gennaio 1848, durante le prime fasi della rivolta in Sicilia, la \"Stromboli\", aggregata alla squadra del conte d'Aquila, venne inviata nelle acque di Palermo per reprimere l'insurrezione: dato tuttavia che Ferdinando II aveva frattanto deciso di concedere la costituzione, le navi del conte d'Aquila, compresa la \"Stromboli\", vennero richiamate senza aver eseguito alcuna azione bellica, ed anzi, il 19 gennaio, la nave trasport\u00f2 a Palermo i documenti riguardanti le riforme approvate dal re. Sul finire di aprile la pirocorvetta port\u00f2 a Napoli Agostino Plutino, con una richiesta di armistizio tra le forze dei rivoltosi e quelle borboniche.\nSuccessivamente, tra fine aprile ed inizio maggio 1848, la pirocorvetta, al comando di Giacomo Ulloa, venne inviata in Adriatico, aggregata alla squadra del commodoro De Cosa, per portare aiuto a Venezia insorta ed ostacolare le operazioni navali austro-ungariche nell'Alto Adriatico: la squadra di cui l'unit\u00e0 faceva parte era composta, oltre che da essa, dalle pirofregate a ruote \"Carlo III\", \"Guiscardo\", \"Ruggiero\", \"Roberto\" e \"Sannita\", dalle fregate a vela \"Regina Isabella\" e \"Regina\" e da un brigantino, sotto il comando del commodoro Raffaele de Cosa. La \"Stromboli\" salp\u00f2 il 4 maggio con a bordo il generale Guglielmo Pepe, che non era potuto partire prima perch\u00e9 febbricitante, e parte del suo stato maggiore. Durante la navigazione verso nord le navi, il 5 maggio, fecero tappa ad Ancona, dove sbarcarono il generale Pepe e 5.000 uomini. Raggiunta poi Venezia, la squadra incroci\u00f2 tra le foci del Tagliamento e del Piave in attesa dell'arrivo delle navi sarde, e, pur senza combattere (vi era il divieto di aprire il fuoco se non attaccati), obblig\u00f2 la flotta austroungarica a rinunciare al blocco navale della citt\u00e0.\nIl 22 maggio 1848 la squadra napoletana, unitasi ad una formazione sardo-piemontese al comando del contrammiraglio Giuseppe Albini, avvist\u00f2 al largo di Sacca di Piave una divisione austroungarica di minore forza. Essendo venuto meno il vento, Albini, disponendo solo di navi a vela, convinse De Cosa, per non perdere la superiorit\u00e0 numerica, a far prendere a rimorchio le unit\u00e0 piemontesi dalle pirofregate borboniche, ma il tutto venne eseguito in maniera talmente confusa che quattro piroscafi austroungarici fecero in tempo a raggiungere le navi della propria divisione ed a rimorchiarle sino a Muggia, le cui batterie costiere avevano a quel punto impedito ogni intervento della squadra sardo-napoletana: prima di sera solo la \"Regina\" e la fregata sarda \"San Michele\" erano giunte a tiro delle navi austroungariche, senza per\u00f2 essere passate all'attacco. Qualche settimana dopo, dopo aver brevemente stazionato insieme alle navi venete e piemontesi nelle acque antistanti Trieste, la squadra del Regno delle Due Sicilie venne richiamata in patria in seguito all'acuirsi delle ribellioni in Sicilia.\nIl 30 agosto 1848 la \"Stromboli\", aggregata alla squadra navale (fregate a vela \"Amalia\", \"Regina Isabella\" e \"Regina\", pirofregate a ruote \"Sannita\", \"Carlo III\", \"Ruggiero\", \"Roberto\", \"Archimede\" ed \"Ercole\", sette trasporti truppe, pirocorvetta \"Nettuno\" ed otto cannoniere) inviata a reprimere l'insurrezione della Sicilia, venne inviata in Sicilia per reprimere la ribellione ed il 2 settembre bombard\u00f2 Messina; ultimato il cannoneggiamento la flotta borbonica sbarc\u00f2 a Messina 250 ufficiali e 6500 uomini, che conquistarono la citt\u00e0 dopo tre giorni di scontri.\nSuccessivamente, nel marzo 1849, nell'imminenza della seconda fase dell'invasione della Sicilia da parte delle truppe di Carlo Filangieri, la \"Stromboli\" trasport\u00f2 dalla Calabria a Messina Giovanni Andrea Romeo ed Antonio Plutino, inviati nella citt\u00e0 siciliana per trattare un armistizio, e poco dopo, il 26 marzo 1849, port\u00f2 invece lo stesso generale Filangieri a Gaeta, dove questi sottopose a Ferdinando II i piani per la riconquista della Sicilia. Il 30 marzo la nave, con a bordo Filangieri, costeggi\u00f2 parte della Sicilia fin verso Taormina e capo Schis\u00f2 cannoneggiando diverse batterie in mano agli insorti, ed il 2 aprile appoggi\u00f2 con il tiro delle proprie artiglierie l'avanzata delle truppe borboniche a Fiumedinisi e Forza d'Agr\u00f2. Il 5 aprile la \"Stromboli\", insieme alle pirofregate \"Sannita\", \"Carlo III\", \"Roberto\", \"Ruggiero\", \"Ercole\" ed \"Archimede\", bombard\u00f2 con i propri cannoni i fortini detti di Sant'Agata, Colonnetta, Palermo e Messina, situati intorno al porto di Catania.\nTerminate le operazioni in Sicilia, dopo il maggio 1849 la \"Stromboli\" incroci\u00f2 nel Mar Ionio, tra Gerace e Catanzaro, al comando del tenente di vascello Vincenzo Salazar, per intercettare imbarcazioni con a bordo oppositori del re in fuga: il 10 luglio 1849 la pirocorvetta avvist\u00f2 una feluca che aveva a bordo 16 membri del comitato rivoluzionario della Sicilia, ma, ritenendo si trattasse di una barca di pescatori, la lasci\u00f2 andare, poi avvist\u00f2 in rapida successione due trabaccoli, il \"Ges\u00f9 e Maria\" ed il \"S. Maria di Porto Salvo\", che avevano lasciato la Sicilia e la Calabria con a bordo circa 600-500 ex rivoluzionari, indipendentisti siciliani ed oppositori del regime borbonico, tra i quali una trentina di ufficiali compresi Ignazio Ribotti e Giacomo Longo, diretti a Corf\u00f9 per evitare la cattura, nonch\u00e9 munizioni, sette cannoni e 650 fucili. Avvistato il \"Ges\u00f9 e Maria\" ed issata bandiera britannica, Salazar diresse a tutta forza verso i due trabaccoli, quindi alz\u00f2 la bandiera del Regno delle Due Sicilie e spar\u00f2 due colpi d'intimidazione, inducendo cos\u00ec il trabaccolo a fermarsi; quando anche la seconda imbarcazione fu arrivata, venne a sua volta catturata. La \"Stromboli\" train\u00f2 quindi i due trabaccoli dapprima a Reggio Calabria, dove venne sbarcata una parte dei prigionieri il 12 maggio, e poi, il 15, a Napoli, dove furono imprigionati i rimanenti.\nIl 15, 16 e 17 gennaio 1859 la pirocorvetta imbarc\u00f2 66 prigionieri politici ai quali era stata commutata la pena dell'ergastolo con quella dell'esilio (tra di essi Carlo De Angelis, Carlo Poerio, Luigi Settembrini e Silvio Spaventa) provenienti dai carceri rispettivamente di Montesarchio e Nisida, Procida e Santo Stefano e venne rimorchiata da Santo Stefano ad Algeciras e poi a Cadice dalla pirofregata \"Ettore Fieramosca\". Doppiato Capo Teulada nella notte tra il 18 ed il 19 gennaio e Capo Palos in quella tra il 20 ed il 21, le due navi passarono lo stretto di Gibilterra la sera del 22 dirette a Cadice, ma dovettero riparare ad Algeciras nella notte successiva, causa una burrasca. Ripartite alla mezzanotte del 25 febbraio, le due unit\u00e0 giunsero a Cadice alle otto del mattino successivo. I prigionieri, trasbordati a Cadice il 18 febbraio dalla \"Stromboli\", a bordo della quale erano stati sino ad allora detenuti, sulla nave statunitense \"David Stewart\" per essere condotti a New York, riuscirono poi, minacciando di denuncia il comandante americano all'arrivo a New York, a farsi sbarcare in Irlanda.\nIl 20 aprile 1860, durante i moti siciliani che precedettero l'impresa dei Mille, la \"Stromboli\" venne inviata a perlustrare, insieme alla pirofregata a ruote \"Archimede\", la costa tra Mazara e Capo Passero. Successivamente la nave venne inviata a Tunisi, da dove si temeva che si cercasse di portare aiuto ai rivoltosi.\nIl 9 maggio del 1860 la \"Stromboli\" (al comando del capitano di fregata Guglielmo Acton), insieme ad altre tre unit\u00e0 borboniche, la fregata a vela \"Partenope\", la corvetta \"Valoroso\" ed il piroscafo armato \"Capri\", venne inviata a Marsala per contrastare lo sbarco dei Mille dai piroscafi \"Piemonte\" e \"Lombardo\". La pirocorvetta, precedendo di mezz'ora il \"Capri\" e la \"Partenope\", in quanto il primo era rallentato dalla seconda, che aveva preso a rimorchio per poter ridurre i tempi di navigazione, giunse in quel porto l'11 maggio 1860, mentre lo sbarco era gi\u00e0 in corso. Vedendo la \"Stromboli\" in avvicinamento, Nino Bixio, al comando del \"Lombardo\", port\u00f2 la sua nave ad incagliarsi all'imboccatura del porto, per evitare che il \"Piemonte\" fosse attaccato: quando poi la pirocorvetta borbonica apr\u00ec il fuoco contro il \"Piemonte\" (secondo altre fonti contro il \"Lombardo\"), i comandanti Winnington Ingraham e Marryat delle cannoniere britanniche \"Argus\" ed \"Intrepid\", insieme al console inglese Cossins, raggiunsero sulla \"Stromboli\" Acton e gli comunicarono di non poter partire perch\u00e9 avevano degli uomini a terra, e soprattutto che lo avrebbero ritenuto responsabile se le propriet\u00e0 inglesi della zona (a Marsala vi erano diversi magazzini e stabilimenti vinicoli di societ\u00e0 britanniche) fossero rimaste danneggiate: pur avendo assicurato di tirare solo contro il molo ed i garibaldini, Acton dovette infine dare ordine di cessare il fuoco. Sopraggiunte anche \"Capri\" e \"Partenope\", le tre navi non aprirono il fuoco per timore di colpire l'\"Argus\" e l'\"Intrepid\", dato che queste erano ormeggiate nei pressi del \"Piemonte\" e del \"Lombardo\": quando infine navi del Regno delle Due Sicilie aprirono il fuoco, eseguirono un cannoneggiamento molto blando, quasi privo di risultati, anche perch\u00e9 le poche cannonate sparate vennero tirate troppo corte ed ormai la pressoch\u00e9 totalit\u00e0 dei garibaldini era gi\u00e0 sbarcata. Prima di abbandonare Marsala per Palermo la squadra cannoneggi\u00f2 il \"Piemonte\" ed il \"Lombardo\" ormai abbandonati, e la \"Stromboli\" cattur\u00f2 il \"Piemonte\", che rimorchi\u00f2 poi a Napoli, mentre il \"Lombardo\", che era semiaffondato, venne abbandonato sul posto dopo un inutile tentativo di disincagliarlo. Le navi napoletane lasciarono Marsala verso le sei e mezza del mattino del 12 maggio.\nInviata poi a pattugliare le acque tra Trapani e le Egadi insieme alla \"Partenope\" ed all'avviso \"Maria Teresa\", la pirocorvetta venne richiamata il 20 maggio a Palermo, per essere messa a disposizione del generale Ferdinando Lanza.\nAi primi di settembre del 1860 la \"Stromboli\", al pari della quasi totalit\u00e0 della flotta del Regno delle Due Sicilie, non segu\u00ec Francesco II delle Due Sicilie nella sua fuga a Gaeta, e rimase invece a Napoli, dove il 7 settembre pass\u00f2 al Regno di Sardegna, per la cui Marina entr\u00f2 in servizio il successivo 17 novembre. Il 17 marzo 1861 la nave entr\u00f2 in servizio per la neocostituita Regia Marina italiana, classificata corvetta di II rango a ruote.\nUnit\u00e0 ormai anziana, la \"Stromboli\" venne posta in riserva a Napoli gi\u00e0 il 10 giugno 1862. Declassata corvetta a ruote di III ordine il 14 giugno 1863, la nave venne radiata il 20 marzo 1865, venendo venduta a privati a Napoli il 7 maggio dello stesso anno."}
{"id": "3703751", "revid": "219110", "url": "https://it.wikipedia.org/wiki?curid=3703751", "title": "Tatra T3", "text": "I tram tipo T3 erano una serie di vetture tranviarie prodotte dal 1960 al 1990 dalla casa cecoslovacca Tatra. Furono costruiti in ben 13.991 esemplari per numerose reti tranviarie dei paesi del COMECON, risultando cos\u00ec il modello di tram costruito in pi\u00f9 esemplari al mondo.\nI T3 costituivano l'evoluzione del modello T2, costruito sulla base del modello unificato nord-americano PCC.\nTipi.\nT3.\nSi trattava della versione base, costruita dal 1960 al 1980 in 1.369 esemplari per 9 reti tranviarie cecoslovacche (Bratislava, Brno, Ko\u0161ice, Liberec, Most, Olomouc, Ostrava, Plze\u0148 e Praga).\nT3SU.\nSi trattava della versione modificata per l'esercizio sulle reti dell'Unione Sovietica; le vetture furono costruite in 11.368 esemplari dal 1963 al 1987, e fecero servizio in 34 citt\u00e0 (Barnaul, Char'kov, Dneprodzer\u017eins'k, Dnepropetrovs'k, Doneck, Gor'kij, Groznyj, Irkutsk, I\u017eevsk, Kalinin, Kiev, Kramatorsk, Krasnodar, Krivoj Rog, Kujby\u0161ev, Kursk, Mosca, Novokuzneck, Odessa, Ord\u017eonikidze, Or\u00ebl, Pjatigorsk, Riga, Rostov sul Don, Sverdlovsk, Ta\u0161kent, Tula, Ufa, Ul'janovsk, Volgograd, Vol'sk, Vorone\u017e, Zaporo\u017e'e e \u017ddanov).\nT3YU.\nSi trattava della versione modificata per l'esercizio sulle reti della Jugoslavia; le vetture furono costruite in 46 esemplari dal 1967 al 1982, e fecero servizio nelle citt\u00e0 di Osijek e Sarajevo.\nT3D.\nSi trattava della versione modificata per l'esercizio sulle reti della Repubblica Democratica Tedesca; le vetture furono costruite in 247 esemplari dal 1968 al 1988, e fecero servizio sulle reti di Karl-Marx-Stadt e Schwerin.\nT3R.\nSi trattava della versione modificata per l'esercizio sulle reti della Romania; le vetture furono costruite in 50 esemplari dal 1971 al 1974, per la sola citt\u00e0 di Gala\u021bi.\nModelli derivati.\nDal modello T3 furono derivati il modello T4, di larghezza minore, espressamente progettato per le reti della Repubblica Democratica Tedesca, e il modello articolato K2."}
{"id": "3703757", "revid": "149485", "url": "https://it.wikipedia.org/wiki?curid=3703757", "title": "Campionati mondiali di ginnastica artistica 2011 - Concorso individuale maschile", "text": ""}
{"id": "3703759", "revid": "287204", "url": "https://it.wikipedia.org/wiki?curid=3703759", "title": "British Superbike Championship 2011", "text": "La stagione 2011 del British Superbike Championship \u00e8 la ventiquattresima del British Superbike Championship. Il titolo piloti \u00e8 stato vinto da Tommy Hill, quello costruttori dalla Yamaha.\nIscritti.\nDove non indicata la nazionalit\u00e0 si intende pilota britannico."}
{"id": "3703760", "revid": "438678", "url": "https://it.wikipedia.org/wiki?curid=3703760", "title": "Dottor Jekyll &amp; Mister DJ", "text": ""}
{"id": "3703761", "revid": "287204", "url": "https://it.wikipedia.org/wiki?curid=3703761", "title": "Calcio ai XVI Giochi panamericani - Torneo maschile", "text": "La sedicesima edizione del torneo di calcio ai Giochi panamericani si svolge a Zapopan, nei pressi di Guadalajara, in Messico, dal 19 al 28 ottobre 2011. Le Nazionali partecipanti sono otto, le prime quattro classificate del Campionato sudamericano di calcio Under-17 2011 e le prime quattro del Campionato nordamericano di calcio Under-20 2011. I giocatori delle squadre partecipanti devono essere nati dopo il 1\u00ba gennaio 1989\nIl Guatemala \u00e8 stato escluso dal comitato olimpico locale per il non rispetto del protocollo, Honduras e Panama che nel campionato erano finite dietro il Guatemala hanno declinato l'invito a partecipare, il posto del Guatemala \u00e8 stato preso cos\u00ec da Trinidad e Tobago.\nMarcatori.\n6 gol\n2 gol"}
{"id": "3703762", "revid": "1305772", "url": "https://it.wikipedia.org/wiki?curid=3703762", "title": "Boca do Inferno (Cascais)", "text": "Boca do Inferno (in italiano \"Bocca dell'inferno\") \u00e8 una spaccatura che si trova sulla costa alla periferia della citt\u00e0 portoghese di Cascais, nel Distretto di Lisbona.\nQuando il mare \u00e8 mosso, l'acqua che entra nelle fenditure della scogliera si infrange con forza sulle pareti rocciose e un soffio di acqua marina nebulizzata fuoriesce verso l'alto generando un suono roco, simile ad un gemito umano tanto suggestivo da rendere la Boca una popolare attrazione turistica."}
{"id": "3703765", "revid": "180559", "url": "https://it.wikipedia.org/wiki?curid=3703765", "title": "Football subacqueo", "text": "Il football subacqueo \u00e8 uno sport di squadra che condivide elementi comuni con l'hockey subacqueo ed il rugby subacqueo; si gioca in una piscina con equipaggiamento da snorkeling (maschera, boccaglio e pinne).\nL'obiettivo del gioco \u00e8 manovrare (portandolo e passandolo) un pallone da un lato all'altro della piscina, da parte di giocatori che sono completamente sommersi sott'acqua. Si segna una marcatura piazzando la palla, sotto controllo, nel canaletto sul bordo della piscina.\nOrigini.\nIl football subacqueo nasce negli anni sessanta grazie ad un istruttore di subacquea che insegnava al Frank Kennedy Centre della University of Manitoba. Il gioco si sviluppa da un esercizio di ripescaggio che usava una piastrella della piscina per migliorare le abilit\u00e0 di immersione degli studenti.\nUn gioco simile viene ideato all'incirca nello stesso periodo in Inghilterra da Benjamin Olsen, un tifoso di football americano. Inizia a svilupparlo durante l'estate con i suoi amici, fino a renderlo un'attrazione popolare.\nRegole.\nNella storia di questo sport sono stati usati diversi tipi di palloni. Questi includono una mattonella da 10 libbre, un pallone da football americano di taglia junior, una mini-palla da basket, tutti con forma ellittica.\nSi gioca per gran parte del tempo sotto il pelo dell'acqua. Ogni giocatore pu\u00f2 risalire a prendere fiato ogni volta che gli serve, eccetto quando ha il pallone in mano.\nCome il football classico un giocatore deve portare la palla oltre lo schieramento avversario fino alla zona obiettivo. Ogni squadra ha tredici giocatori, ma solo cinque in campo contemporaneamente. Il giocatore con la palla pu\u00f2 nuotare o passarla ai suoi compagni. Intanto gli avversari cercano di prenderla o intercettarla. Vince la formazione con pi\u00f9 punti alla fine del tempo.\nIl campo \u00e8 largo 10 metri, lungo 15 e profondo 4. Una partita \u00e8 composta da due tempi da 20 minuti con un intervallo di 5."}
{"id": "3703770", "revid": "1573940", "url": "https://it.wikipedia.org/wiki?curid=3703770", "title": "Leucopsar rothschildi", "text": "Lo storno di Bali (Leucopsar rothschildi ), conosciuto dalla popolazione locale come \"Jalak Bali\", \u00e8 un uccello della famiglia degli Sturnidae presente solo sull'isola di Bali, in Indonesia. \u00c8 l'unica specie del genere \"Leucopsar\".\nDescrizione.\n\u00c8 un uccello di medie dimensioni, lungo fino a 25\u00a0cm, tarchiato, quasi completamente bianco. Sul capo presenta una cresta di penne rivolte all'indietro. La punta delle ali e la parte terminale della coda sono nere, mentre intorno agli occhi ha una mascherina di pelle nuda di colore blu. Le zampe sono grigie e il becco \u00e8 giallo. Entrambi i sessi sono simili.\nBiologia.\nComportamento.\nLo storno di Bali \u00e8 solito rimanere nascosto tra le fronde degli alberi e, a differenza di altri storni, scende a terra solo per bere. Questo \u00e8 un adattamento dovuto al fatto che il suo piumaggio candido lo rende immediatamente riconoscibile ai predatori negli spazi aperti. Spesso si riunisce in gruppi per aiutarsi a vicenda nella ricerca del cibo e per meglio difendersi dai predatori.\nLa dieta di questo uccello include frutti, semi, insetti e altri piccoli invertebrati.\nRiproduzione.\nDurante la stagione degli accoppiamenti, i maschi attirano le femmine con un forte richiamo e dondolando su e gi\u00f9. Il nido viene costruito all'interno delle cavit\u00e0 degli alberi, dove la femmina depone due o tre uova. Sia i maschi che le femmine si occupano di portare il cibo al nido per i pulcini dopo la schiusa.\nTassonomia.\nClassificato nel genere monotipico \"Leucopsar\", questo uccello sembra essere imparentato con le specie del genere \"Sturnia\", in particolare con \"Sturnia pagodarum\". Tuttavia questa classificazione potrebbe presto essere rivista, poich\u00e9 il genere \"Sturnia\" \u00e8 altamente parafiletico. L'epiteto specifico \u00e8 dedicato allo zoologo britannico Lionel Walter Rothschild.\nDistribuzione e habitat.\nLo storno di Bali si trova solo sull'isola di Bali, in Indonesia, dove \u00e8 l'unica specie vertebrata endemica (una sottospecie endemica, la tigre di Bali, \u00e8 estinta dal 1937). Questo uccello fu scoperto nel 1910, e dal 1991 \u00e8 il simbolo della fauna dell'isola.\nConservazione.\nLo storno di Bali \u00e8 in pericolo critico, e per molti anni \u00e8 stato sull'orlo dell'estinzione in natura. Questo uccello \u00e8 segnalato nell'Appendice I del CITES. Il commercio di esemplari della specie, anche se allevati in cattivit\u00e0, \u00e8 fortemente limitato, e generalmente \u00e8 vietato per tutti i soggetti privati. Tuttavia alcuni avicoltori esperti affiliati ai programmi di reintroduzione e allevamento in cattivit\u00e0 hanno il permesso per possedere legalmente questi uccelli. Si pensa che gli esemplari allevati in cattivit\u00e0 siano circa un migliaio. Tuttavia questo numero \u00e8 destinato a raddoppiare se si tiene conto degli esemplari venduti sul mercato nero.\nGli unici due luoghi esistenti in natura dove questo uccello \u00e8 presente allo stato selvatico sono il Parco nazionale di Bali Barat e la piccola isola di Nusa Penida.\nLa stima degli uccelli presenti nel Parco nazionali di Bali Barat negli anni '80 era di 350 esemplari. Negli anni '90 furono rilasciati oltre 400 esemplari allevati in gabbia per tentare di aumentare questo numero. Ma nel 2005 le autorit\u00e0 del parco stimarono gli esemplari rimasti in meno di 10. Questo declino fu causato soprattutto dai bracconieri, attirati qui dal lucrativo commercio illegale di uccelli rari.\nLa seconda e pi\u00f9 ampia popolazione di storni di Bali si trova oggi sull'isola di Nusa Penida e sulle vicine isole di Nusa Ceningan e Nusa Lembongan, che si trovano a circa 14 chilometri al largo della costa meridionale di Bali. 64 esemplari allevati in gabbia furono rilasciati a Nusa Penida nell'arco di due anni a partire dal 2006 dall'associazione denominata Friends of the National Parks Foundation (FNPF), un'organizzazione non governativa che si occupa del programma di ripopolamento di questi uccelli sull'isola. Il programma di monitoraggio successivo operato dalla FNPF ha mostrato che nel 2009 il numero di esemplari era aumentato di 100 unit\u00e0, e che gli uccelli avevano colonizzato pressoch\u00e9 tutta l'isola. Alcuni si erano anche riprodotti a Nusa Ceningan e a Nusa Lembongan.\nIl successo di questo programma \u00e8 dovuto soprattutto alla scomparsa del bracconaggio e ad un efficace programma di allevamento, riabilitazione e rilascio di esemplari.\nL'obiettivo di debellare il bracconaggio fu raggiunto dal dottor I. Gede Nyoman Bayu Wirayudha e dalla FNPF, dopo essere riusciti a convincere gli abitanti di Nusa Penida a proteggere gli uccelli. La FNPF ha trascorso due anni tentando di illustrare alle autorit\u00e0 dell'isola l'importanza della conservazione di questo uccello. Nel 2006, tutti i 35 villaggi decretarono all'unanimit\u00e0 di integrare le norme per la protezione dello storno di Bali all'interno delle loro regole tradizionali, rendendo di fatto la sua salvaguardia un obbligo sociale e spirituale per tutti. Lo storno di Bali e gli altri uccelli in pericolo liberati dalla FNPF sull'isola sono cos\u00ec protetti dalle comunit\u00e0 locali. Il monitoraggio portato avanti dall'associazione ha mostrato che nessuno degli uccelli rilasciati o dei loro discendenti \u00e8 stato oggetto di bracconaggio."}
{"id": "3703771", "revid": "1318658", "url": "https://it.wikipedia.org/wiki?curid=3703771", "title": "Sinfonia n. 3 (Schumann)", "text": "La Sinfonia n. 3 in Mib Maggiore Op. 97 detta Renana \u00e8 una sinfonia composta da Robert Schumann. Scritta nel 1850, pu\u00f2 essere considerata l'ultima sinfonia composta da Schumann, se si esclude la revisione dell'orchestrazione della n. 4 effettuata dall'artista nel 1851.\nContesto.\nFu composta dal 2 novembre al 9 dicembre 1850, all'epoca in cui Schumann viveva a D\u00fcsseldorf, sulle rive del Reno.\nL'opera stessa \u00e8 infatti chiamata \"Renana\".\nLa prima rappresentazione avvenne a D\u00fcsseldorf l'anno seguente, diretta dal compositore stesso.\nComposizione dell'opera.\nMovimenti e relativa analisi.\nIl primo movimento consiste in una classica forma sonata. La sinfonia comincia immediatamente con un tema in Mib maggiore, suonato da tutta l'orchestra. Il secondo tema viene eseguito dai legni, con una ridotta intensit\u00e0 ritmica. Modula poi (inaspettatamente) al Sol Maggiore, per poi ritornare ad eseguire il tema principale nella tonalit\u00e0 di Mib.\nIl secondo movimento \u00e8 uno Scherzo in Do Maggiore. Si tratta della sintesi di un classico Minuetto, Trio e successive variazioni sul tema. Il tema principale \u00e8 basato su di un \"l\u00e4ndler\", una danza popolare dell'Austria e del sud della Germania.\nIl terzo \u00e8 nella tonalit\u00e0 della sottodominante, Lab Maggiore. La mancanza delle trombe e dei timpani crea un'atmosfera di quiete all'interno della sinfonia.\nIl quarto movimento \u00e8 in Mib minore. Comincia con uno Sforzato, eseguito dagli archi, che decade subito in un pianissimo affidato ai corni francesi ed ai tromboni. Il tema viene utilizzato in imitazione, e spesso ne viene variato il tempo. Parti di esso si possono ritrovare in fondo al movimento stesso.\nIl quinto \u00e8 di nuovo in Mib Maggiore. Il tema consiste in una danza tradizionale; variata ed imitata con dinamismo fino a giungere all'eroico finale in Mib Maggiore, in cui abbiamo la ripresa del tema del quarto movimento.\nStrumentazione.\n\u00c8 stata composta per due flauti, due oboi, due clarinetti in Si\u266d, due fagotti, quattro corni francesi in Mi\u266d, due trombe in Mi\u266d, tre tromboni, timpani ed archi.\nDa notare che, come tutte le altre Sinfonie di Schumann, la Renana \u00e8 stata riorchestrata da Gustav Mahler: l'esito \u00e8 stupefacente!"}
{"id": "3703773", "revid": "827882", "url": "https://it.wikipedia.org/wiki?curid=3703773", "title": "Bocca d'inferno", "text": ""}
{"id": "3703775", "revid": "1305772", "url": "https://it.wikipedia.org/wiki?curid=3703775", "title": "Boca do Inferno", "text": ""}
{"id": "3703780", "revid": "767487", "url": "https://it.wikipedia.org/wiki?curid=3703780", "title": "MTS Cup 2011", "text": "Il MTS Cup 2011 \u00e8 stato un torneo professionistico di tennis femminile giocato sulla terra battuta. \u00c8 stata la 1\u00aa edizione del torneo, che fa parte dell'ITF Women's Circuit nell'ambito dell'ITF Women's Circuit 2011. Si \u00e8 giocato a Erevan in Armenia dal 3 al 9 ottobre 2011.\nPartecipanti.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nCampionesse.\nSingolare.\n Julia Cohen ha battuto in finale Andrea Koch-Benvenuto, 7\u20136(8\u20136), 6\u20132\nDoppio.\n Tatia Mikadze / Sofia Shapatava hanno battuto in finale Elizaveta Ianchuk / Olga Ianchuk, 6\u20131, 6\u20134"}
{"id": "3703786", "revid": "287204", "url": "https://it.wikipedia.org/wiki?curid=3703786", "title": "Lucia Gaddo Zanovello", "text": "Biografia.\nLucia Zanovello, nota come Lucia Gaddo Zanovello, \u00e8 nata a Padova l'11 aprile 1951.\nNel 1968 ha pubblicato, per la Rivista \u201cCitt\u00e0 di Padova\u201d (oggi \u201cPadova e la sua provincia\u201d), un saggio storico su Faedo di Cinto Euganeo e nel gennaio del 1969, per lo stesso periodico, un lavoro di ricerca sull'Eremo del Monte Rua.\nDal 1971 premette al suo cognome quello del marito.\nNel 1978 la prima raccolta edita di poesie, \"Porto antico\", ha conseguito il Premio letterario \u201cENAC - Edizioni 2000\u201d a Sorrento, presidente Franco Piccinelli, in giuria Luciano Luisi, Ernesto Filoso, Vittorio Paliotti e Leonardo Maurizio Smurra.\nNel 1981, relatore il prof. Marco Pecoraro, si \u00e8 laureata a Padova in letteratura moderna, con una tesi di ricerca storica e d'archivio sul carteggio inedito fra Nicol\u00f2 Tommaseo e Pierviviano Zecchini.\nDagli anni '80 al 2010 \u00e8 stata docente di lettere nella scuola media. Nel 1988 l\u2019inedito \"Per erbe pi\u00f9 chiare\" ha conseguito il terzo premio \u201cEdizioni Dei Dioscuri\u201d con pubblicazione dell\u2019opera, nella giuria, fra gli altri, Angelo Bellettato, Gian Piero Bona, Enzo Mandruzzato, Gennaro Pessini, Riccardo Scrivano e Giacinto Spagnoletti.\nNel 1998 ha dato alle stampe una raccolta retrospettiva divisa in cinque volumi, relativa alla produzione poetica inedita del precedente decennio. Nello stesso anno la prima sezione di \"La partitura\", \u00e8 stata tradotta in greco da Rika Mitreli ed \u00e8 stata musicata dal compositore di Patrasso Sotiris Sakellaropoulos. Nel 1999 \"Il sonno delle viole\" ha ricevuto il primo premio \u201cFiera di Casalguidi\u201d. Nel 2003 Cesare Ruffato, ha curato per Marsilio la pubblicazione di \"Memod\u00eda\" (canto di memoria) nella sua Collana Elleffe; anche la sezione \u2018Canto di luce\u2019 di questo volume \u00e8 stata poi musicata da Sotiris Sakellaropoulos.\nTra il 18 giugno e il 5 novembre 2005, in occasione del centocinquantenario della nascita di Vittoria Aganoor Pompilj a Padova ha curato il convegno dedicato alla poetessa di origine armena e la ristampa anastatica di \"Leggenda eterna\" conforme all'esemplare della prima edizione dei Fratelli Treves di Milano.\n\u00c8 del 2006 la plaquette \"Silentissime\" che porta in allegato un CD audio e del 2007 \"Ad lucem per undas\" con prefazione di Sandro Montalto. Nel 2012 \"Illuminillime\" \u00e8 risultato finalista al Premio Letterario Nabokov.\nNello stesso anno la silloge inedita \"Buona parte del giorno\", dedicata ad Attilio Mlatsch (Trieste, 1895 \u2013 Hammerstein, 1944), ha ricevuto il Premio Angelo Musco ed \u00e8 stata successivamente pubblicata con prefazione di Sebastiano Ges\u00f9.\nNel 2016 per le Edizioni Progetto Cultura di Roma, Giorgio Linguaglossa ha curato l'antologia \"Asincrono scacchiere. Poesie scelte (1962-2015)\".\nNel 2017, per Macabor, \u00e8 uscito \"Eventi primi\", volume di esordio della Collana di poesia \u201cI fiori di Macabor\u201d."}
{"id": "3703788", "revid": "300067", "url": "https://it.wikipedia.org/wiki?curid=3703788", "title": "Tamika Whitmore", "text": ""}
{"id": "3703789", "revid": "767487", "url": "https://it.wikipedia.org/wiki?curid=3703789", "title": "Garuda Indonesia Championships Palembang 2011", "text": "Il Garuda Indonesia Championships Palembang 2011 (Indonesia F5 Futures 2011) \u00e8 stato un torneo di tennis facente parte della categoria ITF Men's Circuit nell'ambito dell'ITF Men's Circuit 2011 e dell'ITF Women's Circuit nell'ambito dell'ITF Women's Circuit 2011. Il torneo si \u00e8 giocato a Palembang in Indonesia dal 3 al 9 ottobre su campi in cemento.\nPartecipanti WTA.\nAltre partecipanti.\nGiocatrici che hanno ricevuto una wild card:\nGiocatrici che sono passate dalle qualificazioni:\nVincitori.\nSingolare maschile.\n Hiroki Kondo ha battuto in finale Danai Udomchoke 7\u20135, 6\u20134\nDoppio maschile.\n Danai Udomchoke / Wang Yeu-tzuoo hanno battuto in finale Harri Heli\u00f6vaara / Hiroki Kondo 6\u20130, 6\u20131\nSingolare femminile.\n Iryna Br\u00e9mond ha battuto in finale Ayu-Fani Damayanti 6\u20132, 6\u20133\nDoppio femminile.\n Tamaryn Hendler / Chanel Simmonds hanno battuto in finale Ayu-Fani Damayanti / Jessy Rompies, 6\u20134, 6\u20132"}
{"id": "3703792", "revid": "6923", "url": "https://it.wikipedia.org/wiki?curid=3703792", "title": "Lord presidente del Consiglio", "text": "Nel Regno Unito Il lord presidente del Consiglio (in inglese \"Lord President of the Council\") \u00e8 il quarto dei Grandi ufficiali dello Stato, dopo il lord gran tesoriere (\"Lord High Treasurer\") e prima del lord del sigillo privato (\"Lord Privy Seal\"). \nFunzioni.\nIl lord presidente del Consiglio partecipa al - ed \u00e8 sua responsabilit\u00e0 presiedere agli incontri del - Consiglio privato di sua maest\u00e0, nei quali egli presenta argomenti richiedenti l'approvazione del monarca. In tempi moderni, colui che ricopre tale ruolo \u00e8, per convenzione, sempre un membro di una delle due Camere del Parlamento e possiede un posto nel Gabinetto di governo.\nL'attuale lord presidente \u00e8 Jacob Rees-Mogg."}
{"id": "3703793", "revid": "287204", "url": "https://it.wikipedia.org/wiki?curid=3703793", "title": "Dagmar Damkova", "text": ""}
{"id": "3703795", "revid": "1654832", "url": "https://it.wikipedia.org/wiki?curid=3703795", "title": "Giovanni Rajberti", "text": "\u00c8 noto anche con lo pseudonimo di medico-poeta, con il quale firm\u00f2 le sue prime prove poetiche: L'arte poetica di Quinto Orazio Flacco esposta in dialetto milanese (1836); L'avarizia. Satira prima di Quinto Orazio Flacco esposta in dialetto milanese (1837); La prefazione delle mie opere future. Scherzo in prosa del medico poeta (1838); L'arte di ereditare di Quinto Orazio Flacco esposta in dialetto milanese (1839); Le strade ferrate. Sestine milanesi del medico poeta (1840); Il volgo e la medicina. Discorso popolare del medico poeta (1840); Amicizia e tolleranza. Satira di Quinto Orazio Flacco esposta in dialetto milanese (1841).\nBiografia.\nGiovanni Lodovico Ambrogio Rajberti nasce a Milano il 18 aprile 1805, nella contrada dei Fiori Chiari: suo padre, Benedetto Rajberti, \u00e8 discendente da una nobile famiglia decaduta di San Martino di Lantosca, presso Nizza. A seguito della decadenza della famiglia, quindi, Giovanni Rajberti \u00e8 costretto a trasferirsi in Lombardia nel borgo di Cant\u00f9, al seguito di un bisavolo paterno, anch'esso medico condotto. In quella che doveva essere un\u2019ampia autobiografia in diciassette capitoli e firmata con lo pseudonimo \"L\u2019ignorante\", ma rimasta incompiuta (arriva infatti fino al battesimo), Rajberti accenna brevemente alla decadenza della sua famiglia (ricorda che la sua nascita \u00e8 \u00absegnata da uno sproposito grande\u00bb e parla addirittura di \u00aberrore\u00bb per essere venuto al mondo), usando queste parole:\nTrasferitosi dunque a Milano con il bisavolo, Rajberti inizia a compiere i primi studi religiosi presso il seminario arcivescovile della citt\u00e0 (ricorda, sempre nell'autobiografia, che \u00abGiunto dunque all'et\u00e0 da mettere giudizio, mi mandarono in una nuova scuola per apprendere il latino. Io non sapeva una sillaba d\u2019italiano: dunque bisognava imparare il latino. [\u2026]\u00bb), che lo portano a diventare chierico e a proseguire gli studi intrapresi nel seminario di Lecco. Il suo animo irrequieto e ribelle, per\u00f2, mal si conciliava con l\u2019austerit\u00e0 dettata dall'educazione religiosa: infatti, abbandonato l\u2019abito ecclesiastico dopo otto anni, Rajberti inizia la carriera liceale (si suppone basata su studi classici) e si iscrive, una volta terminato il percorso liceale, alla Facolt\u00e0 di Medicina e Chirurgia presso l\u2019Universit\u00e0 degli Studi di Pavia. Consegue la laurea, scritta in lingua latina, nell'aprile del 1830 sulle qualit\u00e0 medicinali della valeriana, dal titolo \"De valeriana officinali ejusque speciebus animadversio inauguralis\". Agli anni universitari, inoltre, risalgono anche i primi lavori poetici di Rajberti: nello specifico, si tratta di due elegie intitolate rispettivamente \"Pensieri\" e \"La partenza\", le quali rispecchiano il gusto tipicamente classico unito ad un sentimentalismo romantico, ma non emerge quella vena e quell'aspetto umoristico che lo contraddistingueranno in seguito come poeta. A titolo di esempio, si riportano i primi versi del testo poetico della \"Partenza\":\nQuell\u2019\u00abingrata\u00bb, che molto probabilmente non contraccambiava l\u2019amore del giovane Rajberti (se afferma che nemmeno \u00abuna parola amica da quel labbro adorato non mi suona all\u2019orecchio giammai [\u2026]\u00bb), sappiamo che si chiama Eloisa \u2013 ma potrebbe trattarsi di uno pseudonimo poetico \u2013, studentessa universitaria di Pavia, alla quale sono dedicate entrambe le elegie (\"Pensieri\" e \"La partenza\"). Se con Eloisa \u00e8 stata una mera illusione amorosa, la stessa cosa non si pu\u00f2 dire per Rosa Prina: nel 1834, infatti, all\u2019et\u00e0 di ventinove anni, Rajberti si unisce con essa in matrimonio, dalla quale ha cinque figli; in seguito alla morte della moglie, passa in seconde nozze con Giuseppina Bolgeri dalla quale ha una sola figlia morta in tenera et\u00e0.\nAccanto ai primi esercizi poetici del periodo universitario, Rajberti ancora giovane scrive nel 1836 un poemetto di pi\u00f9 ampio respiro in sestine milanesi, \"El Cholera e i Medegh de Milan\", quando nell\u2019aprile dello stesso anno imperversa nella citt\u00e0 meneghina l\u2019epidemia di colera, che causa in pochi mesi la morte di oltre 1.500 persone. Il testo, che ha conosciuto un\u2019ampia diffusione in forma di manoscritto, viene sottoposto ad un ferrato controllo da parte della Imperial Regia Censura di Polizia del Lombardo Veneto a causa degli accenni malevoli nei confronti del Governo, messi in bocca al popolo: \u00abEl popol, che l\u2019\u00e8 popol in eterno, | el comenza a neg\u00e0, ch\u2019el maa el ghe sia: | disen: L\u2019\u00e8 on borridon del nost Governo | per srar\u00ec on poo i pitoch de Lombardia!\u00bb. In questo sferzante poemetto Rajberti deride la superstizione del popolo milanese il quale credeva che l\u2019epidemia fosse trasmessa dal governo austriaco (\u00abi funesti pregiudizi del popolo contro le Autorit\u00e0 e i medici\u00bb), e l\u2019impreparazione delle autorit\u00e0 sanitarie. Chiama in gioco ironicamente Alessandro Manzoni e il Seicento descritto nei \"Promessi sposi\" in riferimento alla follia, alla superstizione e ai pregiudizi del popolo nei riguardi delle malattie. Come \u00e8 stato fatto notare, la straordinariet\u00e0 di questo testo raibertiano risiede nel fatto che lo stesso autore consiglia di essere tolleranti \u2013 come si dimostra lui stesso \u2013 nei confronti del popolo ignorante, perch\u00e9 i pregiudizi offuscano le ragioni della medicina, ma tali ragioni non vengono comprese dal popolo. In un secondo momento, l\u2019attacco di Rajberti si sposta contro i semicolti e si muove in due direzioni: da una parte, infierisce contro di essi perch\u00e9 non si discostano totalmente dalla mentalit\u00e0 del popolo, e pertanto non offrono un loro giudizio serio sulla verit\u00e0 delle malattie epidemiche: di conseguenza, non fanno nulla per arginare tali pregiudizi, che si diffondono cos\u00ec nella societ\u00e0, arrecando danni alla dignit\u00e0 dell\u2019uomo e alla professione medica. Dall\u2019altra parte, invece, sostiene che la vanit\u00e0 dei semicolti, sintomo della scarsa cultura e inadatti a prendere una propria posizione, \u00e8 data dalle meraviglie che hanno letto sugli untori e sulla fede raccontate nei \"Promessi sposi\" (\u00abavend legiuu el Manzon, | ghe sar\u00e0 pars de v\u00e8ss di grand sapient!\u00bb).\nSe al 1836, come si \u00e8 visto, si fa risalire il primo esercizio poetico sul colera in dialetto milanese, sempre in quello stesso anno la fama di Rajberti si consolida. Infatti, dopo una prima fase professionale come aiuto chirurgo presso l\u2019Ospedale Maggiore di Milano, all\u2019et\u00e0 di trent\u2019anni Rajberti si presenta al grande pubblico della letteratura con una versione in dialetto milanese dell\u2019\"Arte poetica\" di Quinto Orazio Flacco, dedicata a Carlo Porta e pubblicata anonima a spese dell\u2019autore per conto della Tipografia dei Fratelli Sambrunico-Vismara. Come ricorda Giuseppe Rovani \u00abil suo nome [\u2026] salt\u00f2 fuori improvviso dal ballottaggio dell\u2019urna comune, per aver pubblicato un lavoro letterario colle pi\u00f9 modeste intenzioni, perch\u00e9 non era che una traduzione nemmeno fatta nella lingua generale della nazione, e che nemmeno portava il nome dell\u2019autore, il quale, ad onta di tante cautele per star celato, si trov\u00f2 celebre in ventiquattrore\u00bb]. In effetti, come si legge nel titolo stesso del componimento \u2013 \u00abesposta in dialetto milanese\u00bb \u2013 non ci troviamo di fronte ad una traduzione (\u00abnemmeno fatta nella lingua generale della nazione\u00bb) ma come afferma Enrico Ghidetti a un \u00abtravestimento\u00bb, oppure di una \u00ablibera interpretazione in dialetto milanese\u00bb come sottolinea a sua volta Giovanni Maffei]. Nello scritto si delineano due elementi che caratterizzeranno la scrittura di Rajberti per sempre: il campo e lo stile d\u2019azione. Il campo \u00e8 quello prettamente dell\u2019attualit\u00e0 cittadina, e con essa le cose presenti nella coscienza comune, con esempi tratti dall\u2019arte moderna e contemporanea che sostituiscono le citazioni classiche di Orazio. Sempre con le parole di Rovani: \u00abRajberti ebbe il felice pensiero di rinfrescare Orazio, facendolo viaggiare dal classico Tebro al naviglio della Martesana, e di vestirlo opportunatamente in maschera di \"Meneghino\" per costringerlo a collaborare \"pei bisogni d\u2019oggid\u00ec\"\u00bb. Si prenda a titolo di esempio di quanto \u00e8 stato appena detto due versi tratti dall\"\u2019Ars poetica\" di Orazio sulla tipologia dei personaggi tragici:\nI cui versi, se vengono confrontati con il travestimento raibertiano diventano una sestina, e la tipologia sono i frequentatori dei teatri milanesi:\nTroviamo Otello, Stuarda e Norma, quindi, nella versione di Rajberti al posto di Medea o del vecchio Achille, dell\u2019antico Orazio. Nel \u201ctravestimento\u201d, inoltre, l\u2019autore offre al lettore anche dei raffinati ritratti sul carattere di un poeta o di un personaggio, come per esempio su Giuseppe Parini, il quale viene descritto attraverso le seguenti parole:\nLa santa stizza dell\u2019abaa Parini |\nLa se sfogava in vers senza la rimma\ncon le quali Rajberti descrive tutta l\u2019indole dell\u2019autore del \"Giorno\", assieme alla ragione e all\u2019ispirazione degli scritti dell\u2019autore. Se scorriamo il testo del travestimento, infine, possiamo trovare anche una critica nei confronti di Orazio stesso: la critica riguarda un passo nel quale si parla del teatro greco e della legge arbitraria dei cinque atti, con l\u2019impressione che Orazio le avesse tratte con ammirazione da Aristotele:\nE andee minga a cerc\u00e0 el perch\u00e9 percomm; |\nFee cinqu att, e fidevv d\u2019on galantomm.\nL\u2019altro elemento che caratterizza la scrittura di Rajberti con il campo di azione \u00e8 quello dello stile. Lo stile \u00e8 caratterizzato da una dinamicit\u00e0, da una mobilitazione e da un\u2019arguzia linguistica e dialettale che si riverser\u00e0 anche nelle opere in lingua italiana, la quale sar\u00e0 sempre animata dalla componente dialettale. Per esempio, Rajberti affermer\u00e0 sul dialetto milanese: \u00abOh che lingua calzante, ardita, vibrata, briccona! che speditezza di giunture possede ella mai! Che petulanza di atteggiamenti! Che proverbii da sentirsi a frugar nei visceri fino all\u2019umbilico!\u00bb. Dunque, la scelta di Orazio satiro eletto ad autore di riferimento viene interpretato non come un esplicito omaggio attualizzante di Rajberti alla tradizione classica, ma piuttosto come una strategia per fare una satira sociale sulle orme della tradizione dialettale. Anche Giacomo Leopardi, per esempio, come ricorda Enrico Ghidetti, nel 1811 all\u2019et\u00e0 di tredici anni si era cimentato nel travestimento ed esposizione in ottava rima dell\u2019\"Ars poetica\" di Orazio. In quel caso, per\u00f2, si trattava di un semplice esercizio di virtuosismo tecnico e formale, destinato a rimanere negli scritti giovanili; Rajberti, invece, cerca di andare oltre il semplice esercizio, e tenta di adeguare il testo oraziano con il dialetto alla sensibilit\u00e0 del lettore moderno di cultura mediocre. Carlo Cattaneo, perci\u00f2, aveva proposto di utilizzare questo travestimento raibertiano come testo scolastico (il medico-poeta, infatti, lo aveva corredato con il testo a fronte in lingua latina) per avvicinare i giovani al poeta classico, perch\u00e9 \u00abmeritava d\u2019essere riconciliato con una generazione che fu innocentemente seccata e umiliata in nome suo\u00bb. Era dunque riuscito, come ha sottolineato Rovani, ad imporsi nella poesia vernacolare senza scontrarsi in un confronto diretto con Carlo Porta e Tommaso Grossi. L\u2019ammirazione per il poeta classico Orazio, testimoniata anche dalla ripresa dell\u2019\"Ars poetica\" in due battute nel \"Viaggio di un ignorante ossia ricetta per gli ipocondriaci\", continua nei tre anni successivi al primo travestimento in dialetto milanese. Rajberti, il quale afferma che prova \u00abpiacere di lavorare all\u2019ombra di una grande riputazione\u00bb e \u00abdire tutto quello che dice il latino\u00bb, continua infatti con \u201cl\u2019esposizione\u201d \u2013 sempre in dialetto milanese \u2013 di altre tre satire, che secondo il medico-poeta rispecchiavano le circostanze e i modi della vita contemporanea: \u00ab[\u2026] come i mercanti, che riescono a vendere per roba di Francia quelle manifatture, che non uscirebbero mai dal magazzino se fossero credute lombarde!\u00bb. Nel 1837, quindi, appare \"L\u2019avarizia. Satira prima di Quinto Orazio Flacco esposta in dialetto milanese\" (\"Sermones\" I, 1), stampata presso la tipografia dei Fratelli Sambrunico-Vismara, e dedicata a Rinaldo dei conti Giulini; nel 1839, \"L\u2019arte di ereditare. Satira V del libro II di Quinto Orazio Flacco esposta in dialetto milanese dal medico-poeta\" (\"Sermones\" II, 5), stampata anch\u2019essa dai Fratelli Sambrunico-Vismara, e infine, \"Amicizia e tolleranza. Satira di Quinto Orazio Flacco esposta in dialetto milanese dal dottore Giovanni Rajberti\" (\"Sermones\". I, 3) nel 1841, questa volta per la Tipografia di Giuseppe Bernardoni di Giovanni e dedicata all\u2019abate Giuseppe Pozzone. Come \u00e8 stato fatto notare da Enrico Ghidetti si \u00e8 passati progressivamente dall\u2019anonimato della prima satira all\u2019utilizzo dello pseudonimo di medico-poeta della seconda, fino a giungere all\u2019impiego del nome proprio nell\u2019ultima esposizione: a testimonianza, quindi, di una fiducia nello stesso autore delle proprie capacit\u00e0 da scrittore. Dei tre travestimenti oraziani successivi all\u2019\"Ars poetica\" (\"l\u2019Avarizia; l\u2019Arte di ereditare; Amicizia e tolleranza\") degno di nota \u00e8 certamente l\u2019\"Arte di ereditare\". La pubblicazione dell\u2019\"Arte di ereditare\", infatti, provoca un appassionato intervento di Carlo Cattaneo, il quale pubblica nel marzo 1839 nel fascicolo III del primo numero della rivista \u00abIl Politecnico\u00bb, un saggio dal titolo \"Della satira\" nel quale affronta il tema dei medici scrittori. Nel saggio, il discorso di Cattaneo si apre sul valore sociale che pu\u00f2 assumere la letteratura satirica, considerata come un mezzo utile per un \u00abesame di coscienza dell\u2019intera societ\u00e0\u00bb:\nDopo l\u2019elogio ai grandi scrittori del secolo \u2013 definendo Scott, Byron, Goethe e Manzoni come \u00abdipintori di caratteri, o vogliam dire, scrittori satirici\u00bb \u2013 e chiarita l\u2019importanza della letteratura a Milano, Cattaneo elogia Rajberti per aver mantenuto in vita l\u2019arte di Carlo Porta: \u00ab\u00c8 dunque parte del nostro orgoglio municipale che la sferza, troppo presto caduta di mano a Porta, non giaccia inerte al suolo; ma si rialzi, si agiti di quando in quando, e ci faccia accorgere di esser vivi ancora. A quella temuta sferza ebbe coraggio di por mano il Medico-Poeta\u00bb. Cattaneo, dunque, prendendo come punto di riferimento la poesia di Rajberti, muove un\u2019appassionata difesa alla classe dei medici scrittori e al loro diritto di dare forma alla propria vocazione da scrittore, appellandosi alla tradizione (\u00abFra medico e poeta non v\u2019\u00e8 opposizione: tra noi Girolamo Fracastoro, Francesco Redi, Carlo Botta, e infatti altri, furono medici e scrittori di versi e di prose\u00bb). In particolar modo, Cattaneo era spietato nei confronti della \u00abmoltitudine\u00bb, perch\u00e9 non aveva \u00abancora potuto intendere come quei due vocaboli possano camminare insieme\u00bb, dovuta ad un provincialismo e da una chiusura culturale della societ\u00e0 del tempo. Non c\u2019\u00e8 resistenza, infatti, tra l\u2019attivit\u00e0 di medico e quella di letterato, poich\u00e9 \u00abLa scienza della medicina presuppone eletti studi e mente acuta; il suo esercizio poi richiede una vita cos\u00ec paziente, cos\u00ec rassegnata; cos\u00ec seria; [\u2026] che le lettere devono riescire quasi l\u2019unico rifugio e ristoro che il medico [\u2026] possa avere alla mano\u00bb. Cattaneo, perci\u00f2, dimostra l\u2019importanza per la classe dei medici scrittori e quindi anche per Rajberti, poich\u00e9 quest\u2019ultimo \u00abconfortandosi nella lettura del suo antico Orazio non si dimentic\u00f2 della vita contemporanea. [\u2026] Ci\u00f2 che leggeva di Roma, gli compariva nella mente come fosse detto di Milano moderna\u00bb Si evince, dunque, che erano due i motivi principali che stavano pi\u00f9 a cuore a Cattaneo: da una parte, cercare in tutti i modi di mantenere in vita la tradizione della satira in dialetto milanese; dall\u2019altro lato, invece, spronare questa tipologia di scrittori di comporre opere per il beneficio della societ\u00e0 stessa. Quella \u00abmoltitudine\u00bb contro la quale si rivolge Cattaneo nella sua difesa ai medici scrittori pu\u00f2 essere intravista anche nelle parole di Giovanni Rajberti, se teniamo conto di quanto scrive nella \"Prefazione delle mie opere future\". Si appella ad un immaginario \u00abMecenate\u00bb affinch\u00e9 lo salvi \u00abdalla falsa posizione di non essere praticante n\u00e9 abbastanza poeta perch\u00e9 medico\u00bb:\nSe prendiamo il capitolo I del \"Viaggio di un ignorante\", a distanza di vent\u2019anni dalla \"Prefazione\", Rajberti offre ancora un giudizio sulla triste condizione dei medici-poeti nella societ\u00e0 dell\u2019epoca, velata da una leggera ironia e con una chiara allusione a se stesso e alle proprie vicende personali:\nTale cosa sembra una conferma di quanto aveva gi\u00e0 preannunziato a sua volta Cattaneo:\nL\u2019argomento sui medici scrittori viene ripreso da Carlo Dossi dopo quarant\u2019anni, il quale lo affronta con un altro spirito ma tenendo comunque presente la vicenda di Rajberti. Nelle \"Note azzurre\", infatti, si fa riferimento ad una nota che reca la data del 1882, che doveva servire per la realizzazione \u2013 mai avvenuta \u2013 di un \"Libro delle Bizzarrie\". Sostiene che questo tema dei \u00ab\u2018medici scrittori\u2019 potrebbe, trattato da persona competente, produrre un bellissimo studio\u00bb, dichiarando che la \u00abCagione probabile di ci\u00f2 \u2013 ovvero per l\u2019interessamento al tema \u2013 sarebbe che il fondo e il campo sia dei letterati che dei medici \u00e8 la bugia, la quale non pu\u00f2 avere spaccio se non sotto una bella forma\u00bb]. Questo giudizio assume toni ancor pi\u00f9 aspri nella \"suite Dal calamajo di un m\u00e8dico\", in cui afferma che la letteratura e la medicina trovano nella menzogna \u00abun punto significatissimo di congiunzione\u00bb, per il motivo che \u00abmentono entrambe, la prima per far del bene, l\u2019altra per far del bello\u00bb.\nSe allarghiamo l\u2019attenzione al travestimento dell\u2019\"Arte di ereditare\" notiamo che Rajberti si presenta nelle vesti di un attore dal nome di \u00abipotiposi\u00bb, ruolo che verr\u00e0 ribadito successivamente anche nell\u2019\"Arte di convitare spiegata al popolo\" (1850-1851). Con l\u2019\u00abipotiposi\u00bb \u00e8 tracciato il raggio sociale dell\u2019autoritrarsi raibertiano: nella prefazione all\u2019\"Arte di ereditare\", infatti, finge di essere incolpato \u2013 come la \u00abfarfalla\u00bb con il \u00ablume\u00bb \u2013 di cedere al tema che \u00e8 presentato nel titolo, e arriva a commentare che si tratta della solita disgrazia degli uomini grandi. Non vivere che pel bene dell\u2019umanit\u00e0, ed averne in compenso la taccia di egoismo, d\u2019avarizia, di ghiottoneria, di tutte le passioni sociali, di che lo scrittore si veste artificiosamente per renderne pi\u00f9 viva l\u2019ipotiposi.\nL\u2019ipotiposi, dunque, \u00e8 il personaggio stesso quando si espone e rischia di superare i limiti consentiti, quando pu\u00f2 essere confuso dal pubblico con l\u2019autore-attore o per eccesso di verosimiglianza. In verit\u00e0 la tecnica dell\u2019ipotiposi adottata da Rajberti serve per mostrare in realt\u00e0 un finto autoritratto, senza instaurare delle connessioni con la vera vita dell\u2019autore. La scelta di Orazio satiro, quindi, non deve esser vista soltanto come un omaggio ma soprattutto come geniale strumento per una satira al costume sociale, sotto l\u2019effigia della tradizione dialettale.\nL\u2019impiego del dialetto milanese come mezzo linguistico, oltre ai travestimenti oraziani \u00e8 testimoniato anche in altri componimenti che si collocano tra l\u2019\"Avarizia\" e l\u2019\"Arte di ereditare\". Al 1840 risale un poemetto in sestine milanesi dal titolo \"Le strade ferrate\", scritto nell\u2019agosto di quell\u2019anno a Grumello sul lago di Como, presso la villa di Giuditta Pasta, alla quale oltretutto \u00e8 dedicato il componimento, e salutata come la \u00abpi\u00f9 sublime Attrice Drammatica\u00bb e come la \u00abpi\u00f9 insigne Cantante\u00bb. Il componimento viene scritto in occasione dell\u2019inaugurazione di un nuovo tratto ferroviario che collegava Milano a Monza, il cui evento viene concepito da Rajberti in un\u2019ottica economica e sociale. Deride infatti la lentezza del nuovo mezzo di trasporto, partecipando di persona al primo viaggio inaugurale tra ritardi e incidenti, in compagnia dell\u2019amico Ambrogio Alberti: con la sua solita ironia, Rajberti insinua che l\u2019insuccesso di questo viaggio (durante il quale, oltretutto, il treno fa anche ritorno alla stazione di partenza), sia dovuta alla sua presenza nel mezzo \u00abperch\u00e9 mi sont on poo grev\u00bb. Viene offerta, inoltre, al lettore, la descrizione del nuovo mezzo di trasporto tra comicit\u00e0 e fantasia, se paragona, o meglio immagina il treno come un \u00abdianzen d\u2019on Elefanton\u00bb, ovvero un essere mostruoso (un diavolo), ma che nell\u2019aspetto assomiglia ad un elefante. Sempre sulla scia del dialetto milanese, il medico-poeta compone altre tre raccolte di \u00abversi milanesi\u00bb: \"Il marzo 1848\", apparso nel 1848 e stampato presso Giuseppe Bernardoni di Giovanni a Milano; \"El pover Pill\" versi milanesi del dottore Giovanni Rajberti, nel 1852, e \"I fest de Natal\" versi milanesi del dottore Giovanni Rajberti, nel 1853, anch\u2019essi presso la Tipografia di Giuseppe Bernardoni, accrescendo cos\u00ec il successo municipale di Giovanni Rajberti. \"Il marzo 1848\" viene scritto in occasione delle Cinque giornate di Milano \u2013 appunto, nel 1848 \u2013 che sanciscono la liberazione della citt\u00e0 meneghina dal dominio austriaco. In questi versi milanesi Rajberti non offre una cronaca dettagliata delle cinque giornate (in quel periodo, infatti, era impegnato nel suo servizio come medico presso l\u2019ospedale di Monza), ma si limita a riportare le impressioni del popolo milanese, al quale oltretutto \u00e8 dedicato il componimento (\u00ab\"Miei cari Concittadini!\" Ora \u00e8 proprio un orgoglio il poter dirsi Milanese\u00bb, cos\u00ec a pagina 5 saluta il suo popolo ed esulta con esso per la liberazione dal dominio austriaco). Se prendiamo \"Il viaggio di un ignorante\" leggiamo un\u2019allusione alla situazione quarantottesca in Italia: nel capitolo IV, l\u2019autore racconta di avere guarito un suo amico milanese a Parigi con un solo giorno di cura, \u00abperch\u00e9 non avevamo tempo n\u00e9 egli di stare ammalato, n\u00e9 io di tenerlo in letto\u00bb]; fatta la visita medica e individuata la malattia Rajberti si appresta a prescrivere la ricetta, ma ha dei dubbi: non \u00e8 sicuro, infatti, in che lingua scriverla (se in latino oppure in francese), e dato che il sistema farmaceutico francese \u00e8 diverso da quello italiano ha paura di prescrivere una quantit\u00e0 sbagliata del farmaco. Perci\u00f2 si reca di persona in farmacia a chiedere spiegazioni: domanda al farmacista se ha del tamarindo o della cassia senza per\u00f2 ottenere nulla in cambio, perch\u00e9 a Parigi non si vendono pi\u00f9 le medicine nere ma soltanto quelle bianche. Riallacciandosi all\u2019aggettivo \"nere\" nelle parole del farmacista, e aprendo gli occhi su una realt\u00e0 a lui sconosciuta, Rajberti afferma di comprendere che \u00abil bianco \u00e8 preferibile in tutte le cose al nero\u00bb, \u00abma laggi\u00f9 da noi, in Italia, c\u2019\u00e8 del \"nero assai\", e tien fermo ancora: e non vuol saperne di escire di moda\u00bb. Appare interessante anche \"El pover Pill\", il secondo dei tre componimenti della raccolta in \u00abversi milanesi\u00bb del dottore Giovanni Rajberti e pubblicato nel 1852. Si tratta di un originale elogio funebre al suo cane, a prova che la \u00abpoesia \u2013 come dice Rovani \u2013 abbia bisogno di ciel sereno ed aria libera, e quando il pensiero \u00e8 costretto a fare a se stesso un\u2019anticipata censura, non possa dare di s\u00e9 che una pallida ombra\u00bb. Il cane, il cui nome \"Pill\" \u00e8 la versione milanese del nome inglese \"Peel\", \u00e8 menzionato due volte nei primi due capitoli dell\u2019opera \"Il viaggio di un ignorante\". Nel capitolo I fa la sua entrata nella parte finale quando Rajberti si appresta a partire per il viaggio a Parigi e saluta la famiglia e gli amici: \u00abUn addio alla famigliola, al vecchio \"cane\", agli amici tutti\u00bb. Nel capitolo II, invece, Rajberti racconta che la carrozza sulla quale viaggiava per Bellinzona si ferma davanti ad un caff\u00e8 alle undici di sera: decide di entrare, ordina un caff\u00e8 al latte, ma gli servono \u00abuna bevanda cos\u00ec indegna, che l\u2019avrebbe rifiutata anche il mio \"cane\"\u00bb.\nD\u2019altronde lo stesso Rajberti, come si \u00e8 visto, si cala nelle vesti dell\u2019ipotiposi quando si\ntratta di parlare della propria personalit\u00e0, come nel travestimento dell\u2019\"Arte di ereditare\": la sua immagine, infatti, viene data in pasto ai lettori quando dichiara per esempio nel capitolo I del \"Viaggio\", che si immagina come \u00abun animale (nel significato scientifico e nobile della parola), un bell\u2019animalone da duecento, da trecento, da quattrocento mila lire di annua rendita: anche del doppio, se permettete\u00bb. C\u2019era forse da aspettarsi un componimento dedicato al proprio cane se teniamo conto che nel 1845, sempre per la Tipografia Bernardoni di Giovanni, viene stampato \"Il gatto. Cenni fisiologico-morali\", dedicato al Conte Giulio Litta Visconti Arese. In questo caso, per\u00f2, non si tratta di un elogio funebre al proprio cane come era avvenuto con \"El pover Pill\", ma di un felice elogio alla figura del felino. Con il \"Gatto\", in cui si intravede l\u2019influenza di Giuseppe Parini con il componimento \"In morte dello Sfregia Barbiere\", siamo di fronte ad una novit\u00e0 nella produzione poetica raibertiana, \u00abuna seconda maniera \u2013 per usare le parole dell\u2019autore \u2013 di scrivere\u00bb, perch\u00e9 abbandona il dialetto milanese per l\u2019impiego dell\u2019italiano. La decisione di abbandonare il dialetto milanese \u00e8 data principalmente \u00abper le mutate condizioni de\u2019 tempi\u00bb: con il travestimento delle satire oraziane, infatti, si era trovato, senza rendersi conto \u00abimpigliato in moltissime brighe\u00bb, perch\u00e9 con il genere della satira Rajberti aveva urtato la sensibilit\u00e0 di molti (\u00abOrazio mi avvi\u00f2 sulla facile e sdruccevole via di accennare candidamente a Tizio, Caio, Sempronio\u00bb), e per questo \u00abseguirono le antipatie, gli odii, le denigrazioni, lo scredito\u00bb. A fronte di questo astio da parte di certi denigratori per le proprie scelte, ma dovuta anche per una societ\u00e0 basata su una \u00abmoralit\u00e0 cos\u00ec desolante e severa\u00bb, il medico-poeta, dunque, decide di non occuparsi pi\u00f9 dei costumi degli uomini, ma passa a trattare quello degli animali, partendo proprio dalla figura del gatto (\u00abho scelto il gatto [\u2026] perch\u00e9 \u00e8 conosciutissimo, comune a tutti i climi, sparso per tutte le case, accessibile alle pi\u00f9 umili condizioni [\u2026]\u00bb). E lo fa raccontando al lettore lo stile di vita di quel felino, ma con una certa malizia tra le righe per alcuni comportamenti dell\u2019uomo, che come ricorda Aldo Palazzeschi, uno dei primi sostenitori dell\u2019opera, che \u00ab[\u2026] senza contare che via via inoltrandosi sotto cos\u00ec esperta guida alla conoscenza dell\u2019originale quadrupede, non si sa come mai vi verr\u00e0 fatto, [\u2026] di vedere con la coda dell\u2019occhio ad ogni passo qualche persona di conoscenza e magari di famiglia [\u2026]\u00bb. Non solo Palazzeschi elogiava il \"Gatto\": tra gli estimatori possiamo ricordare anche Giuseppe Giusti, al quale era stata pervenuta la seconda edizione dell\u2019opera nel 1846, ma la lettera di ringraziamento di Giusti per il dono ricevuto da Rajberti viene fatta pervenire a quest\u2019ultimo soltanto nel 1847. Nella lettera si pu\u00f2 leggere un appassionato elogio al \"Gatto\" di Rajberti, definito come un \u00abgatto vispo, brioso, snello e furbo soprattutto come i gatti veri\u00bb, ed elogia assieme all\u2019opera anche la figura dello stesso autore, perch\u00e9 \u00abrida e ci faccia ridere\u00bb:\nUn sorriso aggiunge un filo alla trama della vita, diceva Sterne, da quel parroco di garbo che era; e ora che tutti, o spinte o sponte, si tagliano al serio non \u00e8 male che vi sia chi mantenga tra noi il seme degli uomini allegri.\nIl \u00abtriste esiglio\u00bb ricordato da Rajberti nel \"Gatto\", o in senso ancora pi\u00f9 macabro come \u00abtomba\u00bb, dopo le \u00abantipatie\u00bb, gli \u00abodii\u00bb, le \u00abdenigrazioni\u00bb e lo \u00abscredito\u00bb risale al 1842, quando il medico-poeta viene trasferito all\u2019Ospedale di Monza con l\u2019incarico di primario chirurgo e direttore supplente. Questa ingiusta pena nei suoi confronti muove da alcuni sospetti delle autorit\u00e0 austriache, fin dai tempi dei primi componimenti in dialetto milanese. I sospetti, per\u00f2, divennero ancora pi\u00f9 pesanti da parte delle autorit\u00e0 austriache, perch\u00e9 lessero tra i versi di un sonetto in dialetto milanese, \"Vers a Rossini\", composto nel 1838 in occasione della visita del celebre compositore Gioacchino Rossini a Milano, un\u2019allusione alla situazione storica italiana. I versi incriminati di \u00abquel brindisi delle sette disgrazie\u00bb, come lo definiva lo stesso Rajberti], descrivono nell\u2019ultima strofa l\u2019Italia personificata nell\u2019immagine di \u00abuna povera donna strapazzada | serva strasciada che la perd i toch!\u00bb]. Le autorit\u00e0 austriache, dunque, definiti come \u00abcagnotti\u00bb, considerano addirittura il medico-poeta un rivoluzionario e traditore del Sovrano, e gli vietano pertanto la pubblicazione dei versi]. I versi, per\u00f2, all\u2019insaputa di Rajberti vengono pubblicati integralmente da Angelo Brofferio nel \u00abMessaggiere Torinese\u00bb, forse come segno di ammirazione, ma certamente ignaro di quello che sarebbe accaduto. Nonostante il grande sforzo del medico-poeta di far sparire tutte le copie del giornale, una accidentalmente \u00abcapit\u00f2 fra le mani del capo birro Bolza\u00bb]: ma grazie all\u2019intervento del Consigliere aulico Giovanni Nepomuceno De Reimann, nonch\u00e9 amico e potente protettore di Rajberti], quest\u2019ultimo riesce ad evitare ulteriori complicazioni. L\u2019episodio per\u00f2 non ha favorito la carriera medica di Rajberti, il quale \u00e8 costretto a subire quel \u00abtriste esiglio\u00bb, accentuato anche da sospetti sulla sua professionalit\u00e0. Nel 1859, comunque, ottiene la nomina di direttore dell\u2019ospedale di Como, ma pochi mesi dopo viene colpito da un ictus cerebrale che lo rende muto e paralizzato: muore a cinquantacinque anni, l\u201911 dicembre 1861, a Monza. Risale agli ultimi giorni della sua vita un episodio testimoniato da Carlo Giulio Silva (1867-1910), poeta dialettale, e particolarmente affezionato alla figura del suo concittadino:\nL'arte poetica (1836).\nIn ordine cronologico, l\u2019Arte Poetica fu la prima opera scritta dal Rajberti. Sebbene l\u2019Arte Poetica di Orazio, da cui Rajberti fu profondamente ispirato, si presti poco all\u2019uso del dialetto poich\u00e9 tratta di questioni lontane dall\u2019interesse popolare, il Medico poeta riusc\u00ec a dargli un\u2019altra forma. Non fu facile adattare un testo classico come quello di Orazio alla modernit\u00e0 degli scritti di Rajberti. II riadattamento fu cos\u00ec efficace da permettere anche a coloro che non conoscevano la lingua latina di comprenderne il significato.\nLe Tre Satire (1837-1841).\nGli argomenti delle tre satire oraziane sono: l\u2019avarizia, la caccia all\u2019eredit\u00e0 e \u00abamicizia e tolleranza\u00bb. Orazio, nelle sue satire, non faceva ragionamenti teorici ma esempi concreti in cui citava personaggi del suo tempo. Rajberti rifiut\u00f2 tale modello. Il medico poeta volle sviscerare il pensiero di Orazio affinch\u00e9 fosse accessibile a tutti e riprodusse perfettamente la naturalezza e la comicit\u00e0 dell\u2019antico scrittore latino.\nLe poesie meneghine originali:\nIl brindisi a Rossini (1838).\nAi primi di febbraio del 1838 il Principe di Porcia diede a Milano un pranzo in onore del compositore Gioacchino Rossini. In questa occasione Rajberti scrisse una lode al maestro che suscit\u00f2 grande entusiasmo tra i presenti. Il nome e la presenza di Rossini risvegliarono nel medico poeta idee e sentimenti patriottici. Del resto, da molti anni, Rossini era elogiato per la sua grandezza artistica e perch\u00e9, grazie al suo fervore, riusciva a spingere gli stranieri a riconoscere il primato italiano nell\u2019ambito musicale. L\u2019importanza di quest\u2019opera risiede anche nel fatto che rappresenta un saggio dell\u2019arte poetica meneghina.\nLe strade ferrate(1840).\nL\u2019opera fu scritta dal Rajberti in vista dell\u2019inaugurazione di un nuovo tronco ferroviario, ovvero Milano-Monza: un avvenimento che suscit\u00f2 particolare interesse nel popolo e nei letterati e poeti di quel tempo. Le sestine composte dal poeta parlano della ferrovia da un punto di vista economico e sociale: immancabili sono, tuttavia, i racconti delle peripezie comiche accadutegli a seguito della decisione di partecipare all\u2019inaugurazione. Narrate con il temperamento comico che pi\u00f9 si avvicina allo stile del Rajberti. Le sestine furono molto apprezzate sia nell\u2019ambiente milanese che al di fuori. Dei versi del medico poeta ne parl\u00f2 il Brofferio nel Messaggiere Torinese (12 settembre 1840): \"\u2026I primi passi non sono sempre sicuri, e non si attinge la perfezione con un primo esperimento. Quindi i primi viaggi sulla strada da Milano a Monza trovarono incagli, procedettero lentamente\u2026Per colmo di sventura uno dei viaggiatori che fu testimone del maltentato successo dovette essere un poeta (\u2026) Questo poeta voi sapete chi \u00e8. \u00c8 colui che ha fulminato l\u2019avarizia in versi e l\u2019omeopatia in prosa: \u00e8 il Medico-poeta\". In un altro articolo del 5 dicembre 1840 il Brofferio descrive un viaggio fatto in compagnia di Rajberti finalmente riconciliato con le strade ferrate.\nL'Arte di Convitare (1850-1851).\nQuesta fu una delle opere pi\u00f9 ampie del Rajberti. Il popolo a cui il poeta si rivolge non \u00e8 di certo il ceto basso, che a stento riesce a trovare alimenti sufficienti per sopravvivere, tuttavia, non \u00e8 neppure il ceto alto, che non ha bisogno del suo libro (come scrive lo stesso Rajberti). \u00c8 il ceto medio, ovvero una borghesia colta, aperta e disponibile; il ceto al quale lo stesso scrittore appartiene. Ma qui Rajberti \u00e8 anche portatore di un risentimento personale, un\u2019elaborazione del suo snobismo di fondo non completamente risolto. Rajberti sceglier\u00e0 infine l'emigrazione da Milano verso Monza (dove nasce L'arte di convitare), dalla \"culla\" alla \"tomba\", come lui stesso scrisse a pagina 151 de \"Il Viaggio d' un ignorante\" del 1857. L\u2019argomento di cui egli tratta si pu\u00f2 evincere dal titolo e ben si presta a un libro umoristico. L\u2019autore lo definisce un frammento di Galateo, affermando: \"\u00e8, all\u2019ingrosso l\u2019arte di stare col prossimo il meno male per s\u00e9 e per gli altri, ossia l\u2019arte di vivere in societ\u00e0\". In quei tempi di Galatei ce n\u2019erano gi\u00e0; il Rajberti ricorda i due pi\u00f9 famosi, ovvero quello del Monsignor della Casa e quello di Melchiorre Gioia. Del primo egli dice: \" (\u2026) \u00e8 scritto in una lingua e in uno stile che, quantunque facciano sdilinquire di tenerezza gli intelligenti, \u2026 a dirla tra noi ignoranti contengono il segreto per di addormentare alla prima pagina, meglio del pi\u00f9 destro magnetizzatore\". Pi\u00f9 a lungo egli s\u2019intrattiene sul libro di Gioia. Quest\u2019ultimo nutriva un profondo interesse per la statistica e questo risvegli\u00f2 l\u2019umorismo del Rajberti che definisce il suo stile \"cos\u00ec fiacco, stracco e bislacco\". Per quanto riguarda l\u2019Arte di Convitare egli comincia dai vari modi di invitare a pranzo. Tratta in seguito dell\u2019ora di pranzo, della scelta e del numero dei commensali, della necessit\u00e0 di evitare incontri tra persone che non possono apprezzare la reciproca compagnia, della questione se i bambini debbano o meno stare a tavola, delle chiacchiere prima dell\u2019ora in cui ci si pu\u00f2 sedere a tavola. Il libro, per quanto ben si presti all\u2019umorismo, ha come scopo proprio quello di insegnare le buone maniere. Egli arriva a fare persino della morale e ci\u00f2 lo si pu\u00f2 notare nella seconda parte dell\u2019opera in cui vengono affrontate le tematiche pi\u00f9 o meno sconvenienti che possono essere discusse a tavola. In generale l\u2019accoglienza dell\u2019opera fu positiva sebbene molto critici dell\u2019epoca sostennero che il Rajberti avesse perso lo spirito mordace che aveva distinto le sue opere precedenti. Favorevole fu l'opinione di Innocenzo Ratti, dottore milanese e uomo di cultura, per cui il libro era \"una meravigliosa costruzione logica, estetica e morale\" e \"tutta una pagina di geniale umorismo, uno scintillamento di spirito, un sommesso scoppiettare di riso\".\nEl Pover Pill (1852).\nL\u2019elogio poetico di un animale non era un tema nuovo all\u2019epoca del Rajberti, egli indugi\u00f2 molto prima di scrivere El Pover Pill. Il motivo di tale indecisione fu spiegato dal medico poeta: \"il gatto \u00e8 un egoista, il cane ha un cuore, dunque uno bisogna lodarlo da burla e l\u2019altro davvero\", da ci\u00f2 si deduce che la preoccupazione principale risiedesse nel fatto che un elogio ironico poteva venire incontro ai gusti del lettore ma una lode sincera sarebbe risultata subito stucchevole. Nonostante ci\u00f2 Rajberti ebbe comunque l\u2019abilit\u00e0 di esaltare la figura di un cane tramite osservazioni acute e mai banali. La peculiarit\u00e0 di tale opera rispetto al \u2018Gatto\u2019 risiede nel fatto che l\u2019elogio di quest\u2019ultimo \u00e8 scritto in prosa, quello del cane in poesia e in dialetto milanese. Le strofe sono in versi settenari ed endecasillabi. L\u2019opera narra principalmente dei momenti passati con l\u2019amato animale, sempre presente nei momenti di studio, lavoro ma anche di festa. Ad una pi\u00f9 attenta analisi El Pover Pill \u00e8 sempre rappresentato pi\u00f9 come un\u2019anima affettuosa che come un essere dotato di intelligenza\n\"Il Viaggio di un ignorante ossia ricetta per gli ipocondriaci\" (1857).\nIn seguito alla pubblicazione di un articolo, dal titolo \"Processo contro il medico-poeta Giovanni Rajberti: autore di un libro intitolato il Viaggio di un ignorante ossia ricetta per gli ipcondriaci\"\",\" crebbe l\u2019interesse nel leggere un libro cos\u00ec particolare che comincia con una bugia. Quest\u2019opera \u00e8 la pi\u00f9 ampia e l\u2019ultima pubblicata dal poeta. Il Viaggio d\u2019un Ignorante narra di un viaggio realmente avvenuto, quello del Rajberti a Parigi. Il libro si apre con un elogio all\u2019ignoranza in cui emerge l\u2019opinione del medico poeta su alcune scienze da lui reputate superflue, come la statistica. Quest\u2019ultima egli la descrive come \"l\u2019assurdo matrimonio del capriccio con l\u2019aritmetica dove nasce la prole dei pi\u00f9 mostruosi errori\". Nella sua opera egli accenna alla Francia con un tono apparentemente scherzoso. Egli lo utilizza, infatti, per sbeffeggiare gli scrittori francesi che non sanno apprezzare altro che la loro patria. Molte osservazioni, invece, hanno un fondo di seriet\u00e0 e dimostrano la conoscenza e l\u2019interesse del Rajberti per la cultura francese. I costumi e le opere francesi suscitarono un maggiore entusiasmo nel medico pi\u00f9 di quanto fecero i monumenti. Nonostante ci\u00f2, egli tratta della descrizione di questi, come la cattedrale di Notre Dame, in maniera peculiare. Il Rajberti infatti aveva molto buon gusto nel giudicare le belle arti. Il poeta non tralascia argomenti pi\u00f9 leggeri come le belle donne e infatti esordisce con questa frase: \"Fra le tante belle cose viste a Parigi volete sapere qual era la pi\u00f9 bella? Era la signora tal dei tali, Milanese!\" Ci\u00f2 d\u00e0 anche occasione per ricordare le sue allusioni patriottiche.\nL\u2019Umorismo.\nSi potrebbe affermare che Rajberti sia stato un umorista, cos\u00ec come si potrebbe anche dire il contrario. Analizzando le sue opere e la sua personalit\u00e0 si evince che si possono trovare buone motivazioni a sostegno di entrambe le descrizioni del poeta. Si possono distinguere gli umoristi in tre gruppi.\nVi sono umoristi ai quali ogni spettacolo ispira solo satire acerbe, altri umoristi invece guardano la realt\u00e0 notandone le sue contraddizioni. Infine l\u2019ultimo gruppo di umoristi si distingue per avere molto buon senso e carattere sereno; questi desiderano solo far ridere senza risultare aspri nelle loro considerazioni e, inoltre, sono consapevoli di differenziarsi dagli scrittori puramente giocosi e burleschi. Il Rajberti apparteneva all\u2019ultima categoria. Rajberti si distinse anche per il suo astio nei confronti della filosofia. Tale disposizione d\u2019animo lo portava spesso a creare motivi burleschi apprezzabili, ma allo stesso tempo poteva rappresentare un limite nella misura in cui per \u2018filosofia\u2019 si intende il non voler vedere solo la superficie dei fatti ma la loro vera essenza. Spesso in Rajberti si nota una disposizione allo scherzo, alla satira, ma nonostante ci\u00f2 non ride e non si burla delle disgrazie umane; nel suo riso vi \u00e8 una vena di umorismo, un sentimento nobile.\n Due aspetti peculiari della scrittura del Rajberti consistono nell\u2019essere talvolta prolisso, senza che ce ne sia ragione. Spesso, infatti, il medico poeta affronta argomenti scherzosi, accostandovi riflessioni pi\u00f9 serie che, talvolta, creano confusione nel lettore.\nRajberti fa parte della schiera di scrittori che sanno sia scrivere un articolo giocoso e burlesco, sia serio e riflessivi a seconda che convenga l\u2019uno o l\u2019altro. Fu inoltre un amante di Orazio, un eccellente poeta meneghino e aggiunse qualit\u00e0 inedite alla letteratura di quel tempo.\nRisulta utile per comprendere appieno la personalit\u00e0 e le abilit\u00e0 del medico poeta riprendere la descrizione che lo scrittore Paolo Mantegazza ne fece: \"Col suo riso rumoroso e galantuomo ci fece ridere senza amarezza sulle umane miserie e sulle mille e una forma delle umane goffaggini, non lasciando mai rancori anche in quelli che egli percuoteva. Fino osservatore vedeva uomini e cose dal lato umoristico, ma non si fermava mai alla sola vernice e approfondiva il taglio nella ferita, senza far guaire la vittima: scrittore facile, abbondante, forse troppo abbondante, detestava i pedanti, ma conosceva le pi\u00f9 riposte bellezze della nostra lingua\".\nCritiche.\nGiovanni Rajberti fu milanese in tutti i sensi della parola, cio\u00e8 un ambrosiano di vecchio stampo. Fu molto stimato dagli scrittori pi\u00f9 in voga del momento, tra cui Alessandro Manzoni, Mauro Macchi, Carlo Cattaneo, Aleardo Aleardi, Angelo Bofferio e Massimo D\u2019Azeglio, uomini che ebbero opinioni opposte e appartennero a diversi partiti. Grave fu per\u00f2 il giudizio del Cant\u00f9. Questi disse di lui tali parole: \"Cammin\u00f2 sulle orme del Porta un Rajberti che si qualificava medico poeta e ricev\u00e9 gli applausi del vulgo patrizio, la cui noia esilarava con poesie milanesi e con prose facili, scorrevoli, lette avidamente perch\u00e9 contro a usanze e persone troppo alte perch\u00e9 non fossero raggiunte d\u00e0\u2019 costui sputi.\""}
{"id": "3703796", "revid": "44119852", "url": "https://it.wikipedia.org/wiki?curid=3703796", "title": "Fran\u00e7ois-Xavier de Maistre", "text": ""}
{"id": "3703799", "revid": "300067", "url": "https://it.wikipedia.org/wiki?curid=3703799", "title": "Michele Van Gorp", "text": ""}
{"id": "3703823", "revid": "287204", "url": "https://it.wikipedia.org/wiki?curid=3703823", "title": "Tourfilm", "text": "Tourfilm \u00e8 un documentario musicale e video live dei R.E.M. pubblicato nel 1990. Contiene i migliori concerti che la band intraprese nel Nord America durante il \"Green Tour\". Nel 2000 la VHS venne ripubblicata in DVD."}
{"id": "3703824", "revid": "599013", "url": "https://it.wikipedia.org/wiki?curid=3703824", "title": "Brahim Ould Malha", "text": ""}
{"id": "3703825", "revid": "228333", "url": "https://it.wikipedia.org/wiki?curid=3703825", "title": "Thomas Starzl", "text": "Ha effettuato il primo trapianto di fegato umano nel 1963 ed \u00e8 stato un pioniere nel trapianto di rene. Definito \"il padre della trapiantologia moderna\", ha continuato il suo lavoro pionieristico aiutando a sviluppare farmaci che rendessero i trapianti di organi pi\u00f9 sicuri ed efficaci. Grande \u00e8 stato il suo contributo nei campi della chirurgia generale e toracica e della neurofisiologia.\nBiografia.\nFamiglia.\nThomas Earl Starzl nacque l'11 marzo 1926 a Le Mars, Iowa, da Roman Frederick Starzl, direttore ed editore del Post Globe, un giornale locale in lingua inglese, e Anna Laura Fitzgerald, un'infermiera, figlia di immigrati irlandesi. Secondogenito, Starzl aveva un fratello pi\u00f9 vecchio, John, e due sorelle pi\u00f9 giovani, Nancy (morta in giovane et\u00e0 di cirrosi epatica) e Marnie. Dopo la morte della madre, avvenuta il 30 giugno 1947 a causa di un cancro al seno, il padre si rispos\u00f2 con un'altra donna irlandese, Rita Kenelay, dal quale matrimonio Starzl ebbe una sorellastra, Cathy, nata nel 1955. Colpito per ben due volte da ictus, suo padre mor\u00ec all'et\u00e0 di 76 anni.\nGli anni giovanili.\nThomas E. Starzl cominci\u00f2 a lavorare al Globe Post da quando aveva dodici anni, prima come semplice trasportatore di carta, poi svolgendo tutti quei lavori che suo padre stesso gli aveva insegnato, sviluppando quella destrezza manuale che avrebbe impiegato nella sua carriera di chirurgo. Contemporaneamente, frequent\u00f2 le scuole pubbliche, sia elementari che medie, in una piccola scuola nello Iowa dell'Ovest, mostrando grande interesse per le materie umanistiche.\nNel 1944 si arruol\u00f2 in Marina, riuscendo comunque a diplomarsi al Westminster College di Fulton nel Missouri; dopo il congedo dal servizio militare, si concentr\u00f2 su quegli studi che gli avrebbero consentito l'ammissione alla facolt\u00e0 di Medicina della Northwestern University a partire dal settembre 1947. La licenza liceale, che consegu\u00ec in quello stesso anno, coincise con la morte della madre, evento che cre\u00f2 in lui un grosso trauma, dal momento che anche l'armonia familiare si guast\u00f2. Non volendo pi\u00f9 lavorare al Globe Post, accett\u00f2 un impiego in una ditta di costruzioni per il resto dell'estate.\nI primi passi come medico.\nA partire dal settembre 1947 fu ammesso alla facolt\u00e0 di Medicina della Northwestern University e dopo l'anno di matricola, nel 1948, sapendo di non poter pi\u00f9 dipendere economicamente dal padre, trov\u00f2 un lavoro provvisorio al Chicago Tribune come correttore di bozze; pi\u00f9 tardi, ebbe un'altra fonte di guadagno lavorando in un ambulatorio chirurgico nel ghetto di Chicago, dove il 10% degli studenti di Medicina si mantenevano curando i lavoratori che si infortunavano o che erano rimasti invalidi per cause di servizio. Alla Northwestern rimase cinque anni invece dei soliti quattro, perch\u00e9 lavor\u00f2 come ricercatore con il Dott. Horace Winchell Magoun, un professore di neuroanatomia: in questo periodo Starzl svilupp\u00f2 una tecnica di registrazione per rilevare le risposte del cervello agli stimoli sensoriali. Nel 1950 Magoun lasci\u00f2 la Northwestern University per un nuovo incarico all'Universit\u00e0 di Los Angeles, dove fond\u00f2 il dipartimento di Anatomia; Starzl lo raggiunse nel 1951 per completare il suo dottorato di ricerca in neurofisiologia. Nutrendo la segreta speranza di diventare medico, decise poi di dedicarsi alla medicina clinica, ma Magoun prese accordi affinch\u00e9 andasse al Karolinska Institute di Stoccolma per un internato con il neurofisiologo Ragnar Granit, che pi\u00f9 tardi avrebbe vinto il premio Nobel. All'inizio del giugno del 1952 Starzl si laure\u00f2 ricevendo i tre attestati di dottorato di ricerca, laurea e abilitazione all'esercizio della professione medica.\nL'ascesa di Starzl chirurgo.\nAl Johns Hopkins, Baltimora.\nStarzl si iscrisse al prestigioso programma di formazione chirurgica presso la Johns Hopkins University Hospital, a Baltimora, nel 1952 e il primo luglio inizi\u00f2 l'internato. L'Hopkins era un trampolino di lancio: il livello medio delle tecniche chirurgiche e l'opportunit\u00e0 di fare esperienza clinica non avevano concorrenti in nessun'altra universit\u00e0, anche se lo stipendio concesso agli internati era solo simbolico. Il 27 novembre 1954, quando ormai stava per terminare il suo periodo di ricerca sperimentale al laboratorio di William Stewart Halsted, spos\u00f2 Barbara June Brothers di Hartville, Ohio. I due ebbero tre figli: Timothy, Rebecca e Thomas; il matrimonio sarebbe finito con il divorzio nel 1976, in parte, come ammesso dallo stesso Starzl, a causa del suo programma di lavoro senza sosta. Un anno e mezzo dopo, all'inizio della primavera del 1956, decise di trasferirsi all'Universit\u00e0 di Miami dove era stata fondata da poco una nuova facolt\u00e0 di Medicina con un Dipartimento di Chirurgia, il Jackson Memorial Hospital, e completare l\u00ec l'ultimo anno di specializzazione. Diversi furono i motivi di questa sua scelta, in particolare ad un aumento delle necessit\u00e0 economiche si accompagnava la difficolt\u00e0 nell'adattarsi al sistema di lavoro dell'Hopkins, che non lasciava alcuno spazio all'inventiva e all'azione personale.\nAl Jackson Memorial Hospital di Miami, Florida.\nDurante questo periodo, qualcosa nel subconscio sembr\u00f2 spingerlo verso il fegato, grande nemico dei chirurghi: coloro, che avevano provato ad asportarne una parte, avevano esposto il paziente a rischi mortali di emorragia. Siccome non c'era possibilit\u00e0 di operare animali di grossa taglia, fece esperimenti sui cani ottenuti dal canile della citt\u00e0, allestendo una sala operatoria in un garage vuoto di fronte al pronto soccorso del Jackson Memorial Hospital. Starzl svilupp\u00f2 una nuova tecnica per rimuovere il fegato, primo passo nel trapianto di questo organo, metodo pubblicato e diventato standard mondiale.\nIl ritorno a Chicago.\nNel 1958 torn\u00f2 alla Northwestern University di Chicago, dove aveva accettato una borsa di studio in chirurgia toracica per la sola ragione di superare l'esame di abilitazione, che gli avrebbe consentito di esercitare la professione di chirurgo. Un anno dopo ottenne il diploma definitivo di specializzazione, superando gli ultimi esami nell'ottobre del 1959. Ancora pi\u00f9 importanti furono due premi ricevuti per finanziare la sua ricerca sperimentale: il primo consisteva in una sovvenzione quinquennale da parte del National Institutes of Health, il secondo era la prestigiosa borsa di studio Markle, che lo convinse a rimanere in ambito accademico. Il primo luglio del 1959 divent\u00f2 il secondo chirurgo a tempo pieno della facolt\u00e0 di medicina della Northwestern University per quattro anni: durante questo periodo perfezion\u00f2 ulteriormente le tecniche di trapianto di fegato.\nAl Denver VA Hospital, Colorado.\nNel dicembre del 1961, Starzl accett\u00f2 l'incarico di professore associato in chirurgia presso la University of Colorado School of Medicine, a Denver, credendo che gli potesse offrire maggiori possibilit\u00e0 di sviluppare un attivo programma di trapianto d'organo. Gi\u00e0 dalla fine del 1950 i chirurghi avevano cominciato a sperimentare i primi farmaci immunosoppressori per evitare il rigetto di un organo trapiantato, rendendo possibile per la prima volta il trapianto. Nonostante il suo interesse per il trapianto di fegato umano, Starzl lo considerava troppo rischioso rispetto alle conoscenze di immunosoppressione di allora: l'unica debole speranza era rappresentata dal trattamento con la 6-Mercaptopurina in grado di attenuare e ritardare il rigetto. Il 27 marzo 1962 Starzl esegu\u00ec la sua prima operazione di trapianto di rene a Denver fra gemelli monovulari. L'operazione fu un successo, ma il suo vero obiettivo rimaneva il fegato e ben presto si sarebbe dedicato a quella sfida.\nI primi trapianti di fegato.\nIl primo marzo 1963, cinque anni prima che il chirurgo Christiaan Barnard eseguisse il primo trapianto di cuore umano, Starzl tent\u00f2 il primo trapianto di fegato al mondo. Il suo paziente fu un bambino di tre anni chiamato Bennie Solis, affetto da atresia delle vie biliari, una malattia per la quale non esisteva alcun trattamento medico e alcuna speranza di vita. Durante l'intervento, il sangue del bambino non coagul\u00f2 ed egli mor\u00ec dissanguato, nonostante il tentativo di fermare l'emorragia; l'operazione non fu portata al termine. Starzl fu ampiamente criticato ma, imperterrito, tent\u00f2 di nuovo nel maggio 1963. Questa volta, diede al suo paziente, un uomo con il cancro al fegato, enormi quantit\u00e0 di fibrinogeno, una proteina che favorisce la coagulazione del sangue. L'operazione sembr\u00f2 essere un successo ma il paziente mor\u00ec tre settimane dopo per le medesime complicanze.\nNonostante il secondo paziente fosse sopravvissuto per poco pi\u00f9 di tre settimane, l'operazione di Starzl rappresent\u00f2 una pietra miliare per la chirurgia e in pochissimo tempo egli divent\u00f2 un chirurgo di fama internazionale.\nIl prosieguo della carriera medica.\nNegli anni successivi, Starzl lavor\u00f2 per risolvere il problema della mancata coagulazione del sangue e del rigetto dei tessuti. Nella primavera del 1964 diede inizio alla pi\u00f9 grande ricerca sulla tipizzazione tissutale che fosse mai stata fatta. Gi\u00e0 dal 1960 il medico Paul Terasaki della University of California, Los Angeles aveva sviluppato un metodo per la rilevazione degli antigeni dei tessuti, gli agenti responsabili del rigetto; questo diede il via alla ricerca nel campo dell'istocompatibilit\u00e0 umana: tali studi permisero di abbinare donatori e riceventi, in maniera tale che i tessuti risultassero compatibili tra loro. Starzl, inoltre, rivolse la sua attenzione allo sviluppo di farmaci che bloccassero il rigetto del nuovo organo da parte del sistema immunitario: oltre alla combinazione di Imuran-Prednisone, egli speriment\u00f2 una nuova sostanza chiamata siero antilinfocitario (ALG) che, sebbene fosse utilissimo nel curare il rigetto, non poteva essere usato per lungo tempo, perch\u00e9 aveva come effetto collaterale una maggiore incidenza di infezioni virali, comprese quelle associate alla formazione di un nuovo cancro..\nNel luglio del 1967 Starzl era pronto a tentare il trapianto di fegato nuovamente: questa volta i pazienti furono neonati e bambini affetti da diverse malattie epatiche. Gran parte degli interventi eseguiti ebbero successo anche se alcuni dei pazienti, sopravvissuti all'operazione, morirono poco tempo dopo per malattie non correlate al trapianto. Entro la fine del 1970, il tasso di sopravvivenza per i trapiantati di fegato era salito al 40 per cento.\nNel periodo compreso tra il 1970 e i primi anni del 1980 la carriera di Starzl tocc\u00f2 il suo apice: dopo essere stato promosso a professore di chirurgia presso l'Universit\u00e0 del Colorado nel 1964, fu fatto presidente del dipartimento nel 1972.\nAlla fine degli anni settanta Starzl inizi\u00f2 degli esperimenti con un nuovo farmaco, la Ciclosporina, la quale aveva un'efficacia superiore nella prevenzione del rigetto dell'organo. La sua introduzione diede un segnale incoraggiante, perch\u00e9 fece aumentare il tasso di sopravvivenza nei trapianti.\nTuttavia, nonostante fosse stato deciso di portare avanti le esperienze con la Ciclosporina nel Colorado, nessuno poteva aspettarsi quello che di l\u00ec a poco sarebbe accaduto. Il rettore e il preside della facolt\u00e0 di Medicina e dell'annesso Colorado General Hospital distrussero le basi, su cui si fondava l'attivit\u00e0 di trapianti del gruppo di Starzl, licenziando Jack Franks, direttore del centro per le ricerche cliniche, dove effettuavano i trapianti di fegato sull'uomo, e Tony Aldrete, direttore del servizio di Anestesia. Questi fatti gli fecero capire molto chiaramente che l'universit\u00e0 non aveva pi\u00f9 nessuna intenzione di proseguire le ricerche nel campo dei trapianti e che le successive esperienze con la Ciclosporina non dovevano essere portate avanti all'Universit\u00e0 del Colorado. Starzl decise, cos\u00ec, di rassegnare le dimissioni per la fine dell'anno.\nDopo essere stato a lungo corteggiato dall'University of California di Los Angeles, decise di prendere in considerazione la proposta di Hank Bahnson, direttore dell'Universit\u00e0 di Medicina di Pittsburgh, dove si trasfer\u00ec il 31 dicembre 1980. Nello stesso anno, Starzl spos\u00f2 Joy Conger, tecnico di ricerca che aveva collaborato con lui durante il periodo di permanenza a Denver.\nNon poche furono, comunque, le difficolt\u00e0 incontrate a Pittsburgh: ostacoli burocratici impedivano l'uso di farmaci promettenti come la Ciclosporina e i trapianti, diversi da quelli di rene, erano considerati sperimentali e, pertanto, non rimborsabili.\nPrima del Natale 1981 Starzl decise di presentare il problema a C. Everett Koop, il rappresentante nazionale dei chirurghi statunitensi, il quale gli sugger\u00ec di comparire davanti ad un comitato governativo, presso il National Institutes of Health, che avrebbe potuto approvare l'operazione.\nStarzl riun\u00ec cos\u00ec un gruppo di bambini, che erano sopravvissuti ai trapianti di fegato eseguiti tra il 1970 e primi anni del 1980, come prove a sostegno del valore dell'operazione; dopo molte testimonianze, il comitato approv\u00f2 il trapianto di fegato come un servizio per l'umanit\u00e0.\nInizia l'era dei trapianti.\nQuello, che segu\u00ec, fu una vera e propria corsa al trapianto di fegato secondo le modalit\u00e0 di Starzl; i medici, da lui istruiti, si recarono in tutto il paese. Allo stesso tempo fu evidente che c'era bisogno di un sistema nazionale di reperimento e distribuzione di organi, per la cui realizzazione Starzl si impegn\u00f2 in prima persona, divenendone il presidente-fondatore.\nEgli increment\u00f2 la sua fama eseguendo anche alcuni trapianti multi-organo, che aveva sperimentato fin dal 1960 nonostante non lasciassero intravedere alcuna applicazione clinica, dal momento che, in quegli anni, non c'era mezzo per controllare il rigetto. Nel 1984 un bambino fu trapiantato di fegato e di cuore in una singola operazione, mentre una giovane donna ricevette fegato, cuore e rene nel 1986.\nNell'agosto dello stesso anno, Starzl si rec\u00f2 ad Helsinki per il congresso biennale dei Trapianti, ove in programma vi era la presentazione di un misterioso prodotto chiamato FK506 (oggi conosciuto come Tacrolimus) : tale farmaco sembrava capace di ovviare ai problemi di danno renale causati dalla Ciclosporina. Starzl fu subito attratto dalle caratteristiche di quel farmaco, ma a causa della presunta tossicit\u00e0 emersa dal suo utilizzo, fu costretto a sottoporre le sue ricerche alla Food and Drug Administration. Tra il febbraio e il luglio del 1989 dieci trapiantati passarono dalla Ciclosporina all'FK 506 e, per la fine di ottobre, l'FK506 divenne un farmaco di prima scelta per i trapianti di fegato, cuore e polmoni: l'incidenza del rigetto si ridusse, la dose di cortisone da somministrare fu abbassata e diminuirono il tempo di ricovero e le spese ospedaliere. Bench\u00e9 gli effetti collaterali, compreso il danno renale, fossero simili a quelli provocati dalla Ciclosporina, non erano pi\u00f9 cos\u00ec gravi: il nuovo farmaco aveva un margine di sicurezza superiore rispetto ai precedenti.\nL'abbandono della sala operatoria e gli ultimi anni.\nL'11 luglio 1990 Starzl, colpito da angina pectoris, fu sottoposto ad un intervento di by pass aorto-coronarico e, poco dopo, si ritir\u00f2 dalla chirurgia attiva per l'eccessivo coinvolgimento emotivo con i pazienti.\nPensionato dal servizio clinico e chirurgico dal 1991, il Dr. Starzl ha dedicato il suo tempo alla ricerca rimanendo attivo come professore di chirurgia presso la scuola di medicina e il centro medico dell'Universit\u00e0 di Pittsburgh, quest'ultimo a lui dedicato con il nome \"Thomas E. Starzl Transplantation Institute\". Dal suo \"pensionamento\", \u00e8 anche stato riconosciuto come uno degli scienziati pi\u00f9 prolifici del mondo e il pi\u00f9 citato nel campo della medicina clinica..\nLibri ed articoli.\nThomas Earl Starzl si \u00e8 dedicato per tutto l'arco della sua attivit\u00e0 lavorativa alla stesura di tanti libri ed articoli nei quali ha riportato le riflessioni, le esperienze, le delusioni e le gioie della sua attivit\u00e0 di chirurgo. Alcuni di questi sono:\nPremi e riconoscimenti.\nStarzl \u00e8 stato nominato una delle persone pi\u00f9 importanti del millennio, entrando nella posizione n \u00b0 213 della classifica, secondo gli autori di \"1000 anni, 1.000 persone: Classifica di uomini e donne che modellarono il Millennio\" (Kodansha America, 332 pp) \nStarzl ha anche ricevuto varie laurea ad honorem da 21 universit\u00e0 negli Stati Uniti, e all'estero. Anche le Universit\u00e0 italiane hanno attribuito questo riconoscimento a Thomas Starzl: l'Universit\u00e0 di Bologna (1988) e l'Universit\u00e0 di Padova (1992).\nNel 2006, ad una festa per il suo 80 \u00b0 compleanno, l'Universit\u00e0 di Pittsburgh ha rinominato uno dei suoi pi\u00f9 recenti edifici di ricerca medica \"Torre Thomas E. Starzl delle Scienze Biomediche\" (Thomas E. Starzl Biomedical Science Tower), in riconoscimento dei suoi successi e contributi in questo campo. Il 15 ottobre 2007, la Fondazione American Liver Foundation della Pennsylvania occidentale e la citt\u00e0 di Pittsburgh hanno onorato Starzl dedicandogli Lothrop Street, una strada vicino al suo ufficio, come \"Via Thomas E. Starzl\"."}
{"id": "3703826", "revid": "657000", "url": "https://it.wikipedia.org/wiki?curid=3703826", "title": "Brave 10", "text": " \u00e8 un manga giapponese scritto e disegnato da Kairi Shimotsuki. La sua serializzazione \u00e8 iniziata nel 2007 sulla rivista \"Monthly Comic Flapper\" di Media Factory e si \u00e8 conclusa nel 2010 raggiungendo il totale di 8 tank\u014dbon. Un'edizione italiana \u00e8 stata pubblicata da Panini Comics sotto l'etichetta Planet Manga dal 2008 al 2011. Dal 15 dicembre 2011, sulla rivista \"Monthly Comic Gene\" \u00e8 iniziata la serializzazione di una seconda serie manga intitolata .\nNell'agosto 2011 fu resa nota l'arrivo di un anime, trasmesso tra il 7 gennaio al 24 marzo 2012 per 12 episodi su TV Kanagawa e altre reti.\nTrama.\n\"Brave 10\" \u00e8 ambientato nel periodo Sengoku (1478-1605), epoca nella quale il Giappone era suddiviso in piccoli staterelli feudali che tendevano a farsi guerra per la supremazia. Per colpa dell'ambizione di un signore di questi stati, il santuario di Izumo viene dato alle fiamme e la sua gente uccisa. Solo una ragazza riesce a scappare al massacro, la sacerdotessa Isanami che, fuggendo nei boschi, si imbatte in Kiragakure Saiz\u014d, uno shinobi senza padrone che ha la tendenza di cercare avversari sempre pi\u00f9 forti di lui da battere. Isanami, capisce subito che pu\u00f2 fidarsi di Saiz\u014d, cos\u00ec gli chiede di accompagnarla fino a Ueda. Il giovane ninja, malgrado non voglia addossarsi la responsabilit\u00e0 della ragazza, \u00e8 costretto da una serie di vicende a proteggerla.\nMedia.\nManga.\nIl manga di \"Brave 10\", realizzato tra il 2007 e il 2010 da Kairi Shimotsuki, conta un totale di otto volumi. La serie continua poi nel 2011 con \"Brave 10 Spiral\", che conta altri nove volumi, mentre nel 2017 \u00e8 stato pubblicato uno spin-off seinen chiamato che narra nel passato di Saiz\u014d, Sasuke e Hanz\u014d.\nRadio Internet Show.\nUn programma intitolato \u00e8 stato trasmesso sulla web radio @HiBiKi.\n Nel cast del programma erano presenti i doppiatori giapponesi Tetsuya Kakihara nel ruolo di e Toshiyuki Morikawa nel ruolo di . Il programma fu trasmesso per la prima volta online nel dicembre 2011. Di solito all'interno del programma si discuteva a proposito degli eventi che avvenivano in quel periodo nelle serie anime e manga di \"Brave 10\". Qualche volta ospiti provenienti dal cast dell'edizione giapponese dell'anime erano presenti seguendo il programma dalla chat radio. Il programma \u00e8 stato anche pubblicato in DVD e in formato Mobacon in Giappone. Cinque DVD sono stati pubblicati, il primo dei quali \u00e8 uscito il 27 gennaio 2012. Coloro che preordinavano il primo DVD, potevano ricevere una speciale foto dal cast del programma."}
{"id": "3703830", "revid": "1543377", "url": "https://it.wikipedia.org/wiki?curid=3703830", "title": "Yardley", "text": "Yardley \u00e8 una borough degli Stati Uniti d'America, nella contea di Bucks nello Stato della Pennsylvania. Secondo il censimento del 2010 la popolazione \u00e8 di 2.434 abitanti.\nSociet\u00e0.\nEvoluzione demografica.\nLa composizione etnica vede una maggioranza di quella bianca ( 93,63%), seguita dagli afroamericani (3,44%) dati del 2000."}
{"id": "3703837", "revid": "1099637", "url": "https://it.wikipedia.org/wiki?curid=3703837", "title": "Crystal Robinson", "text": ""}
{"id": "3703840", "revid": "92723", "url": "https://it.wikipedia.org/wiki?curid=3703840", "title": "Bohdan Butko", "text": "Caratteristiche tecniche.\n\u00c8 un terzino destro, abile sia nella fase offensiva che in quella difensiva. Ha ricoperto in passato anche il ruolo di esterno di centrocampo e di terzino sinistro.\nCarriera.\nClub.\nGli inizi.\nCresciuto nelle giovanili dello , Butko esordisce fra i professionisti il 18 luglio 2010 durante il prestito al . Qua viene impiegato principalmente come esterno destro di centrocampo, ma si ritaglia anche un ruolo da terzino in alcune occasioni. Passa i successivi tre anni e mezzo, sempre in prestito, all'. Qua si afferma nel ruolo di terzino e ottiene la convocazione nella nazionale maggiore dell'Ucraina. Nel corso della seconda stagione con i rossoneri indossa anche la fascia da capitano. \nL'anno in Russia.\nNel mercato invernale del 2015 si trasferisce sempre con la formula del prestito in Russia, all'. Nei primi sei mesi gioca 12 gare e realizza un gol, meritandosi la conferma per la stagione successiva.\nIl 2015-2016 si rivela soddisfacente per lui, grazie alla disputa di 29 gare che gli valgono la convocazione all'Europeo con la nazionale ucraina.\nIl ritorno allo Shakhtar.\nDopo l'ottima stagione in Prem'er-Liga, Butko fa finalmente ritorno allo . Al primo anno non riesce a giocare regolarmente, alternando periodi da titolare ad altri in panchina, e concludendo la stagione con sedici presenze all'attivo e una rete in campionato nel derby contro l'Olimpik Donestk. \u00c8 tuttavia in questa stagione che esordisce a livello europeo, giocando da titolare nella trasferta turca contro il Konyaspor, match nel quale serve anche un assist a Facundo Ferreyra.\nNella stagione successiva inizia da riserva del capitano Darijo Srna, ma acquisisce sempre pi\u00f9 spazio nel corso della stagione, giocando da titolare la fase finale e servendo anche sei assist ai compagni. Nel corso della stagione debutta in UEFA Champions League, giocando da titolare sul campo del Manchester City. Lo disputa un ottimo torneo, arrendendosi alla Roma agli ottavi di finale, dove Butko disputa per intero entrambi gli incontri. Sempre in questa stagione inizia ad accusare alcuni fastidi muscolari, che lo tengono lontano dal campo per alcune partite.\nIl 2019-2020 si rivela ancora pi\u00f9 complesso, sempre a causa di infortuni muscolari, che lo tengono fuori squadra nei primi mesi della stagione, collezionando appena una panchina in Champions League contro il Manchester City. Senza alcuna presenza, neanche da subentrato, Butko viene ceduto nel mercato invernale.\nL'approdo in Polonia.\nIl 17 febbraio 2020 viene annunciato il suo passaggio al Lech Pozna\u0144, sempre con la formula del prestito. In Polonia trova finalmente la regolarit\u00e0 necessaria, ritagliandosi un ruolo da protagonista nella cavalcata dei \"kolejorz\" conclusasi con il secondo posto in campionato. Il feeling con il Lech \u00e8 da subito ottimo, tanto che il difensore arriva ad elogiare il campionato polacco definendolo migliore di quello ucraino dal punto di vista atmosferico . Al termine della stagione, complice il ritorno di Robert Gumny da un lungo infortunio e l'acquisto di Alan Czerwi\u0144ski, il Lech decide inizialmente di non riscattarlo.\nTuttavia, con la cessione di Gumny e la qualificazione in UEFA Europa League, il 3 ottobre successivo il Lech informa che il terzino ucraino far\u00e0 nuovamente parte della squadra fino a dicembre 2020, sempre con la formula del prestito. Esordisce nuovamente con la maglia dei \"kolejorz\" il 22 novembre 2020 nella gara pareggiata per 3-3 contro il Rak\u00f3w Cz\u0119stochowa, subentrando a Micha\u0142 Sk\u00f3ra\u015b a due minuti dalla fine. Gioca titolare pochi giorni dopo nella sfida di Europa League contro lo Standard de Li\u00e8ge. Il 31 dicembre, come d'accordo, Butko fa ritorno allo .\nNazionale.\nCon la nazionale maggiore ha partecipato agli Europei 2012 disputatisi proprio in Ucraina e Polonia, e agli Europei 2016 in Francia, giocando una gara dei gironi in ciascuno.\nStatistiche.\n\"Statistiche aggiornate al 4 ottobre 2020.\""}
{"id": "3703843", "revid": "731511", "url": "https://it.wikipedia.org/wiki?curid=3703843", "title": "Campionato asiatico di baseball", "text": "Il campionato asiatico di baseball \u00e8 il principale torneo per squadre nazionali di baseball del continente asiatico ed \u00e8 organizzato dalla Baseball Federation of Asia (BFA).\nDal 1963 si tiene ogni due anni in anni dispari con eccezioni nel 1983 (8 anni trascorsi dalla precedente edizione del 1975) e nel 2012 (con 3 anni di distanza dalla precedente edizioni del 2012 e 3 anni dalla successiva del 2015). A partire dal 1983, ha funto anche come torneo di qualificazione ai Giochi olimpici qualora il torneo si tenesse l'anno precedente le Olimpiadi. Tale funzione ha cessato di essere dopo i Giochi della XXIX Olimpiade, a seguito dell'eliminazione del baseball dal programma olimpico.\nIl medagliere totale \u00e8 dominato dalle nazioni dell'Estremo Oriente, regione in cui il baseball \u00e8 molto praticato, pi\u00f9 precisamente Giappone, Corea del Sud e Taipei Cinese. Le Filippine sono la quarta e ultima nazione ad aver vinto almeno un'edizione del torneo, precisamente la prima organizzata proprio nelle Filippine nel 1954. La nazionale di baseball Taiwanese ha partecipato al torneo come \"Taiwan\" fino al 1975, a partire dall'edizione successiva del 1983 cambia denominazione in Taipei Cinese."}
{"id": "3703844", "revid": "205197", "url": "https://it.wikipedia.org/wiki?curid=3703844", "title": "Prefettura di Kilkis", "text": ""}
{"id": "3703846", "revid": "205197", "url": "https://it.wikipedia.org/wiki?curid=3703846", "title": "Prefettura di Pieria", "text": ""}
{"id": "3703847", "revid": "400694", "url": "https://it.wikipedia.org/wiki?curid=3703847", "title": "Andr\u00e9 Bastelica", "text": "Fu una personalit\u00e0 della Comune di Parigi.\nBiografia.\nOperaio tipografo, si stabil\u00ec a Marsiglia e, influenzato dagli scritti di Pierre Leroux e di Proudhon, divenne socialista. Iscritto alla Prima Internazionale nel 1867, dal 1868 ne fu il dirigente della sezione marsigliese che vide rapidamente crescere il numero degli affiliati, con l'adesione di 25 diverse corporazioni operaie. Per sfuggire alla polizia bonapartista, nel maggio del 1870 espatri\u00f2 in Spagna, partecipando in giugno, a Barcellona, al primo congresso della Federazione spagnola dell'Internazionale.\nTornato a Marsiglia alla caduta del Secondo Impero, il 9 settembre 1870 sostenne l'organizzazione di un governo del Midi e la leva in massa contro l'invasore prussiano. Dal 17 settembre era a Lione con Bakunin nel tentativo d'insurrezione della citt\u00e0 che, fallito, li costrinse a rifugiarsi a Marsiglia. La Comune rivoluzionaria di Marsiglia, creata il 1\u00ba novembre, non lo vide invece tra i protagonisti.\nStabilitosi a Parigi nel marzo del 1871, il Consiglio della Comune lo nomin\u00f2 direttore delle contribuzioni indirette. Responsabile della difesa del forte d'Issy, alla sua caduta chiese di essere giudicato e fu imprigionato per qualche giorno. Durante la \"Settimana di sangue\" combatt\u00e9 sulle barricate e, ferito, sfugg\u00ec alla repressione del governo di Versailles rifugiandosi a Londra.\nQui fu eletto al Consiglio generale dell'Internazionale, partecipando alla Conferenza di Londra tenuta dal 17 al 23 settembre 1871. Allineato alle posizioni anarchiche, in ottobre raggiunse Neuch\u00e2tel, in Svizzera, lavorando nella tipografia di James Guillaume. Cominci\u00f2 da allora la sua evoluzione verso posizioni politiche bonapartiste.\nGraziato il 24 maggio 1879, si stabil\u00ec a Marsiglia dove mor\u00ec nel 1884."}
{"id": "3703848", "revid": "1573940", "url": "https://it.wikipedia.org/wiki?curid=3703848", "title": "Cervinae", "text": "I Cervini (Cervinae ) sono una delle tre sottofamiglie in cui viene suddivisa la famiglia dei Cervidi.\nDescrizione.\nEsclusivi del Vecchio Mondo, ad eccezione del vapiti che dalla Beringia \u00e8 migrato in Nord America, i Cervini hanno il piede posteriore con struttura \u00abplesiometarcarpale\u00bb; la rosetta su cui poggiano le corna \u00e8 schiacciata, mentre le corna stesse sono lunghe e ramificate; il capo ha una lunghezza variabile; il rinario \u00e8 glabro e sottile. Gli occhi sono di media grandezza, il collo pu\u00f2 essere corto o avere lunghezza media; il tronco ha una struttura variabile da tozza a snella; le zampe possono essere corte e tozze, lunghe e snelle; la coda presenta anch'essa un aspetto vario e pu\u00f2 essere corta e glabra, oppure lunga e terminante a ciuffo. Hanno 32-34 denti.\nSpecie odierne.\nI Cervini, suddivisi in due trib\u00f9, comprendono 31 specie raggruppate in 9 generi:\nTrib\u00f9 Cervini\nTrib\u00f9 Muntiacini"}
{"id": "3703849", "revid": "205197", "url": "https://it.wikipedia.org/wiki?curid=3703849", "title": "Prefettura di Emazia", "text": ""}
{"id": "3703851", "revid": "1831452", "url": "https://it.wikipedia.org/wiki?curid=3703851", "title": "Siri", "text": "Siri \u00e8 l'assistente virtuale sviluppato da Apple Inc. presente nei dispositivi iOS, macOS, watchOS e tvOS, quali iPhone, iPad, Mac, Apple Watch e Apple TV. \nIl software si adatta agli usi, alle ricerche e alle preferenze linguistiche individuali degli utenti, mentre lo utilizza continuamente. I risultati restituiti sono personalizzati.\nStoria.\nSiri \u00e8 stata originariamente distribuita come applicazione indipendente per iOS, resa disponibile tramite il canale commerciale App Store. Successivamente \u00e8 stata acquisita da Apple Inc. il 28 aprile 2010. Gli sviluppatori di Siri avevano annunciato che il software sarebbe stato disponibile per i sistemi BlackBerry OS e Android, ma i piani di sviluppo per altre piattaforme sono stati cancellati dopo l'acquisto da parte di Apple.\nNel 2012 Apple ha rivelato il motivo per cui tale app non poteva essere eseguita sui dispositivi pre-iPhone 4S, indicando come causa un chip per la rimozione del rumore, che in tali dispositivi non \u00e8 sufficientemente sviluppato e integrato, anche se tale applicazione in passato ha funzionato correttamente su tali dispositivi e tuttora esistono metodi per potervela importare. Nel febbraio 2012 \u00e8 stato annunciata l'integrazione delle vetture Mercedes Classe A di nuova generazione coi comandi vocali di Siri.\nFunzionalit\u00e0.\nSu iOS.\niOS 5.\nCon l'uscita di iOS 5, Siri \u00e8 stato reso disponibile solo per l'iPhone 4s in lingua , e , mentre, con l'uscita di iOS 5.1, \u00e8 stato aggiunto il giapponese. In iOS 5 Siri pu\u00f2 impostare promemoria e calendari; pu\u00f2 comporre un messaggio di testo o di e-mail, fermare, riprodurre musica, chiamare un contatto, impostare un grado di parentela e molte altre funzioni. Fin da questa versione, inoltre, Siri ha la possibilit\u00e0 di interagire con app esterne, come quelle di OpenTable, Google Maps, MovieTickets e TaxiMagic.\niOS 6.\nSiri, in iOS 6, \u00e8 stato soggetto a considerevoli miglioramenti. Come annunciato durante la Worldwide Developers Conference di giugno 2012, Siri \u00e8 ora disponibile in pi\u00f9 lingue tra cui: , e .\nTra le principali novit\u00e0, Siri pu\u00f2 ricercare ristoranti e locali anche al di fuori degli Stati Uniti (grazie alle nuove mappe di Apple); pu\u00f2 mostrare i risultati delle squadre di calcio e baseball, nonch\u00e9 i punteggi e le informazioni su singoli giocatori e le borse europee, compresa Apple. Twitter e Facebook, quest'ultimo integrato in iOS 6, possono venire aggiornati a voce e possono inoltre essere aperte applicazioni di terzi.\n\u00c8 disponibile sull'iPad di terza generazione, sull'iPhone 5 e sull'iPod touch di quinta generazione.\niOS 7.\nIn iOS 7, Siri \u00e8 stato notevolmente migliorato rispetto alla versione per iOS 6. Gli utenti si erano lamentati del fatto che alcune parole non venivano comprese da Siri e ci\u00f2 causava un uso del software molto pi\u00f9 limitato. \u00c8 uscito dalla fase beta e rinnova il suo design con una finestra traslucida. Ora cerca informazioni su Wikipedia e su Bing ed \u00e8 capace di modificare impostazioni. In iOS 7, Siri ha anche cambiato voce per alcune lingue. \u00c8 stato inoltre introdotto in Carplay.\niOS 8.\nIn iOS 8 Siri \u00e8 stato migliorato, introducendo il riconoscimento della musica grazie a Shazam e la possibilit\u00e0 di richiamare Siri pronunciando la frase \"Ehi, Siri\" quando il dispositivo \u00e8 connesso all'alimentazione. Introdotta la possibilit\u00e0 di acquistare contenuti su iTunes.\niOS 9.\nIn iOS 9 con iPhone 6s, iPhone 6s Plus e iPhone SE \u00e8 possibile richiamare Siri in modalit\u00e0 \"Always On\" in qualsiasi momento e da qualsiasi schermata pronunciando la frase \"Ehi, Siri\". Nello stesso anno Siri diventa disponibile anche per AppleTv, ma non nella versione italiana.\niOS 10.\nIn iOS 10 Siri pu\u00f2 ricercare informazioni all'interno delle applicazioni di terze parti grazie al rilascio di nuovi strumenti per gli sviluppatori. Nella versione italiana, oltre alla versione \"HD\" della voce femminile, viene aggiunta quella maschile. La voce femminile viene anche resa pi\u00f9 umana. Siri \u00e8 inoltre disponibile per Mac con l'aggiornamento macOS Sierra.\niOS 11.\nIn iOS 11 Siri ricever\u00e0 un grosso aggiornamento, e una delle caratteristiche pi\u00f9 interessanti sar\u00e0 la voce pi\u00f9 fluida e naturale. Grazie alle nuove interazioni possibili tramite SiriKit, l\u2019assistente vocale potr\u00e0 interagire con tante app di terze parti, tra cui Evernote, OmniFocus 2, WeChat, Things 3 e tante altre. Siri \u00e8 inoltre disponibile per Mac con l'aggiornamento macOS High Sierra.\niOS 12.\nIn iOS 12 Siri porta una grande novit\u00e0 \u00e8 la nuova funzione Shortcut: si tratta della possibilit\u00e0 di aggiungere scorciatoie personalizzate per Siri, integrando app di terze parti. Ad esempio, sar\u00e0 possibile salvare le informazioni relative alla propria vacanza (come l\u2019indirizzo dell\u2019hotel) associandole ad una frase come Travel plans, che avvier\u00e0 l\u2019app scelta con le info richieste. Siri \u00e8 inoltre disponibile per Mac con l'aggiornamento macOS Mojave.\nSu watchOS.\nSin dalla prima versione di WatchOS, Siri \u00e8 integrata in Apple Watch. Tuttavia \u00e8 una versione pi\u00f9 semplificata rispetto alla variante per iOS. \nNel corso degli anni vennero implementate numerose funzionalit\u00e0:\nNel 2018 venne annunciata la nuova funzione \"Alza Per Parlare\" per la quale \u00e8 possibile comunicare con Siri senza premere la Digital Crown e nemmeno pronunciando il comando di attivazione \"Ehi Siri\"\nA luglio 2019, presso il Keynote di apertura della WWDC, viene annunciato un notevole aggiornamento per Siri su Apple Watch: vengono aggiunte numerose funzioni tra cui la ricerca sul web e il riconoscimento di canzoni tramite Shazam.\nAlcune funzionalit\u00e0.\nDi seguito alcune domande a cui Siri \u00e8 in grado di rispondere:"}
{"id": "3703854", "revid": "15756", "url": "https://it.wikipedia.org/wiki?curid=3703854", "title": "Chimica dolce", "text": "La chimica dolce \u00e8 una branca della chimica che utilizza reazioni simili a quelle che si incontrano nei sistemi biologici a temperatura ambiente ed in contenitori aperti.\nScopo.\nLo scopo della chimica dolce consiste nel sintetizzare elementi chimici utilizzando le capacit\u00e0 degli esseri viventi, come per esempio le diatomee, in grado di produrre vetro da silicato disciolto in acqua. \u00c8 una nuova branca della scienza dei materiali che differisce dallo stato solido convenzionale della chimica e delle sue applicazioni, per esplorazione la creativit\u00e0 del mondo vivente. Per esempio la chimica dolce cerca di rinnovare la chimica dello stato solido, sostituendo la sintesi ad alte temperature, che portano al prodotto termodinamico pi\u00f9 stabile, con sintesi a temperature pi\u00f9 basse che portano al prodotto cineticamente favorito.\nStoria.\nQuesto filone della chimica \u00e8 emerso negli anni ottanta dal raggruppamento di diverse pratiche antiche conosciute con il nome di \"chemie douce\", e per la prima volta pubblicate dal chimico francese, Jacques Livage sul quotidiano, \"Le Monde\", del 26 ottobre 1977..\nModalit\u00e0.\nRicadono in questo filone, tutte quelle reazioni chimiche di sintesi che non richiedono apporto energetico, come per esempio forme di polimerizzazione organica. Nelle reazioni di polimerizzazione\u00a0a base organica avviene la formazione di una soluzione\u00a0senza la presenza di energia reattiva. Questo \u00e8 fondamentale in quanto \u00e8 necessario preservare le molecole organiche e i microorganismi che rimangono intrappolati nel materiale oggetto della polimerizzazione a base organica.\nProdotti.\nI prodotti ottenuti mediante la chimica dolce sono basati sul processo sol-gel, e si possono ordinare in diversi tipi:\nI primi risultati comprendevano la creazione di vetro e ceramica dotati di nuove propriet\u00e0. Queste strutture pi\u00f9 o meno complesse sono utilizzate in una vasta gamma di applicazioni, dai sanitari alle conquista dello spazio.\nOltre alla sua modalit\u00e0 di sintesi, un composto della chimica dolce combina i vantaggi del mondo minerale (forza, trasparenza, regolarit\u00e0 di struttura, ecc) e le potenzialit\u00e0 della biochimica e della chimica organica."}
{"id": "3703855", "revid": "120913607", "url": "https://it.wikipedia.org/wiki?curid=3703855", "title": "Lobnoe mesto", "text": "Lobnoe mesto (, ovvero \"luogo del cranio\") \u00e8 una piattaforma di pietra lunga 13 metri situata nella piazza Rossa a Mosca, di fronte alla cattedrale di San Basilio.\nLa piattaforma, che si pensa sia stata costruita in mattoni negli anni trenta del XVI secolo, \u00e8 citata per la prima volta nel 1547, quando Ivan il Terribile si rivolge ai moscoviti da l\u00ec. Successivamente, venne usata soprattutto per annunciare gli \"ukaz\" degli zar e per le cerimonie religiose. Nonostante una comune credenza, la piattaforma circolare non \u00e8 mai stata un posto dove si eseguivano esecuzioni. Talvolta dei patiboli venivano posizionati l\u00ec vicino, ma normalmente le esecuzioni pubbliche avvenivano a \"Vasil'evskij spusk\", dietro la cattedrale di San Basilio.\nNella Russia zarista, durante la Settimana Santa, la processione della domenica delle palme terminava a Lobnoe mesto, dove veniva eretta una rappresentazione del calvario.\nIl vicino monumento a Minin e Po\u017earskij commemora gli eventi del 1612, quando il principe Pozarskij sal\u00ec sul Lobnoe mesto per dichiarare Mosca libera dagli aggressori polacchi. Nel 1786 l'architetto Matvej F\u00ebdorovi\u010d Kazakov ricostru\u00ec Lobnoe Mesto in pietra bianca, mantenendo la posizione e le proporzioni originarie."}
{"id": "3703857", "revid": "767487", "url": "https://it.wikipedia.org/wiki?curid=3703857", "title": "Abebaw Butako", "text": "Carriera.\nClub.\nGioca nella massima serie etiope dal 2005.\nNazionale.\nHa partecipato alla Coppa d'Africa del 2013."}
{"id": "3703864", "revid": "486946", "url": "https://it.wikipedia.org/wiki?curid=3703864", "title": "Lobnoye Mesto", "text": ""}
{"id": "3703866", "revid": "300067", "url": "https://it.wikipedia.org/wiki?curid=3703866", "title": "Elaine Powell", "text": ""}
{"id": "3703868", "revid": "1632387", "url": "https://it.wikipedia.org/wiki?curid=3703868", "title": "The Sound of Arrows", "text": "The Sound of Arrows \u00e8 un gruppo di musica elettronica composto dagli svedesi Oskar Gullstrand e Stefan Storm.\nIl loro stile \u00e8 stato definito \"un'estetica cromata i cui confini stanno fra il synth pop di classe dei Pet Shop Boys e il britpop pi\u00f9 \"electro oriented\"\".\nStoria.\nFormatosi originariamente nel 2006, il duo ha pubblicato il primo EP \"Danger!\" nel 2008, al quale sono seguite molte collaborazioni con altri artisti, tra cui Lady Gaga Alphabeat, The Naked and Famous, Natalia Kills e Nicole Scherzinger. Il singolo che ha segnato il loro debutto per una major discografica \u00e8 \"Nova\" \u00e8 stato pubblicato nel marzo 2011 dalla Geffen Records, mentre il relativo video musicale \u00e8 stato trasmesso in anteprima da Popjustice il 21 febbraio 2011. \u00c8 seguito il singolo \"M.A.G.I.C\" il 14 agosto 2011. Il 31 ottobre \u00e8 uscito il loro album d'esordio \"Voyage\". Il 17 Marzo 2017, dopo ben cinque anni di mancanza dalle scene, \u00e8 uscito il loro nuovo singolo \"Beautiful Life\", pubblicato da rivenditori e servizi di streaming digitali. Questo album rappresenta un'esplosione sensoriale di influenze anni '90 pop. A proposito del nuovo disco, il duo ha spiegato: Nel 2017 \u00e8 uscito il loro secondo album \"Stay Free\"."}
{"id": "3703869", "revid": "599013", "url": "https://it.wikipedia.org/wiki?curid=3703869", "title": "Nykesha Sales", "text": "Carriera.\nNel giugno del 2016 \u00e8 stata assunta come vice-allenatore della University of Central Florida."}
{"id": "3703871", "revid": "287204", "url": "https://it.wikipedia.org/wiki?curid=3703871", "title": "Praxis Rabemananjara", "text": "Carriera.\nClub.\nNel 2000 gioca al Sirama Namakia. Nel 2001 passa al Leopards Transfoot. Nel 2003 viene acquistato dal Pamplemousses, in cui milita fino al 2010. Nel 2011 si trasferisce al Saint-Denis. Nel 2012 passa al Bras-Fusil. Nel 2016 viene acquistato dal Saint-Benoit.\nNazionale.\nHa debuttato in Nazionale nel 2001. Ha collezionato in totale, con la maglia della Nazionale, 15 presenze e 5 reti."}
{"id": "3703879", "revid": "521302", "url": "https://it.wikipedia.org/wiki?curid=3703879", "title": "St\u00e9phan Praxis", "text": ""}
{"id": "3703884", "revid": "124123", "url": "https://it.wikipedia.org/wiki?curid=3703884", "title": "No\u00ebl-Nicolas Coypel", "text": "Biografia.\nFiglio di No\u00ebl Coypel e fratellastro di Antoine (che aveva ben 30 anni pi\u00f9 di lui), No\u00ebl Nicolas fu un pittore classico di impostazione tardo-barocca, ed \u00e8 spesso considerato dagli storici come il componente pi\u00f9 artisticamente dotato di tutta la famiglia Coypel.\nApprese gli elementi della pittura dal padre e, pur avendolo perso quando aveva solo 15 anni, continu\u00f2 a seguire la vocazione che aveva per l'arte pittorica. Il perfezionamento della sua personalit\u00e0 di artista e del suo indubbio talento si deve anche agli studi assidui a cui egli si applic\u00f2 tenacemente, nonch\u00e9 a profonde riflessioni sui maestri del passato e sulla tecnica compositiva. Prima che pittore No\u00ebl Nicolas fu dunque un uomo colto.\nVinse pi\u00f9 volte il premio dell'Accademia reale, e, alla fine del 1716, venne ad essa aggregato, finch\u00e9, nel 1720, non fu accettato ufficialmente come membro, nel periodo in cui suo fratello Antoine ne era il Rettore. L'opera che gli apr\u00ec le porte della prestigiosa istituzione fu un quadro dal titolo \"\"Nettuno rapisce la ninfa Amimone\". Questo dipinto fu accolto con applausi e contribu\u00ec non poco a consolidare la sua reputazione.\nMa No\u00ebl cercava continuamente occasioni per farsi conoscere ed apprezzare, badando assai pi\u00f9 alla notoriet\u00e0 ed ai riconoscimenti che non ai compensi. Dipinse infatti la cappella della Vergine nella chiesa del S. Salvatore offrendosi di farlo senza alcuna retribuzione.\nL'opera \u00e8 notevole e la concezione compositiva delle pitture del soffitto appare meditata, complessa e di vasto respiro.\nPer i Frati Minimi della Piazza reale dipinse poi un episodio della vita di San Francesco di Paola, che fu considerata la sua opera migliore. Contemporaneamente realizz\u00f2 due tele per la cappella segreta della Sorbona, un S. Antonio e un S. Ilario. Inoltre, nel coro della chiesa di Saint Jean-en-Gr\u00e8ve fu sistemato un suo piccolo dipinto: \"Erodiade danza per Erode\".\nAnche il re aveva, a Versailles, un suo \"Gloria di Angeli\" e, nell'oratorio della regina, si trovava una sua \"Nativit\u00e0\", cos\u00ec come nella residenza del Gran Maestro di corte era presente un altro suo quadro: \"Arione portato da un delfino\".\nNel 1733 fu nominato Professore dall'Accademia ed ebbe fra gli allievi Jean Sim\u00e9on Chardin. Ma la sua carriera didattica non dur\u00f2 a lungo. L'anno seguente, per un semplice incidente domestico, No\u00ebl Nicolas perse la vita a soli 43 anni.\nLa sua scomparsa prematura, e forse anche il suo carattere riservato, gli impedirono di raggiungere la fama dei suoi familiari e di ottenere gli stessi riconoscimenti ufficiali degli altri membri della famiglia Coypel."}
{"id": "3703886", "revid": "39884", "url": "https://it.wikipedia.org/wiki?curid=3703886", "title": "Bir Acheim", "text": ""}
{"id": "3703888", "revid": "298055", "url": "https://it.wikipedia.org/wiki?curid=3703888", "title": "Luthiv\u00edra", "text": ""}
{"id": "3703892", "revid": "47767", "url": "https://it.wikipedia.org/wiki?curid=3703892", "title": "Aicardo", "text": ""}
{"id": "3703901", "revid": "44121314", "url": "https://it.wikipedia.org/wiki?curid=3703901", "title": "Krivoj Rog", "text": ""}
{"id": "3703902", "revid": "44121319", "url": "https://it.wikipedia.org/wiki?curid=3703902", "title": "Zaporo\u017e'e", "text": ""}
{"id": "3703903", "revid": "1100311", "url": "https://it.wikipedia.org/wiki?curid=3703903", "title": "Mike Gomes", "text": "Carriera.\nIl 24 luglio 2012 il Servette lo fa firmare per sei mesi con un'opzione di altri sei mesi. Fa il suo esordio con la squadra ginevrina il 29 luglio 2012 allo Stade de la Pontaise contro il Losanna. Dopo una stagione ed aver disputato soltanto quattro partite con la squadra ginevrina, torna al Neuchatel Xamax."}
{"id": "3703907", "revid": "92723", "url": "https://it.wikipedia.org/wiki?curid=3703907", "title": "Dneprodzer\u017einsk", "text": ""}
{"id": "3703914", "revid": "111373", "url": "https://it.wikipedia.org/wiki?curid=3703914", "title": "Elettrotreno FFS RABe 524", "text": "L'elettrotreno RABe 524 delle Ferrovie Federali Svizzere \u00e8 un elettrotreno per il servizio regionale costruito dalla Stadler Rail e appartenente alla famiglia FLIRT.\nSi tratta di una serie di elettrotreni bitensione in parte a quattro (001-019 / 201\u00f7204) e in parte a sei (101\u00f7117 / 3xx) casse, progettati per l'esercizio sulla rete celere del Canton Ticino, espletato da TiLo (001\u00f7019 / 101\u00f7117 / 3xx) e da Trenord (201\u00f7204), che si estende anche in territorio italiano su alcune linee gestite da RFI e Ferrovienord.\nInizialmente classificati in Italia come ETR 150, tale sigla mut\u00f2 in ETR 524 in occasione dell'applicazione della marcatura unificata a 12 cifre.\nStoria.\nIl primo treno (RABe 524 001) fu consegnato nel giugno del 2006, e subito inizi\u00f2 una serie di prove sulla rete delle Ferrovie Federali Svizzere, intorno a Chiasso. Nel luglio successivo effettu\u00f2 prove sulla rete Ferrovienord, e successivamente a Firenze per Rete Ferroviaria Italiana.\nIl secondo treno fu consegnato nell'aprile 2007, e inizi\u00f2 l'esercizio regolare sulla linea S1 della rete celere ticinese. Dal giugno successivo i treni entrarono in servizio anche sulla S3.\nA partire dal 12 dicembre 2010 entrarono in servizio le prime 11 unit\u00e0 (101\u00f7111) a sei casse.\nDal dicembre 2010 al 14 luglio 2014 tre RABe 524 (a quattro casse) prestarono inoltre servizio sulla linea Ginevra-La Plaine, elettrificata a 1500 V cc. Allo scopo vennero disattivate e piombate le attrezzature del SCMT ed installate quelle per il sistema francese BRS/Crocodile.\nNel 2014 sono stati consegnati 6 esemplari a sei casse per TiLo (112\u00f7117) e 4 esemplari a 4 casse per Trenord (201\u00f7204).\nSono stati inoltre ordinati 14 esemplari TiLo a sei casse per gli anni 2019-2021 (3xx) (5 da FFS e 9 da FNM).\nClassificazione.\nGli elettrotreni sono stati immatricolati con doppia classificazione per le reti ferroviarie svizzera e italiana.\nSecondo la classificazione svizzera gli elettrotreni sono contraddistinti dalla sigla RABe 524 seguita da un numero progressivo a tre cifre, cos\u00ec che il primo treno \u00e8 classificato RABe 524 001 con i singoli elementi identificati nell'ordine con le lettere A, D, C e B.\nLa classificazione italiana, diversamente dalla svizzera rimasta sempre immutata, ha avuto una storia pi\u00f9 articolata che prevedeva inizialmente l'identificazione dei singoli elementi come ALe 151, Le 152, Le 153 e ALe 154, che per\u00f2 non fu adottata venendo sostituita all'atto dell'omologazione con la sigla ETR 150 per l'intero elettrotreno, mentre ognuna delle quattro casse porta un numero progressivo crescente, cos\u00ec che il primo treno \u00e8 composto dagli elementi ETR 151.001, ETR 152.001, ETR 153.001 ed ETR 154.001.\nCon l'applicazione della marcatura unificata a 12 cifre la classificazione ETR 150 \u00e8 stata mutata in ETR 524."}
{"id": "3703919", "revid": "572415", "url": "https://it.wikipedia.org/wiki?curid=3703919", "title": "Microsoft Math", "text": ""}
{"id": "3703924", "revid": "599013", "url": "https://it.wikipedia.org/wiki?curid=3703924", "title": "Betty Lennox", "text": ""}
{"id": "3703925", "revid": "729019", "url": "https://it.wikipedia.org/wiki?curid=3703925", "title": "Principales", "text": "I principales (dal latino \"princeps\", primo tra tanti) erano gli ufficiali di grado inferiore o i sottufficiali della legione romana e delle truppe ausiliarie. Rappresentavano un gradino superiore rispetto a quei soldati (\"miles\") immuni da particolari lavori di routine della vita militare (\"immunes\").\nIn una legione si calcola che vi fossero circa 480 uomini appartenenti alla categoria dei \"principales\", anche se questa cifra poteva variare a seconda dell'unit\u00e0 considerata. Fondamentalmente si trattava di tutte quelle cariche poste sotto il centurione, che erano esentate da compiti o servizi di normale routine (\"munera\"), all'interno di ogni coorte o centuria. Essi avevano anche il beneficio di ricevere una paga di una volta e mezzo o due rispetto al semplice legionario romano. Era l'anticamera per poi poter accedere al rango di centurione. I \"principales\" erano quindi classificati come segue, secondo i loro compiti:\nE poich\u00e9 questa categoria di soldati dell'esercito romano aveva paga doppia o pari ad una volta e mezzo, rispetto al semplice \"miles\", erano anche denominati \"duplicarius\" o \"sesquiplicarius\". Tra i \"sesquiplicarii\" c'erano il \"cornicen\", il \"bucinator\", il \"tubicen\", il \"tesserarius\" ed il \"beneficiarius\"; mentre tra i \"duplicarii\" c'erano l'\"optio\", l'\"aquilifer\", il \"signifer\", l'\"imaginifer\", il \"vexillarius equitum\", il \"cornicularius\" ed il \"campidoctor\"."}
{"id": "3703930", "revid": "135224", "url": "https://it.wikipedia.org/wiki?curid=3703930", "title": "Procalcitonina", "text": "La procalcitonina (PCT) \u00e8 una proteina di 116 aminoacidi derivata dalla proteolisi intracellulare del precursore, la pre-procalcitonina.\nBiodinamica.\nEssa \u00e8 un precursore dell'ormone calcitonina, il quale \u00e8 coinvolto nell'omeostasi del calcio e viene prodotto per proteolisi della pre-procalcitonina ad opera dell'enzima pro-ormone convertasi a livello delle cellule C della tiroide e delle cellule neuroendocrine dei polmoni e dell'intestino. In condizioni fisiologiche la procalcitonina si separa in calcitonina, katacalcina ed altri residui proteici. Il livello di procalcitonina nel flusso sanguigno di individui sani rimane in genere sotto il limite di rilevabilit\u00e0 (10 pg/mL) del test clinico, o comunque risulta minore di 0.05\u00a0ng/mL. In conseguenza all'insorgere di infezioni batteriche gravi e dei relativi quadri di risposta infiammatoria sistemica, la procalcitonina si trova in circolo in questa forma integra e la sua origine \u00e8 extratiroidea (viene soprattutto prodotta da cellule parenchimali e dagli organi connessi col sistema immunitario), i valori ematici di procalcitonina possono in questo caso raggiungere concentrazioni anche superiori a 100\u00a0ng/mL. La PCT si modifica in alcune condizioni cliniche: principalmente stati infettivi di origine batterica, in misura minore fungina e parassitaria, con manifestazioni sistemiche associate ma anche in alcuni quadri di SIRS non necessariamente sostenuti da eventi infettivi, quali lo shock cardiogeno ed il trauma chirurgico. La PCT aumenta dopo 3 ore dalla somministrazione di endotossina e ha un picco intorno alle 12 ore, con un'emivita di 24 ore. Rilevare alti livelli di procalcitonina in soggetti con sospetta sepsi \u00e8 un elemento importante per la diagnosi certa; in questi casi occorre immediatamente iniziare la terapia antisettica e antibiotica.\nUtilizzo.\nDiagnosi e prognosi della sepsi.\nLa misura della concentrazione ematica della procalcitonina pu\u00f2 essere utilizzata come marcatore di infezione batterica e sepsi grave e correla bene col grado di severit\u00e0 della stessa.Si osserva inoltre che la PCT, se paragonata ad altri marker come IL-2, IL-6, IL-8, Proteina C-Reattiva e TNF-\u03b1, rivela il pi\u00f9 alto grado di sensibilit\u00e0 (85%) e specificit\u00e0 (91%) nella differenziazione dei pazienti con SIRS da quelli con sepsi di origine batterica.\nMonitoraggio della terapia antibiotica.\nIl monitoraggio in serie dei valori di PCT pu\u00f2 ridurre la prescrizione non necessaria di antibiotici su pazienti affetti da infezioni delle basse vie respiratorie o pazienti affetti da infezioni sistemiche gravi (sepsi) ricoverati in terapia intensiva ottimizzandone l'utilizzo. La PCT pu\u00f2 essere efficace nella guida della terapia antibiotica tramite l'utilizzo di algoritmi che in funzione di alcuni valori di riferimento incoraggiano o meno la somministrazione degli antibiotici o viceversa ne suggeriscono l'interruzione; nell'ambito delle infezioni delle basse vie respiratorie, per valori di riferimento &lt;0.1 \u00b5g/L o &lt;0.25 \u00b5g/L la somministrazione viene pi\u00f9 o meno scoraggiata e per valori \u22650.5 \u00b5g/L o \u22650.25 \u00b5g/L viene incoraggiata. Nell'ambito del monitoraggio della terapia su pazienti con infezioni sistemiche gravi i valori di riferimento osservati cambiano secondo l'algoritmo in figura 1. \u00c8 stato inoltre dimostrato che l'utilizzo di una strategia di interruzione della terapia antibiotica guidata da PCT non comporta alcun rischio per il paziente. \u00c8 importante notare che se il paziente risponde alla terapia, \u00e8 possibile in genere osservare un dimezzamento giornaliero del valore di PCT fino ad un valore di soglia (o basale) al di sotto del quale (ed insieme alla valutazione clinica del paziente) l'interruzione della terapia antibiotica \u00e8 consigliata.\nDiagnosi di batteriemia.\nUna meta analisi riporta una sensibilit\u00e0 del 76% ed una specificit\u00e0 del 70%.\nImplicazioni farmacoeconomiche.\nL'uso della procalcitonina come guida alle strategie di somministrazione della terapia antibiotica pu\u00f2 essere utile alla riduzione dei costi legati agli antibiotici grazie ad un approccio pi\u00f9 razionale, ottimizzato ed orientato al paziente. Prendendo in considerazione i risultati ottenuti da diversi studi sulla riduzione della durata della terapia antibiotica potrebbe essere utile tenere in considerazione - anche se in prima battuta e considerando le opportune condizioni al contorno- l'impatto che l'uso della PCT potrebbe avere sui costi totali derivanti dall'abuso della terapia antibiotica. \nCollegamenti esterni.\nwww.procalcitonin.com"}
{"id": "3703931", "revid": "767487", "url": "https://it.wikipedia.org/wiki?curid=3703931", "title": "Scarpa d'oro 1990", "text": "La Scarpa d'oro 1990 \u00e8 il riconoscimento calcistico che \u00e8 stato assegnato al miglior marcatore assoluto in Europa tenendo presente le marcature segnate nel rispettivo campionato nazionale nella stagione 1989-1990. I vincitori a pari merito del premio sono stati Hugo S\u00e1nchez e Hristo Stoitchkov entrambi con 38 reti."}
{"id": "3703933", "revid": "287204", "url": "https://it.wikipedia.org/wiki?curid=3703933", "title": "Qualificazioni al campionato europeo di calcio 1980", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 1980.\nFormula.\n34 membri UEFA: 8 posti disponibili per la fase finale. L' (in qualit\u00e0 di paese ospitante) \u00e8 qualificata direttamente, e non partecipano alle qualificazioni.\nRimangono 31 squadre per 7 posti disponibili per la fase finale. Le qualificazioni si compongono di un solo turno: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio.\nIl sorteggio dei gruppi di qualificazione alla fase finale ha avuto il seguente esito:"}
{"id": "3703940", "revid": "767487", "url": "https://it.wikipedia.org/wiki?curid=3703940", "title": "Distanza interionica", "text": "La distanza interionica \u00e8 la minima distanza che si ha tra due ioni, che si avvicinano fino ad un punto di equilibrio, dato dalla forza di Coulomb e quella repulsiva delle nuvole elettriche (forze di Born).\nL'energia di un reticolo cristallino ionico, dovuta alle interazioni elettrostatiche fra gli ioni (energia di Madelung), dipende dalla carica degli ioni e dalla loro distanza."}
{"id": "3703941", "revid": "287204", "url": "https://it.wikipedia.org/wiki?curid=3703941", "title": "Dendrocerotaceae", "text": "La famiglia Dendrocerotaceae \u00e8 uno dei gruppi delle antoceratofite."}
{"id": "3703962", "revid": "422900", "url": "https://it.wikipedia.org/wiki?curid=3703962", "title": "Berlino est", "text": ""}
{"id": "3703974", "revid": "599013", "url": "https://it.wikipedia.org/wiki?curid=3703974", "title": "Beryl Penrose", "text": "Biografia.\nVinse il titolo in singolare all'Australian Open nel 1955 superando in finale Thelma Long con il punteggio di 6-4, 6-3. Sempre all'Open australiano vinse due edizioni del torneo di doppio femminile entrambe in coppia con Mary Bevis Hawton, la prima nel 1954 battendo in finale Hazel Redick-Smith e Julia Wipplinger per 6-3, 8-6. la seconda nel 1955. Nel 1956 si aggiudic\u00f2 anche il torneo di doppio misto in coppia con Neale Fraser.\nMuore il 22 giugno 2021 all'et\u00e0 di 90 anni."}
{"id": "3703975", "revid": "599013", "url": "https://it.wikipedia.org/wiki?curid=3703975", "title": "Awful Truth", "text": ""}
{"id": "3703978", "revid": "46931", "url": "https://it.wikipedia.org/wiki?curid=3703978", "title": "The Awful Truth", "text": ""}
{"id": "3703981", "revid": "2196086", "url": "https://it.wikipedia.org/wiki?curid=3703981", "title": "Sky Deutschland", "text": "Sky Deutschland \u00e8 una piattaforma televisiva satellitare commerciale destinata al mercato televisivo tedesco fornita a pagamento da Sky Deutschland GmbH nata il 4 luglio 2009. Al 30 giugno 2018 gli abbonati sono 5,191 milioni.\nL'attuale amministratore delegato \u00e8 Carsten Schmidt.\nPropriet\u00e0.\nLa societ\u00e0 \u00e8 controllata al 100% dal gruppo britannico Sky.\nServizi.\nL'offerta e i servizi tecnologici di Sky Deutschland, rispetto alle sorelle europee Sky UK e Sky Italia, \u00e8 cos\u00ec strutturata:\nLa programmazione tedesca \u00e8 visibile soltanto sui decoder \"Sky HD\" e \"Sky+HD e \"stata rinnovata l'EPG con il lancio di \"Sky Anytime\".\nFino al 9 luglio 2009 era nota con il nome di \"Premiere\"."}
{"id": "3703983", "revid": "599013", "url": "https://it.wikipedia.org/wiki?curid=3703983", "title": "Juan Jos\u00e9 Garc\u00eda Granero", "text": "Caratteristiche tecniche.\nPu\u00f2 ricoprire diversi ruoli a centrocampo.\nCarriera.\nNato a Madrid, inizia a giocare nelle giovanili del Real Madrid ma, giovanissimo, si trasferisce con la famiglia a Saragozza ed entra nelle giovanili del . Dal 2000 al 2003 milita nel Real Saragozza B, nel campionato di Segunda Divisi\u00f3n B, ben figurando. La sua crescita fu interrotta da un grave infortunio al ginocchio, che lo costrinse a non giocare per circa un anno, quando era sul punto di venire aggregato definitivamente alla prima squadra.\nNella stagione 2003-2004 viene ceduto all'Elche, in Segunda Divisi\u00f3n, per fare esperienza. Esordisce il 6 settembre 2003, giocando per 88 minuti prima di essere sostituito da David Cu\u00e9llar in una partita finita 1-1 contro il Levante. Nella partita successiva viene espulso per doppia ammonizione. Il 2 novembre realizza il primo gol in Segunda Divisi\u00f3n, mettendo a segno il gol del 2-1 nella partita giocata contro la Ciudad de Murcia e terminata 2-2. A met\u00e0 campionato, con l'arrivo dell'argentino \u00d3scar Ruggeri in panchina, viene escluso dalla squadra titolare, accusato, come altri giocatori in prestito, di non essere abbastanza motivato. Conclude la stagione con trenta presenze e tre gol. Nella stagione 2004-2005 torna a Saragozza e il 21 novembre 2004 esordisce in Primera Divisi\u00f3n, quando l'allenatore V\u00edctor Mu\u00f1oz lo manda in campo al posto del giovane Alberto Zapater nel finale della partita di campionato persa per 1-0 alla Romareda contro il Maiorca. Colleziona altre tre presenze in campionato, sempre partendo dalla panchina, contro Getafe, Villarreal e Osasuna.\nA fine stagione rimane svincolato e passa allo Xerez, in Segunda Divisi\u00f3n.\nAllenato da Luis Lucas Alcaraz, esordisce il 27 agosto, alla prima giornata di campionato, entrando in campo al posto di Ismael Santiago nel secondo tempo della partita vinta per 2-1 contro la squadra filiale del Real Madrid. Conclude la stagione con 28 presenze e un gol, realizzato alla settima giornata, in occasione della vittoria per 6-2 in casa della Ciudad de Murcia. Nella stagione 2006-2007 colleziona una sola presenza con gli andalusi, subentrando a Pedro R\u00edos in occasione della vittoria casalinga per 3-1 contro il Ponferradina, poi si trasferisce al Vecindario, altra squadra della Segunda Divisi\u00f3n. Con la squadra dell'isola di Gran Canaria, alla prima esperienza in Segunda Divisi\u00f3n della sua storia, debutta il 4 febbraio 2007, in occasione di un pareggio a reti inviolate contro il CD Castell\u00f3n. Colleziona 12 presenze senza gol e la squadra termina il campionato in ultima posizione. Garc\u00eda Granero decide quindi di trasferirsi in Grecia, per giocare con lo Ionikos, squadra appena retrocessa in Beta Ethniki, la seconda serie del campionato greco, dopo 13 stagioni consecutive in massima serie. Con la squadra del Pireo gioca 27 partite e segna un gol, contribuendo al raggiungimento del quinto posto in campionato.\nNella stagione successiva torna in Spagna, di nuovo alle Canarie, per giocare nell'Universidad de Las Palmas de Gran Canaria Club de F\u00fatbol, squadra della Segunda B. Esordisce il 1\u00ba marzo 2009, alla 27\u00aa giornata di campionato, subentrando nel finale a Fabricio Ronchetti in occasione della vittoria per 2-1 contro il Real Madrid Castilla. Nella partita successiva viene espulso. Dopo il turno di squalifica gioca nove partite consecutive, fino alla fine del campionato. Il 15 marzo segna il suo unico gol stagionale, portando in vantaggio la sua squadra nella partita vinta per 2-0 contro il M\u00e9rida UD.\nNella stagione 2009-2010 gioca in Segunda B con il Legan\u00e9s. Esordisce il 10 gennaio e nella partita successiva viene espulso. Conclude la stagione con 15 presenze e due cartellini rossi ricevuti. Dopo una breve esperienza al Cerro Reyes, squadra dell'Extremadura con sede a Badajoz, passa all'Alcobendas Sport, in Tercera Divisi\u00f3n.\nNel 2012 passa al Club Deportivo San Fernando de Henares. Si ritira nel 2014."}
{"id": "3703986", "revid": "1543377", "url": "https://it.wikipedia.org/wiki?curid=3703986", "title": "Campionato oceaniano di baseball", "text": "Il campionato oceaniano di baseball \u00e8 il principale torneo per squadre nazionali di baseball dell'Oceania ed \u00e8 organizzato dalla Baseball Confederation of Oceania (BCO). Esso \u00e8 di recente formazione, essendosi disputato per la prima volta nel 1999. Precedentemente, infatti, le poche squadre oceaniane esistenti (tra cui la forte Australia) potevano disputare il campionato asiatico.\nEmblematico del bassissimo livello di sviluppo del baseball in questo continente \u00e8 il fatto che le edizioni del 2004 e del 2007 siano state vinte a tavolino dall'Australia per assenza di avversari, mentre nel 2000 e nel 2003 solo due squadre parteciparono."}
{"id": "3703988", "revid": "767487", "url": "https://it.wikipedia.org/wiki?curid=3703988", "title": "Valerie Still", "text": ""}
{"id": "3703990", "revid": "729019", "url": "https://it.wikipedia.org/wiki?curid=3703990", "title": "\u00cele de la Possession", "text": "L'\u00eele de la Possession \u00e8 l'isola principale dell'arcipelago sub-antartico delle isole Crozet, appartenente alle Terre australi e antartiche francesi.\nStoria.\nL'\u00eele de la Possession fu scoperta il 24 gennaio 1772 dall'esploratore francese Nicolas Thomas Marion-Dufresne. Julien Crozet, comandante in seconda del \"Mascarin\", fu inviato a terra dove effettu\u00f2 una cerimonia per la presa di possesso posando una bottiglia contenente una pergamena nel nome del re Luigi XV. L'isola fu per questo chiamata \"Isola della presa di possesso\" (in francese \"\u00eele de la Prise de Possession\").\nLa corvetta \"H\u00e9ro\u00efne\" dell'ammiraglio Jean-Baptiste C\u00e9cille fece scalo su quest'isola.\nGeografia.\nCon una superficie di 150\u00a0km\u00b2, l'\u00eele de la Possession \u00e8 la pi\u00f9 grande dell'arcipelago. \u00c8 anche la sola a possedere una base permanente, la base Alfred Faure, costruita nel 1963, che ospita da 18 a 30 ricercatori.\nInsieme all'\u00eele de l'Est situata 18\u00a0km a est, al di l\u00e0 del \"canal des Orques\", forma il gruppo orientale dell'arcipelago.\nL'\u00eele de la Possession, cos\u00ec come le altre isole dell'arcipelago \u00e8 un'area protetta in quanto facente parte della \"R\u00e9serve naturelle nationale des Terres Australes Fran\u00e7aises\". Tale protezione copre esclusivamente lo spazio terrestre dell'isola.\nVulcanologia.\nL'esplorazione vulcanologica dell'isola \u00e8 stata effettuata nel 1981 da Luc Chevallier.\nL'\u00eele de la Possession \u00e8 uno stratovulcano che si \u00e8 formato nel corso di almeno 5 fasi di attivit\u00e0.\nIl suo centro eruttivo \u00e8 attualmente localizzato ad ovest (cap de l'H\u00e9ro\u00efne) dove dei pannelli levigati dall'erosione marina risultano in contrasto con la pendenza generale del vulcano. Questa \"fase 1\", la pi\u00f9 antica, \u00e8 formata da ialoclastiti palagonitizzate intercalate a strati di fossili marini (pecten, mitilo) testimoni di un'attivit\u00e0 subacquea.\nLa \"fase 2\" \u00e8 visibile nei fondi delle valli e corrisponde all'attivit\u00e0 sub-aerea di spesse colate di basalto interrotta da un'attivit\u00e0 pi\u00f9 esplosiva di piroclastite. Delle reti di dicchi anulari sono presenti in tutta la \"serie 2\". Questa attivit\u00e0 si colloca fra i 9 e 1,3 milioni di anni fa, ossia nel Mio-Pliocene e fino al Pleistocene.\nLa \"fase 3\" si \u00e8 depositata dopo l'erosione della superficie lavica della fase 2. Inizia con un conglomerato basale seguito da piroclastiti interstratificate da sottili colate di lava, via via pi\u00f9 abbondanti verso la fine del ciclo. Questi prodotti sono stati trasportati da dicchi radiali con centro nella parte occidentale dell'isola. Questa fase ha avuto luogo tra 1 e 0,5 milioni di anni fa (Pleistocene).\nNella \"fase 4\" si costituiscono le formazioni rocciose di una decina di metri di spessore che coronano l'altopiano. La lava proviene dai dicchi raggruppati in un sistema di spaccature di direzione NW-SE le cui iniezioni ravvicinate di una decina di metri indicano una maggiore estensione della crosta oceanica a quell'epoca. Questa fase \u00e8 stata seguita da un periodo di glaciazione.\nLa \"fase 5\" \u00e8 rappresentata da coni di scorie (ne \u00e8 un esempio \"mont Branca\" e soprattutto la zona del \"mont des Crat\u00e8res\") allineati ai dicchi e alle fratture del vulcano primitivo. Dovrebbe risalire a meno di 100.000 anni fa."}
{"id": "3703992", "revid": "913245", "url": "https://it.wikipedia.org/wiki?curid=3703992", "title": "Bouabdellah Tahri", "text": "Altre competizioni internazionali.\n2002\n2003\n2004\n2005\n2006\n2007\n2008\n2009\n2010"}
{"id": "3703994", "revid": "599013", "url": "https://it.wikipedia.org/wiki?curid=3703994", "title": "Andrea Nagy", "text": ""}
{"id": "3703996", "revid": "466539", "url": "https://it.wikipedia.org/wiki?curid=3703996", "title": "Locomotiva FS E.621", "text": "Le locomotive FS E.621 sono state cinque locomotive elettriche delle Ferrovie dello Stato italiane ricostruite nel secondo dopoguerra mediante trasformazione di altrettante E.620 a terza rotaia.\nPremesse.\nLe locomotive erano state costruite nel 1925 dalle Officine Meccaniche Reggiane riutilizzando parti elettriche di vecchie elettromotrici fuori servizio con struttura a due carri articolati a 3 assi ciascuno; dotate di 6 motori a corrente continua raggiungevano la velocit\u00e0 massima di 85\u00a0km/h. La trasmissione del moto agli assi avveniva per mezzo di ingranaggi con motori sospesi per il naso (sistema tranviario).\nLa trasformazione avvenne soprattutto per poterle utilizzare sotto l'alimentazione a 3.000 volt data la carenza di locomotive del dopoguerra. Allo scopo di poter utilizzare senza eccessive modifiche la parte elettrica e i motori a 650 volt venne adottato il sistema a metadinamo mediante il quale la tensione di linea, 3000 volt, veniva dimezzata alimentando i due motori di trazione in serie a 750 volt ciascuno."}
{"id": "3703997", "revid": "110157", "url": "https://it.wikipedia.org/wiki?curid=3703997", "title": "Idealism", "text": "Idealism \u00e8 l'album di debutto del duo elettronico tedesco Digitalism.\n\u00c8 stato pubblicato in Giappone il 9 maggio 2007 dalla EMI Music Japan, mentre in Europa \u00e8 uscito il successivo 21 maggio, da Kitsun\u00e9 e Virgin Records, e negli States \u00e8 stato messo in commercio il 5 giugno dello stesso anno.\nLe cinque tracce: Idealism, Zdarlight, Digitalism In Cairo, Jupiter Room e Pogo, erano state pubblicate in precedenza come EP.\nSuccessivamente all'uscita dell'album sono state rese disponibili 7 bonus tracks, scaricabili gratuitamente da internet.\nIl singolo \"Zdarlight\" viene utilizzata nello spot pubblicitario della BMW X1, mentre l'altro singolo Pogo fa parte della colonna sonora di FIFA 08.\nTracce.\nbonus tracks:"}
{"id": "3704011", "revid": "123344026", "url": "https://it.wikipedia.org/wiki?curid=3704011", "title": "Dexketoprofene", "text": "Il dexketoprofene \u00e8 una molecola, derivato dell'acido propionico, appartenente alla classe dei farmaci antinfiammatori non steroidei (FANS).\nIl farmaco \u00e8 commercializzato nella forma di sale di trometamolo, un sale solubile in acqua dell'enantiomero destrogiro della miscela racema del FANS ketoprofene.\nIl farmaco \u00e8 dotato di propriet\u00e0 di tipo analgesico, antinfiammatorio e antipiretico. In Italia il farmaco \u00e8 venduto dalla societ\u00e0 farmaceutica Menarini con i nomi commerciali di Enantyum e Fastumdol, nella forma farmaceutica di compresse rivestite e granulato per soluzione orale.\nFarmacodinamica.\nIl meccanismo d'azione di dexketoprofene \u00e8 sostanzialmente da imputare alle propriet\u00e0 inibitorie della biosintesi delle prostaglandine: viene cos\u00ec impedita la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge sia la ciclossigenasi 1 (COX-1) che la ciclossigenasi 2 (COX-2).\nFarmacocinetica.\nDopo somministrazione orale dexketoprofene viene ampiamente assorbito dal tratto gastrointestinale. La concentrazione plasmatica massima (Cmax) viene raggiunta dopo circa 30 minuti (Tmax) dalla assunzione (con un range di 15-60 minuti). L'assunzione del farmaco con cibo determina una lieve riduzione della Cmax ed un ritardo di Tmax.\nIl legame con le proteine plasmatiche \u00e8 decisamente elevato e pari al 99%. Nell'organismo il farmaco viene metabolizzato tramite processi di glucuronazione. L'eliminazione avviene prevalentemente per via urinaria: dal 70 all'80% di una dose somministrata viene rinvenuta nelle urine entro 12 ore dalla assunzione.\nNei soggetti anziani l'eliminazione del farmaco \u00e8 ridotta ed il declino della funzionalit\u00e0 renale in questa popolazione richiede una maggiore cautela nel dosaggio.\nUsi clinici.\nIl farmaco viene impiegato nel trattamento sintomatico del dolore, da lieve a moderato, ed in particolare per ridurre la flogosi in numerosi processi infiammatori muscolo-articolari. Viene inoltre utilizzato nella terapia della artrite reumatoide, osteoartrite, artropatie ed osteoartrosi, spondilite anchilosante, nella dismenorrea nell'attacco acuto di emicrania nel dolore dentale e nel dolore post-chirurgico.\nEffetti collaterali ed indesiderati.\nIn corso di trattamento con dexketoprofene gli effetti avversi pi\u00f9 spesso evidenziati sono di natura gastrointestinale e comprendono: dispepsia, secchezza delle fauci, nausea, vomito, flatulenza, diarrea oppure costipazione, dolore addominale, gastriti. Raramente si registrano ulcera peptica, ed emorragia o perforazione da ulcera peptica, o pancreatiti.\nPi\u00f9 frequente invece la comparsa di disturbi della cute e del tessuto sottocutaneo tra cui eruzioni cutanee, rash, sindrome di Stevens-Johnson, necrolisi epidermica tossica (Sindrome di Lyell), prurito e reazione di fotosensibilit\u00e0.\nAltri effetti avversi segnalati sono cefalea, capogiro, sonnolenza, vertigine e tinnito, palpitazioni, brividi e vampate di calore.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure ad uno qualsiasi degli eccipienti. \u00c8 inoltre controindicato in soggetti con anamnesi di ulcera peptica attiva oppure di emorragia e perforazione intestinale dopo assunzione di FANS.\nDexketoprofene \u00e8 inoltre controindicato nei pazienti in cui in precedenza si siano scatenate crisi di asma, rinite acuta, angioedema od orticaria in risposta alla assunzione di acido acetilsalicilico, ibuprofene o altri FANS. Infine dexketoprofene non deve essere assunto da soggetti con diatesi emorragica e disturbi della coagulazione, affetti da insufficienza cardiaca grave, insufficienza epatica grave, ed insufficienza renale moderata o severa. Deve esserne evitato l'utilizzo anche da parte delle donne che si trovano nell'ultimo trimestre di gravidanza e nelle donne che allattano al seno.\nDosi terapeutiche.\nNei soggetti adulti il dosaggio iniziale consigliato \u00e8 di 12,5 mg ogni 4-6 ore oppure di 25\u00a0mg ogni 8 ore. La dose complessiva giornaliera non deve oltrepassare i 75\u00a0mg.\nCome per altri FANS gli effetti avversi sono minimizzati con il ricorso alla pi\u00f9 bassa dose efficace e per la durata di trattamento, che occorre per controllare i sintomi, pi\u00f9 breve possibile. Poich\u00e9 il farmaco \u00e8 eliminato per via renale \u00e8 necessario ricorrere, conservativamente, ad un aggiustamento della dose di dexketoprofene in soggetti con compromissione della funzionalit\u00e0 renale\nSovradosaggio.\nIn soggetti con assunzione eccessiva di dexketoprofene, accidentale o volontaria, \u00e8 necessario intraprendere quanto prima una adeguata terapia di supporto. Se l'assunzione \u00e8 recente \u00e8 possibile ricorrere alla lavanda gastrica ed alla somministrazione di carbone attivato. \u00c8 opportuno il monotoraggio clinico del paziente e delle sue funzioni vitali. Dexketoprofene pu\u00f2 essere eliminato dall'organismo ricorrendo all'emodialisi."}
{"id": "3704015", "revid": "119925861", "url": "https://it.wikipedia.org/wiki?curid=3704015", "title": "Monti F\u0103g\u0103ra\u0219", "text": "I Monti F\u0103g\u0103ra\u0219 (in rumeno \"Mun\u021bii F\u0103g\u0103ra\u0219ului)\" sono un gruppo montuoso collocato nella Romania centrale a ovest della citt\u00e0 di Bra\u0219ov, a sud della cittadina di F\u0103g\u0103ra\u0219, da cui prendono il nome. Fanno parte dei Carpazi.\nClassificazione.\nI Monti F\u0103g\u0103ra\u0219 hanno la seguente classificazione:"}
{"id": "3704019", "revid": "599013", "url": "https://it.wikipedia.org/wiki?curid=3704019", "title": "Sonja Henning", "text": ""}
{"id": "3704020", "revid": "767487", "url": "https://it.wikipedia.org/wiki?curid=3704020", "title": "Metadinamo", "text": "La metadinamo \u00e8 una macchina elettrica in grado di convertire la corrente elettrica a corrente continua elevandone o abbassandone la tensione.\nFunzionamento.\nL'inventore la defin\u00ec \"una macchina a corrente continua con pi\u00f9 di due file di spazzole per paio di poli\"\nIl maggior numero di spazzole \u00e8 dovuto proprio alla caratteristica concettuale della metadinamo che funziona prevalentemente utilizzando le correnti di armatura (indotto). Lo statore della macchina supporta gli avvolgimenti regolatori, variatori e stabilizzatori e i poli ausiliari.\nLa configurazione pi\u00f9 usata della macchina \u00e8 quella che ne assicura la \"funzione trasformatrice\". Le configurazioni vengono distinte in base alla posizione delle spazzole; essenzialmente vengono utilizzate: quella cosiddetta a \"croce\" (che ha quattro spazzole per ciclo disposte a 90\u00b0) che pu\u00f2 trasformare la corrente continua a tensione costante in corrente continua a corrente costante. Quella cosiddetta a \"otto\" (che ha anch'essa quattro spazzole disposte a croce) che differisce nel fatto di avere gli utilizzatori disposti in modo simmetrico su due circuiti ciascuno applicati tra una spazzola primaria e ad una secondaria. Tale disposizione fa s\u00ec che solo una parte della potenza richiesta dagli utilizzatori interessi la metadinamo che quindi risulta pi\u00f9 piccola e leggera. Infine la configurazione \"a tridente\", usata nella trasformazione delle locomotive E.620, che permette il dimezzamento della tensione di linea (nel caso specifico 3000 volt) per l'alimentazione dei motori di trazione. In questo caso le spazzole secondarie non sono disposte nei punti medi tra quelle primarie, come nel caso della configurazione a croce, ma in posizione spostata (ma sempre con la linea ideale congiungente ortogonale tra loro). Ci\u00f2 richiede una quantit\u00e0 doppia di segmenti primari e un numero maggiore di poli ausiliari, sei invece di quattro, in ragione del fatto che il flusso primario assume una componente diversa da zero negli assi di commutazione secondari.\nAntecedentemente all'introduzione dei convertitori statici la metadinamo era usata per trasformare la corrente continua. \u00c8 costituita da un avvolgimento induttore e due avvolgimenti indotti separati muniti di collettori di commutazione a cui fanno capo distinte coppie di spazzole poste ad angolazioni differenti. La macchina \u00e8 cos\u00ec in grado di funzionare sia da motore sia da generatore allo stesso tempo.\nAlimentando l'avvolgimento \"motore\" (con numero maggiore di spire) con una corrente continua a tensione alta \u00e8 possibile prelevare alle spazzole dell'altro una corrente a tensione pi\u00f9 bassa. \u00c8 tuttavia possibile anche l'uso inverso per elevare la tensione.\nOggi il dispositivo \u00e8 caduto in disuso in seguito all'avvento dei dispositivi statici. Un esempio di utilizzazione della metadinamo fu, nel capo ferroviario, quello della ricostruzione delle E.621.\nL'invenzione della metadinamo \u00e8 opera del professore Giuseppe Massimo Pestarini, ingegnere elettrotecnico italiano."}
{"id": "3704023", "revid": "131145", "url": "https://it.wikipedia.org/wiki?curid=3704023", "title": "2000 m", "text": ""}
{"id": "3704024", "revid": "123191518", "url": "https://it.wikipedia.org/wiki?curid=3704024", "title": "Jennifer Rizzotti", "text": ""}
{"id": "3704029", "revid": "132266", "url": "https://it.wikipedia.org/wiki?curid=3704029", "title": "Categoria marescialli", "text": ""}
{"id": "3704032", "revid": "1442080", "url": "https://it.wikipedia.org/wiki?curid=3704032", "title": "Generali Ladies Linz 2011 - Doppio", "text": "Il doppio del Generali Ladies Linz 2011 \u00e8 stato un torneo di tennis facente parte del WTA Tour 2011.\nRenata Vor\u00e1\u010dov\u00e1 e Barbora Z\u00e1hlavov\u00e1-Str\u00fdcov\u00e1 erano le detentrici del titolo ma Vor\u00e1\u010dov\u00e1 non ha partecipato. Z\u00e1hlavov\u00e1-Str\u00fdcov\u00e1 ha fatto coppia con Iveta Bene\u0161ov\u00e1 ma sono state eliminate nei quarti di finale.\nMarina Erakovi\u0107 e Elena Vesnina hanno sconfitto in finale Julia G\u00f6rges e Anna-Lena Gr\u00f6nefeld per 7-5, 6-1."}
{"id": "3704035", "revid": "339392", "url": "https://it.wikipedia.org/wiki?curid=3704035", "title": "Graduati di truppa", "text": ""}
{"id": "3704041", "revid": "599013", "url": "https://it.wikipedia.org/wiki?curid=3704041", "title": "Lucienne Berthieu", "text": ""}
{"id": "3704042", "revid": "287204", "url": "https://it.wikipedia.org/wiki?curid=3704042", "title": "Monti Fagaras", "text": ""}
{"id": "3704043", "revid": "767487", "url": "https://it.wikipedia.org/wiki?curid=3704043", "title": "Phuwiangosaurus sirindhornae", "text": "Il phuwiangosauro (Phuwiangosaurus sirindhornae) \u00e8 un dinosauro erbivoro appartenente ai sauropodi. Visse nel Cretaceo inferiore (Valanginiano/Hauteriviano, circa 140 milioni di anni fa) e i suoi resti sono stati ritrovati in Thailandia. \nDescrizione.\nQuesto dinosauro \u00e8 conosciuto per numerosi resti fossili, ritrovati nella formazione Sao Khua nel Khorat Plateau. L'olotipo consiste in un esemplare incompleto e parzialmente articolato, comprendente tre vertebre cervicali, quattro dorsali, alcune costole, la scapola sinistra e la parte terminale di quella destra, l'omero sinistro e parte dell'ulna sinistra, entrambe le pelvi, i femori e la fibula sinistra. Lo scheletro ha permesso di ricostruire un sauropode di media taglia, lungo circa 15-20 metri e dalla corporatura non troppo massiccia. Successivamente sono stati ritrovati numerosi altri esemplari, tra cui alcuni giovani e un altro esemplare subadulto che conserva parti di cranio (Suteethorn et al., 2009). \"Phuwiangosaurus\" doveva essere un sauropode dal profilo relativamente elevato, il collo lungo e massiccio e una testa piuttosto massiccia dotata di denti dritti e sottili, solo leggermente spatolati. Una caratteristica insolita era data dalle spine neurali biforcute. \nClassificazione.\nI primi fossili di questo dinosauro vennero scoperti nel corso degli anni '80, ma solo un decennio pi\u00f9 tardi l'esemplare venne portato interamente alla luce e i resti vennero descritti ufficialmente (Martin et al., 1994). \"Phuwiangosaurus\" \u00e8 stato attribuito ai titanosauri, i dinosauri sauropodi tipici del Cretaceo, di cui \u00e8 considerato una forma basale. Ritrovamenti pi\u00f9 recenti comprendenti parti del cranio hanno permesso agli studiosi di notare affinit\u00e0 con \"Nemegtosaurus\", un sauropode del Cretaceo superiore della Mongolia, noto solo per un cranio e attribuito a un gruppo di titanosauri evoluti (Lithostrotia). Un altro presunto parente stretto di \"Phuwiangosaurus\" \u00e8 \"Tangvayosaurus\", ritrovato in Laos. Le spine neurali doppie, invece, ricordano gli euelopodidi, sauropodi tipici della Cina nel Giurassico/Cretaceo, da cui per\u00f2 \"Phuwiangosaurus\" si differenzia per altri aspetti.\nUna possibile spiegazione per le strane caratteristiche di \"Phuwiangosaurus\" \u00e8 data dal fatto che il Sudest Asiatico, all'inizio del Cretaceo inferiore, era probabilmente isolato dalla Cina e dal resto dell'Asia. \nI numerosi resti fossili degli esemplari giovani hanno permesso studi sull'ontogenia dei sauropodi.\nSignificato del nome.\nIl nome generico \"Phuwiangosaurus\" significa \"lucertola di Phu Wiang\", dal nome del luogo dove sono stati ritrovati i primi fossili. L'epiteto specifico, \"sirindhornae\", \u00e8 in onore della principessa Sirindhorn di Thailandia, per il suo interesse nella geologia e nella paleontologia."}
{"id": "3704044", "revid": "22356", "url": "https://it.wikipedia.org/wiki?curid=3704044", "title": "Phuwiangosaurus", "text": ""}
{"id": "3704053", "revid": "170204", "url": "https://it.wikipedia.org/wiki?curid=3704053", "title": "Monte Cingla", "text": "Il monte Cingla \u00e8 una montagna delle Prealpi Bresciane e Gardesane appartenente gruppo del Pizzoccolo-Zingla-Manos e con le sue due cime raggiunge i 1.669\u00a0m.s.l.m.\nSituato nel territorio comunale di Valvestino e di Bondone fa parte del Parco Alto Garda Bresciano e l'accesso alla vetta principale \u00e8 considerato tra i pi\u00f9 difficili tra tutte le vette del Parco.\nOrigine del nome.\nIl toponimo deriverebbe, secondo alcuni, dal latino \"cingulum\" che significa cintura o cingolo e identificherebbe cos\u00ec una striscia di terra che contorna una rupe o una cengia o ancora un ripiano erboso fra i dirupi. Dello stesso significato sono il monte Cingla a Vobarno, il monte Zingla situato pi\u00f9 a sud, il monte Cingolo Rosso che sorge a sud ovest sul suo pendio, Cima Cingla in Val di Ledro e La Cingla nel comune di Caderzone Terme nel Parco dell'Adamello-Brenta sempre nel Trentino sud occidentale.\nDescrizione.\nIl monte \u00e8 costituito da un'aspra cresta rocciosa dolomitica conferma due cime della stessa altezza distanti fra loro poche decine di metri. Sulla cima posta a sud occidente \u00e8 stata collocata una croce mentre su quella a nord est vi \u00e8 infisso un palo con due assi incrociate\nStoria.\nLa Grande Guerra. Il bastione fortificato della Val Vestino.\nNel maggio del 1915 allo scoppio della prima guerra mondiale inizi\u00f2 l'avanzata nella Valle delle Giudicarie del Regio esercito italiano e il giornalista Luigi Barzini, al seguito della truppa, scrisse che: \"Il 62\u00ba Reggimento fanteria della Brigata Sicilia si diresse vo Bondone e Bocca di Valle, mentre il 7\u00ba Reggimento bersaglieri si insediava verso Bocca Cablone\".\nPresidiato il territorio, nei mesi successivi 500 operai militari e civili agli ordini degli ufficiali del Genio militare iniziarono i lavori di fortificazione di tutto il sistema montuoso del gruppo Cingla-Tombea-Caplone che durarono fino al 1918. Da nord scendendo a sud, Bocca di Campei, Bocca di Cablone, Bocca di Valle e la vicina Bocca Cocca a Moerna, le quattro Bocche della Val Vestino, costituivano le zone di accesso della Terza Linea di Difesa arretrata del Regio esercito italiano con quella Valsabbina, ma in special modo dell'Alto Garda e delle Giudicarie, la Seconda e Prima linea di Difesa. A Bocca Cablone arrivava la carrareccia Militare da Magasa per Bondone che proseguiva sul ridosso della Cima Tombea per ridiscendere a Bocca Campei con tornanti vertiginosi verso Bocca di Lorina e il Tremalzo. Da Bocca Cablone partiva anche la rotabile verso i capisaldi di Cima Spessa e Dosso dell'Orso, posti a sentinella delle Giudicarie.\nIl Genio militare costru\u00ec una mulattiera attrezzata con passerelle e gallerie attraverso la cresta rocciosa del monte Cortina verso Bocca di Valle dalla lunghezza di 3,300 chilometri, larga 1,50 metri e del monte Cingla verso Bocca Cocca, per raccordarsi alla linea difensiva valsabbina del monte Stino e Valledrane ma non provvide al collegamento carrozzabile di Bocca di Valle con Bondone e Premaus, in quanto il Comando militare non lo ritenne di importanza primaria rispetto alle nuove esigenze strategiche della Terza linea di difesa arretrata.\nLa mulattiera militare costitu\u00ec una parte dello spalto fortificato del monte Cingla-monte Tombea-monte Caplone che comprendeva le quote pi\u00f9 elevate dell'Alto Garda (Monte Caplone, 1976 m.) e costituiva un baluardo naturale lungo il quale furono dislocate numerose batterie di artiglieria protette da una cinta di trincee avvantaggiate dalla parete nord pressoch\u00e9 verticale.\nTra il caposaldo del monte Cortina e la Bocca di Campei erano dislocate non meno di dieci batterie, supportate da quattro osservatori e appoggiate da riservette e appostamenti. Si stima una presenza di almeno 2-3000 uomini tra artiglieri, fanti e servizi logistici, con le conseguenti esigenze di approvvigionamento. \nOltre alla strada fu infatti realizzato uno dei pi\u00f9 importanti tronconi di teleferica del settore che con uno sviluppo di circa 1300 m. valicava il dislivello dalla localit\u00e0 Pelaster (1280 m) alla stazione blindata sul Dosso delle Saette (1880 m), il manufatto pi\u00f9 notevole nel suo genere in tutto il settore gardesano. Lungo la strada, numerosi ricoveri ipogei conservano tracce delle armature in legname, mentre presso il crinale, raggiunto da bretelle carreggiabili ancora riconoscibili, si individuano i massicci terrapieni delle piazzole dei cannoni da 149\u00a0mm, dei mortai da 210\u00a0mm. e nidi di mitragliatrici.\nIl Comando Militare fece anche iniziare i lavori per una carreggiabile Toscolano\u2013Molino di Bollone. La costruzione di quest\u2019ultima strada, che avrebbe potuto costituire un\u2019importante stimolo per l\u2019economia della valle, fu per\u00f2 affidata ai prigionieri di guerra e non fu completata. La necessit\u00e0 di costruire un nuovo sistema viario venne anche sfruttato dal Regno d'Italia con finalit\u00e0 politiche volte volte a fare dimenticare il relativo abbandono in cui erano state tenute fino ad allora le popolazioni locali dall'Impero austro-ungarico. In questa volont\u00e0 gi\u00e0 tenuta in considerazione dalle autorit\u00e0 militari, intervennero spesso i politici e le comunit\u00e0 locali che facevano pressione si progettisti del Genio militare dell'esercito per raggiungere un territorio pi\u00f9 che un altro. Nella realizzazione della strada che doveva collegate Toscolano con Ponte Caffaro passando per la Val Vestino, per rifornire la Terza linea di difesa arrestata di Magasa, Valvestino e Capovalle le ingerenze politiche furono pressanti che alla fine il Comando militare richiam\u00f2 al rispetto dei ruoli le autorit\u00e0 locali e oper\u00f2 in autonomia. Nell'ultimo anno di guerra, nel 1918, si susseguirono gli avvicendamenti dei reparti, dal 28 marzo al 4 aprile, la Brigata \"Lario\" si spost\u00f2 nella zona tra il lago d'Idro e quello di Garda; il 233\u00b0 Reggimento fanteria si accanton\u00f2 a Capovalle, Moerna, Storo e Tremalzo; il 234\u00b0 Reggimento fanteria tra Sarmerio e Vesio a Tremosine, meno il II battaglione che si trasfer\u00ec ad Anfo. In queste localit\u00e0 i reggimenti atteserono alacremente a lavori di rafforzamento e mantenimento delle linee arretrate. Il 21 aprile il II Battaglione del 234\u00b0 Reggimento si accanton\u00f2 a Gard\u00f2la. Dal 23 al 27 la brigata si schier\u00f2 in val di Ledro e la Brigata \"Lario\" assunse la difesa anche della zona di \"Passo di Nota\".\nNatura.\nLe pendici del monte furono erborizzate nella met\u00e0 dell'Ottocento dal botanico Pietro Porta e nel 1941 dal sacerdote Filiberto Luzzani. Difatti in questo luogo \u00e8 stata rinvenuta nel 1853 la presenza della specie Daphne petraea Leybold, che appunto prende il nome dal botanico altoatesino Friedrich Leybold, suo scopritore. Il monte \u00e8 ricco di risorse naturali costituite da boschi e prati che ricoprono tutti i versanti.\nAccessi.\nLe due vette del monte, di uguale altezza, sono raggiungibili attraverso un sentiero per escursionisti esperti, a tratti esposto, che si snoda da est partendo da Bocca Cocca, sopra Moerna, o a sud dal Cingolo Rosso-Monte Calva salendo da Bondone. \nPanorama.\nNei giorni sereni si gode un panorama eccezionale; a nord il Monte Caplone, Monte Tombea, Monte Adamello, Presanella, Car\u00e8 Alto, Dolomiti di Brenta; a est Cima Rest, Cima Gusaur, Monte Camiolo, Monte Baldo; a sud Monte Pizzocolo, Monte Vesta, Monte Carzen, Monte Manos; a ovest Monte Stino, Monte Guglielmo, le Piccole Dolomiti Bresciane, Cornone di Blumone, i laghi di Garda, d'Idro, di Valvestino e gli Appennini."}
{"id": "3704054", "revid": "767487", "url": "https://it.wikipedia.org/wiki?curid=3704054", "title": "Girlfriend (film 2010)", "text": "Girlfriend \u00e8 un film del 2010 diretto e sceneggiato da Justin Lerner.\nTrama.\nEvan, giovane con sindrome di Down, vive con la madre in una povera citt\u00e0 operaia colpita duramente dalla recente recessione economica. Quando inaspettatamente arriva a possedere una grande quantit\u00e0 di denaro, Evan lo usa per aiutare Candy, una ragazza di citt\u00e0 che ha amato sin dai tempi del liceo.\nCandy, una mamma senza un impiego fisso, si trova ad affrontare l'indebitamento finanziario, un possibile sfratto e l'incapacit\u00e0 di liberarsi di Russ, il suo abusivo ex-fidanzato. Nella posizione di non poter fare a meno di accettare il sostegno finanziario di Evan, Candy accetta esitante la proposta. Questo causer\u00e0 un complicato intreccio tra Candy ed Evan.\nQuando Russ scopre il rapporto tra Candy ed Evan, le vite dei tre si intrecceranno in un complesso triangolo di segreti, gelosie e vendette.\nNonostante le numerose difficolt\u00e0 e l'apparente impossibilit\u00e0 per Candy di essere in grado di dimostrare il suo amore, Evan si dimostra fedele verso Candy, pura personificazione della compassione umana."}
{"id": "3704057", "revid": "1442080", "url": "https://it.wikipedia.org/wiki?curid=3704057", "title": "Generali Ladies Linz 2011 - Qualificazioni singolare", "text": "Le qualificazioni del singolare del Generali Ladies Linz 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3704061", "revid": "436907", "url": "https://it.wikipedia.org/wiki?curid=3704061", "title": "Biophilia", "text": "Biophilia \u00e8 il settimo album della cantautrice islandese Bj\u00f6rk (l'ottavo, contando anche l'omonimo album solista del 1977), che \u00e8 stato pubblicato il 10 ottobre 2011 a distanza di quattro anni dal precedente lavoro, \"Volta\" (2007). L'uscita dell'album \u00e8 stata anticipata dai singoli \"Crystalline\", \"Cosmogony\", \"Virus\" e \"Moon\".\nIl 26 aprile 2019 l'album viene rilasciato dalla One Little Independent Records anche in formato di musicassetta.\nDescrizione.\nPubblicato a pi\u00f9 di quattro anni di distanza dall'album \"Volta\" e a due dalla raccolta \"Volta\u00efc\", \"Biophilia\" pu\u00f2 essere acquistato sia come un normale album, sia come il primo \"app album\", vale a dire un pacchetto composto da dieci applicazioni per iPad, tenute insieme da un'applicazione \"madre\": ogni applicazione corrisponde ad una diversa canzone dell'album. L'album contiene dieci tracce nell'edizione standard e tredici nella versione deluxe, tranne in Giappone dove sono quattordici. La pubblicazione dell'album \u00e8 stata pi\u00f9 volte rimandata poich\u00e9 la stessa cantante ha dichiarato di avere aggiunto tracce live registrate durante il \"Manchester International Festival\" e che per tale ragione il lavoro ha tardato ad essere completato. \u00c8 stata pubblicata anche un'edizione live, registrata proprio durante i concerti a Manchester.\n\"Biophilia\" \u00e8 quasi interamente prodotto dalla sola Bj\u00f6rk: un'eccezione \u00e8 la traccia \"Crystalline\", prodotta in collaborazione col duo musicale 16Bit.\nDal punto di vista musicale, \"Biophilia\" si propone come un album d'avanguardia, cercando di costruire un sound futuribile, tramite l'utilizzo di strumenti musicali creati apposta per l'album, come il \"gameleste\", un ibrido tra una celesta e un gamelan, utilizzato nelle tracce \"Crystalline\" e \"Virus\", o abbandonando il metro 4/4, tipico della musica pop, usando ad esempio il metro 7/4 in \"Solstice\" o alternando 2/4 e 5/4 in \"Mutual Core\".\nI testi e le musiche dell'album traggono ispirazione da fenomeni naturali e scoperte scientifiche: \"Thunderbolt\" consta di arpeggi ispirati al tempo che intercorre tra quando un fulmine si vede e quando si ode il tuono e vanta l'utilizzo della Bobina di Tesla come strumento musicale; in \"Moon\" si ripetono, alla stregua di cicli lunari, quattro diverse sequenze suonate da quattro diverse arpiste; in \"Solstice\", il contrappunto fa riferimento al movimento dei pianeti e alla rotazione della Terra, e vengono usati dei particolari \"pendoli-arpa\" che rendono omaggio al pendolo di Foucault; \"Virus\" parla delle \"relazioni pericolose\", rappresentandole come un legame di parassitismo, simile a quello tra una cellula e un virus; il testo di \"Hollow\" \u00e8 dedicato all'eredit\u00e0 lasciataci dai nostri antenati tramite il DNA; \"Dark Matter\" \u00e8 un brano dalle influenze ambient che parla dell'\"inspiegabile\" e, per questa ragione, non possiede un testo vero e proprio, ma presenta un largo utilizzo di gibberish.\nSuccesso commerciale.\nIl 15 ottobre 2011, \"Biophilia\" ha debuttato nella classifica dei Paesi Bassi, della Vallonia e delle Fiandre, rispettivamente al diciassettesimo, quarantanovesimo e sessantaduesimo posto. In Giappone, l'album ha debuttato al diciottesimo posto vendendo 6.525 copie, e la settimana successiva, \u00e8 sceso al ventiduesimo posto, vendendone altre 4.412.L'album \u00e8 stato certificato disco d'oro in Russia."}
{"id": "3704063", "revid": "729019", "url": "https://it.wikipedia.org/wiki?curid=3704063", "title": "Vorrei di pi\u00f9", "text": "Vorrei di pi\u00f9 \u00e8 il dodicesimo album del cantante napoletano Luciano Caldore, del 2008."}
{"id": "3704070", "revid": "287204", "url": "https://it.wikipedia.org/wiki?curid=3704070", "title": "HP Open 2011 - Doppio", "text": "Il doppio dell'HP Open 2011 \u00e8 stato un torneo di tennis facente parte del WTA Tour 2011.\nChang Kai-chen e Lilia Osterloh erano le detentrici del titolo ma Osterloh non ha partecipato a questa edizione del torneo. Chang Kai-chen ha fatto coppia con Jill Craybas ma sono state eliminate al primo turno.\nKimiko Date Krumm e Zhang Shuai hanno sconfitto in finale Vania King e Jaroslava \u0160vedova per 7-5, 3-6, [11-9]."}
{"id": "3704073", "revid": "287204", "url": "https://it.wikipedia.org/wiki?curid=3704073", "title": "Coppa Sabatini 2008", "text": "La Coppa Sabatini 2008, cinquantaseiesima edizione della corsa e valevole come prova del circuito UCI Europe Tour 2008 categoria 1.1, si svolse il 9 ottobre 2008 per un percorso totale di 199\u00a0km. Fu vinta dall'ucraino Mychajlo Chalilov che giunse al traguardo con il tempo di 4h56'30\", alla media di 40,27\u00a0km/h.\nPresero il via a Peccioli 146 ciclisti, 99 di essi tagliarono il traguardo."}
{"id": "3704075", "revid": "124824055", "url": "https://it.wikipedia.org/wiki?curid=3704075", "title": "Episodi di Mila e Shiro - Il sogno continua", "text": " \u00e8 un anime di 52 episodi, di produzione sino-giapponese, seguito di \"Mila e Shiro - Due cuori nella pallavolo\" del 1986."}
{"id": "3704077", "revid": "748037", "url": "https://it.wikipedia.org/wiki?curid=3704077", "title": "Filippo Jannelli", "text": "Biografia.\nFilippo Jannelli (o Iannelli), nacque a Castroreale nel 1621, da Cataldo e Filippella Jannelli, nel 1658 si spos\u00f2 con Antonia Greco a Santa Lucia del Mela (prov. Messina), e da essa ebbe una figlia di nome Vittorina Maria, battezzata nel 1668. Padre o fratello maggiore di Giovanni Andrea Jannelli, Castroreale 1660 (?). \nIl 22 febbraio 1696 all'et\u00e0 di 75 anni, mor\u00ec a Santa Lucia del Mela, e fu seppellito nella Cattedrale.\nOpere.\nBarcellona Pozzo di Gotto.\nOpere attribuite: "}
{"id": "3704079", "revid": "287204", "url": "https://it.wikipedia.org/wiki?curid=3704079", "title": "Unione Calcio Sampdoria 1966-1967", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1966-1967.\nStagione.\nNella stagione 1966-1967 la Sampdoria disput\u00f2 il primo campionato di Serie B della sua storia, vincendolo e ottenendo un immediato ritorno in A.\nOrganigramma societario.\nArea direttiva\nArea tecnica"}
{"id": "3704088", "revid": "520814", "url": "https://it.wikipedia.org/wiki?curid=3704088", "title": "Beta Ethniki", "text": ""}
{"id": "3704090", "revid": "300067", "url": "https://it.wikipedia.org/wiki?curid=3704090", "title": "Lucienne Berthieu Poiraud", "text": ""}
{"id": "3704092", "revid": "599013", "url": "https://it.wikipedia.org/wiki?curid=3704092", "title": "Allison Feaster", "text": ""}
{"id": "3704094", "revid": "300067", "url": "https://it.wikipedia.org/wiki?curid=3704094", "title": "Allison Feaster Strong", "text": ""}
{"id": "3704096", "revid": "599013", "url": "https://it.wikipedia.org/wiki?curid=3704096", "title": "Gordana Grubin", "text": ""}
{"id": "3704097", "revid": "300067", "url": "https://it.wikipedia.org/wiki?curid=3704097", "title": "La'Keshia Frett", "text": "Carriera.\nDal 2019 al 2021 \u00e8 stata vice-allenatore della Auburn University."}
{"id": "3704099", "revid": "300067", "url": "https://it.wikipedia.org/wiki?curid=3704099", "title": "LaKeshia Frett", "text": ""}
{"id": "3704100", "revid": "300067", "url": "https://it.wikipedia.org/wiki?curid=3704100", "title": "Lakeshia Frett", "text": ""}
{"id": "3704101", "revid": "300067", "url": "https://it.wikipedia.org/wiki?curid=3704101", "title": "La'keshia Frett", "text": ""}
{"id": "3704102", "revid": "300067", "url": "https://it.wikipedia.org/wiki?curid=3704102", "title": "La'Keshia Frett Meredith", "text": ""}
{"id": "3704103", "revid": "300067", "url": "https://it.wikipedia.org/wiki?curid=3704103", "title": "La'Keshia Frett-Meredith", "text": ""}
{"id": "3704104", "revid": "599013", "url": "https://it.wikipedia.org/wiki?curid=3704104", "title": "Annie Burgess", "text": ""}
{"id": "3704107", "revid": "599013", "url": "https://it.wikipedia.org/wiki?curid=3704107", "title": "Heather Burge", "text": "Biografia.\nCestista professionista nella WNBA. \u00c8 la sorella gemella di Heidi Burge. Sulla loro storia \u00e8 stato girato il film Due gemelle e un pallone."}
{"id": "3704110", "revid": "300067", "url": "https://it.wikipedia.org/wiki?curid=3704110", "title": "Heather Burge Quella", "text": ""}
{"id": "3704111", "revid": "767487", "url": "https://it.wikipedia.org/wiki?curid=3704111", "title": "Coppa Sabatini 2007", "text": "La Coppa Sabatini 2007, cinquantacinquesima edizione della corsa e valevole come prova del circuito UCI Europe Tour 2007 categoria 1.1, si svolse l'11 ottobre 2007 per un percorso totale di 197,7\u00a0km. Fu vinta dall'italiano Giovanni Visconti che giunse al traguardo con il tempo di 5h11'24\", alla media di 38,092\u00a0km/h.\nPresero il via a Peccioli 142 ciclisti, 69 di essi tagliarono il traguardo."}
{"id": "3704114", "revid": "599013", "url": "https://it.wikipedia.org/wiki?curid=3704114", "title": "Kedra Holland-Corn", "text": ""}
{"id": "3704116", "revid": "1305772", "url": "https://it.wikipedia.org/wiki?curid=3704116", "title": "Barbie Fashionistas in viaggio", "text": "Barbie Fashionistas in viaggio (\"Barbie: Jet, Set &amp; Style!\") \u00e8 un videogioco a piattaforme per bambine pubblicato il 20 settembre 2011 dalla THQ e reso disponibile per Nintendo DS e Wii. Il titolo \u00e8 ispirato alla popolare fashion doll Barbie."}
{"id": "3704117", "revid": "300067", "url": "https://it.wikipedia.org/wiki?curid=3704117", "title": "Kedra Holland Corn", "text": ""}
{"id": "3704119", "revid": "300067", "url": "https://it.wikipedia.org/wiki?curid=3704119", "title": "Kedra Holland", "text": ""}
{"id": "3704120", "revid": "287204", "url": "https://it.wikipedia.org/wiki?curid=3704120", "title": "BGL Luxembourg Open 2011 - Qualificazioni singolare", "text": "Le qualificazioni del singolare del BGL Luxembourg Open 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nGiocatrici.\nTeste di serie.\nLe prime 3 teste di serie hanno ricevuto un bye per il secondo turno di qualificazione"}
{"id": "3704126", "revid": "300067", "url": "https://it.wikipedia.org/wiki?curid=3704126", "title": "Debbie Black", "text": ""}
{"id": "3704129", "revid": "1305772", "url": "https://it.wikipedia.org/wiki?curid=3704129", "title": "Barbie e le tre moschettiere (videogioco)", "text": "Barbie e le tre moschettiere (\"Barbie and the Three Musketeers\") \u00e8 un videogioco a piattaforme per bambine pubblicato il 3 novembre 2009 dalla Activision e reso disponibile per Nintendo DS, Wii e Microsoft Windows. Il titolo \u00e8 ispirato alla popolare fashion doll Barbie, ed in particolar modo al film d'animazione \"Barbie e le tre moschettiere\"."}
{"id": "3704132", "revid": "767487", "url": "https://it.wikipedia.org/wiki?curid=3704132", "title": "Bridgette Gordon", "text": ""}
{"id": "3704137", "revid": "767487", "url": "https://it.wikipedia.org/wiki?curid=3704137", "title": "Lady Hardmon", "text": ""}
{"id": "3704138", "revid": "537927", "url": "https://it.wikipedia.org/wiki?curid=3704138", "title": "Acinetobatterio", "text": ""}
{"id": "3704139", "revid": "300067", "url": "https://it.wikipedia.org/wiki?curid=3704139", "title": "Lady Hardmon Grooms", "text": ""}
{"id": "3704141", "revid": "300067", "url": "https://it.wikipedia.org/wiki?curid=3704141", "title": "Lady Grooms", "text": ""}
{"id": "3704143", "revid": "599013", "url": "https://it.wikipedia.org/wiki?curid=3704143", "title": "Tiffani Johnson", "text": ""}
{"id": "3704144", "revid": "599013", "url": "https://it.wikipedia.org/wiki?curid=3704144", "title": "Franthea Price", "text": ""}
{"id": "3704148", "revid": "287204", "url": "https://it.wikipedia.org/wiki?curid=3704148", "title": "Godzilla Generations", "text": "Godzilla Generations \u00e8 un videogioco ispirato a Godzilla pubblicato esclusivamente in Giappone per console Dreamcast. Si tratta di uno dei quattro titoli di lancio del Dreamcast in Giappone. Il giocatore ha la possibilit\u00e0 di controllare uno dei cinque mostri del franchise e distruggere varie citt\u00e0. L'anno seguente fu pubblicato un sequel intitolato \"\"."}
{"id": "3704153", "revid": "767487", "url": "https://it.wikipedia.org/wiki?curid=3704153", "title": "Kristin Folkl", "text": ""}
{"id": "3704156", "revid": "300067", "url": "https://it.wikipedia.org/wiki?curid=3704156", "title": "Kristin Folkl Kaburakis", "text": ""}
{"id": "3704160", "revid": "124322766", "url": "https://it.wikipedia.org/wiki?curid=3704160", "title": "Episodi di Toriko", "text": "Questa \u00e8 la lista degli \"'episodi di , serie televisiva anime tratta dall'omonimo manga di Mitsutoshi Shimabukuro. L'adattamento, diretto da Akifumi Zako e prodotto della Toei Animation, \u00e8 trasmesso su Fuji Television dal 3 aprile 2011. Il debutto della serie animata \u00e8 stato festeggiato con la messa in onda, lo stesso giorno, di un cross-over speciale tra \"Toriko\" e \"One Piece\".\nLe sigle di apertura sono \"Guts Guts!!\" di Akira Kushida (ep. 1-98) e \"Go Shock My Way!!\" di Akira Kushida (ep. 99-147). Sono state utilizzate dieci sigle di chiusura: \"Satisfaction\" dei F.T. Island (ep. 1-25), \"Deli-Deli\u2606Delicious\" di Sea\u2606A (ep. 26-39), \"Sabrina\" di Leo Ieiri (ep. 40-50), \"Love Chase\" di Yamashita Tomohisa (ep. 52-62), \"Samba de Toriko\" di Hyadain (ep. 63-75), \"Lovely Fruit\" di Nana Mizuki (ep. 76-87), \"Niji\" di JUN SKY WALKER(S) (ep. 88-111), \"Tautology\" dei The dresscodes (ep. 112-123), \"Believe in Yourself!\" di Palet (ep. 124-135) e \"Mega Raba\" di Rurika Yokoyama (ep. 136-147).\nDVD.\nGli episodi di \"Toriko\" sono stati pubblicati per il mercato home video nipponico in edizione DVD, tre per disco tranne il primo e l'ultimo, dal 2 agosto 2011 al 2 luglio 2014."}
{"id": "3704163", "revid": "599013", "url": "https://it.wikipedia.org/wiki?curid=3704163", "title": "LaTonya Johnson", "text": ""}
{"id": "3704166", "revid": "394", "url": "https://it.wikipedia.org/wiki?curid=3704166", "title": "Godzilla Trading Battle", "text": " \u00e8 un videogioco d'azione per PlayStation pubblicato esclusivamente in Giappone nel 1998 dalla Toho Co., Ltd. Il videogioco ha come protagonisti quasi tutti i kaij\u016b della Toho, oltre che sei nuovi mostri creati appositamente per questo titolo: Balkzardan, Jyarumu, Razin, Barugaron, Shiigan e Vagnosaurus."}
{"id": "3704167", "revid": "300067", "url": "https://it.wikipedia.org/wiki?curid=3704167", "title": "Latonya Johnson", "text": ""}
{"id": "3704168", "revid": "109229435", "url": "https://it.wikipedia.org/wiki?curid=3704168", "title": "Scuola americana di studi classici di Atene", "text": "La Scuola Americana di Studi Classici di Atene (in greco , in inglese \"American School of Classical Studies of Athens\", da cui l'acronimo ASCSA) \u00e8 una delle 17 scuole straniere di archeologia attive nella capitale greca. \u00c8 stata fondata nel 1881 ed \u00e8 ospitata nella prestigiosa sede posta nel centrale quartiere ateniese di Kolonaki, alle falde della collina del Licabetto. Costituisce uno dei maggiori centri culturali e di ricerca del mondo e offre soggiorni di formazione a studiosi e studenti provenienti da circa 170 istituti universitari del Nord America.\nProgramma di studi.\nLa Scuola americana ha il compito di introdurre i propri allievi alla conoscenza della storia, dell'arte e delle scienze del mondo greco dall'antichit\u00e0 ai nostri giorni mediante soggiorni annuali o estivi. La Scuola effettua campagne di scavo in numerosi siti archeologici sparsi in tutta la Grecia, e soprattutto nell'area dell'antica agor\u00e0 di Atene, alle falde dell'Acropoli. A questo scopo si avvale di due strutture principali: la biblioteca Blegen, dedicata agli studi classici, e la biblioteca Ghennadios, specializzata nel mondo greco successivo all'et\u00e0 classica. Le biblioteche non prevedono il prestito dei volumi e sono aperte, oltre che agli ospiti della Scuola, ai ricercatori e agli studiosi della civilt\u00e0 greca di tutto il mondo. Infine, nel 1992 \u00e8 stato inaugurato il Laboratorio Wiener, ove si sviluppano moderni metodi scientifici applicati alla ricerca archeologica, paleoclimatica e geoarcheologica in Grecia.\nCampagne di scavo.\nLa Scuola americana \u00e8 responsabile, per conto del governo greco, delle campagne di scavo presso l'antica Corinto e dell'agor\u00e0 di Atene, all'interno della quale la Scuola ha ricostruito l'antica loggia di Attalo, attuale sede del museo dell'agor\u00e0 e del centro di ricerche annesso agli scavi. Altre campagne di scavo sono organizzate, a scopi didattici, in tutta la Grecia in collaborazione con il ministero ellenico della Cultura.\nLa rivista \"Hesperia\".\nLa scuola pubblica una rivista specializzata trimestrale: la \"Hesperia\", che offre ricerche, studi e articoli dedicati alla archeologia e alla filologia, ed \u00e8 considerato uno dei pi\u00f9 prestigiosi periodici del settore a livello internazionale. Il primo numero usc\u00ec nel 1932."}
{"id": "3704170", "revid": "767487", "url": "https://it.wikipedia.org/wiki?curid=3704170", "title": "Jessie Hicks", "text": ""}
{"id": "3704173", "revid": "599013", "url": "https://it.wikipedia.org/wiki?curid=3704173", "title": "Latasha Byears", "text": "Ha giocato in Serie A1 con Messina."}
{"id": "3704174", "revid": "287204", "url": "https://it.wikipedia.org/wiki?curid=3704174", "title": "Andreas Alm", "text": "Carriera.\nGiocatore.\nAlm cominci\u00f2 la carriera con la maglia dell'IK City di Eskilstuna, inizialmente nella formazione giovanile e poi nella prima squadra. Successivamente vest\u00ec la maglia dell'Hammarby, per poi passare ai norvegesi del Kongsvinger. Debutt\u00f2 nella Tippeligaen il 13 aprile 1998, andando anche a segno nel successo per 3-0 sul Lillestr\u00f8m.\nNel 2000 torn\u00f2 in patria, per militare nelle file dell'AIK, esordendo con questa maglia il 10 aprile, siglando una rete nella vittoria per 2-1 sull'Elfsborg. Gioc\u00f2 poi nel Norrk\u00f6ping e infine l'Eskilstuna City, dove chiuse la carriera nel 2007.\nAllenatore.\nAlm inizi\u00f2 la carriera da allenatore proprio nell'Eskilstuna City. Il 27 novembre 2008 fu nominato nuovo assistente dell'allenatore dell'AIK, dopo che Neboj\u0161a Novakovi\u0107 si dimise per protesta contro il licenziamento di Rikard Norling. Insieme a Christer Sw\u00e4rd, altro assistente dell'allenatore Mikael Stahre, contribu\u00ec al \"double\" del 2009. Il secondo anno assieme, per\u00f2, fu negativo: nonostante il successo nella Supercupen 2010, Stahre lasci\u00f2 l'AIK per i greci del Panionios.\nAlm mantenne il suo ruolo di assistente sia quando il nuovo allenatore della squadra fu Bj\u00f6rn Wesstr\u00f6m a titolo temporaneo, sia quando fu scelto definitivamente Alex Miller come nuovo tecnico. Quando Miller e l'AIK raggiunsero un consenso reciproco per separarsi, Alm fu nominato nuovo capo allenatore dell'AIK per il campionato 2011. Novakovi\u0107 torn\u00f2 a ricoprirne il ruolo d'assistente. Nell'agosto 2014, il suo contratto \u00e8 stato prolungato dal direttore sportivo Bj\u00f6rn Wesstr\u00f6m fino al termine della stagione 2017.\nIl 13 maggio 2016 viene ufficialmente sollevato dall'incarico, complice un ruolino di 3 vittorie nelle 8 partite di campionato fin l\u00ec disputate oltre al fatto di non aver mai vinto il titolo. La sua parentesi da capo allenatore in nerogiallo si chiude cos\u00ec con due secondi posti (2011 e 2013), due terzi posti (2013 e 2015) e un quarto posto (2012), oltre alla partecipazione alla fase a gruppi dell'Europa League 2012-2013.\nIl 5 luglio 2016 \u00e8 stato ufficializzato come nuovo allenatore del Vejle, squadra danese militante nella seconda serie nazionale. \u00c8 stato il terzo tecnico svedese a sedere su quella panchina, dopo Mats Gren e Kl\u00e9ber Saarenp\u00e4\u00e4. Nonostante il prolungamento di contratto ottenuto a stagione in corso, Alm e la societ\u00e0 hanno deciso di comune accordo di separarsi dopo il 9\u00ba posto in classifica di fine campionato.\nIn vista della stagione 2018, Alm \u00e8 stato scelto dalla dirigenza dell'H\u00e4cken per sopperire all'improvvisa partenza di Mikael Stahre, gi\u00e0 suo capo allenatore ai tempi dell'AIK. Il 30 maggio 2019 ha guidato la squadra alla conquista della Coppa di Svezia 2018-2019, vinta 3-0 in finale contro l'AFC Eskilstuna. Una seconda qualificazione alle coppe europee l'ha ottenuta al termine della stagione successiva, in virt\u00f9 del terzo posto in classifica con cui l'H\u00e4cken ha chiuso l'Allsvenskan 2020. Il 30 maggio 2021, a due anni esatti dalla conquista della coppa nazionale del 2019, l'H\u00e4cken ha disputato un'altra finale di Coppa di Svezia, questa volta persa contro l'Hammarby ai calci di rigore.\nNel frattempo, a prescindere dall'esito della finale di coppa, il 15 maggio 2021 era gi\u00e0 stato reso noto che a partire dal successivo 1\u00ba giugno Alm sarebbe diventato il nuovo allenatore dei danesi dell'Odense: la dirigenza dell'H\u00e4cken ha avallato questo trasferimento anche in virt\u00f9 del deludente avvio di stagione dei gialloneri."}
{"id": "3704175", "revid": "767487", "url": "https://it.wikipedia.org/wiki?curid=3704175", "title": "Calcio ai XVI Giochi panamericani", "text": ""}
{"id": "3704181", "revid": "149485", "url": "https://it.wikipedia.org/wiki?curid=3704181", "title": "United States Department of Homeland Security", "text": ""}
{"id": "3704182", "revid": "767487", "url": "https://it.wikipedia.org/wiki?curid=3704182", "title": "Unione Calcio Sampdoria 1977-1978", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1977-1978.\nStagione.\nDopo l'amara seconda retrocessione della storia blucerchiata, viene richiamato il \"santone\" Fulvio Bernardini quale Direttore Tecnico, mentre come allenatore viene promosso Giorgio Canali. A febbraio, dopo lunghe contestazioni della piazza, si dimette il presidente Glauco Lolli Ghetti, \u00e8 la fine di un ciclo quadriennale che lascia in eredit\u00e0 alla societ\u00e0 l'impianto sportivo di Bogliasco, al suo posto il commissario Edmondo Costa.\nIn campionato la Sampdoria non parte male, a met\u00e0 torneo \u00e8 terza con 21 punti, nel ritorno non ha saputo dare continuit\u00e0 al suo campionato, chiudendolo con 38 punti a met\u00e0 classifica a sei lunghezze dalle terze. Migliori marcatori stagionali Nello Saltutti con 7 reti in campionato e 2 in Coppa Italia, e Carlo Bresciani con 9 reti tutte in campionato.\nNella Coppa Italia 1977-1978 la Sampdoria disputa prima del campionato il terzo girone di qualificazione, che promuove al girone finale la Fiorentina."}
{"id": "3704184", "revid": "1573940", "url": "https://it.wikipedia.org/wiki?curid=3704184", "title": "Chiesa di San Liberatore (Atri)", "text": "La chiesa di San Liberatore \u00e8 un piccolo luogo di culto che si trova ad Atri, in piazza Duchi Acquaviva, ed \u00e8 annessa alle strutture del palazzo dell'omonima famiglia oggi adibito a municipio. La chiesetta, dedicata a san Liberatore martire, funge anche da sacrario dei Caduti in guerra.\nStoria.\nUna chiesa dedicata a san Liberatore ad Atri esisteva fin dal XIII secolo, ma era una cappella di povere rendite che infatti non era nemmeno in buone condizioni strutturali.\nNel 1395 gli Acquaviva, che intanto erano diventati i duchi della citt\u00e0, costruirono accanto alla chiesa il loro palazzo ed ebbero subito bisogno di un luogo di culto tutto per loro, dove poter pregare; inizialmente la scelta cade sulla chiesa della Trinit\u00e0, che si trova dalla parte opposta del palazzo ed \u00e8 raggiungibile passando per il giardino. Ma la chiesa doveva comunque rimanere anche aperta per la popolazione, che la frequentava perch\u00e9 al suo interno si praticava il culto di san Rocco. I duchi allora dirottarono i loro interessi verso San Liberatore che praticamente era attaccata al loro palazzo ed era anche abbandonata; inoltre, la cappella era affacciata sulla piazza stessa, che cos\u00ec ancora di pi\u00f9 assurse a ruolo di \"strada-simbolo\" della famiglia stessa.\nIl duca Giosia I (che regger\u00e0 le sorti del ducato dal 1444 al 1461), perci\u00f2, ricostruisce completamente la chiesa e crea un corridoio che permette di collegare comodamente Palazzo Acquaviva con San Liberatore (passaggio poi distrutto durante le ricostruzioni settecentesche); inoltre, il figlio Giuliantonio, verso il 1470, vi fonda un ospedale e poi una confraternita che se ne prenda cura. Entrambi gli enti saranno, fino alla fine del ducato, di propriet\u00e0 ducale. Proprio la fine del ducato (1760) comporter\u00e0 l'abbandono della chiesa: scompaiono l'ospedale e la confraternita e la chiesa, divenuta propriet\u00e0 del capitolo del duomo, torn\u00f2 ad essere abbandonata. Poi, come tutto il palazzo, venne ceduto ai Pretaroli che per\u00f2 poco se ne curarono. Addirittura, nella seconda met\u00e0 del XIX secolo, quando il tetto ormai era sfondato, l'edificio divent\u00f2 deposito del grano. Nel 1917, infine, il sindaco decise di acquistare palazzo Acquaviva per adibirlo a sede municipale e, nel contempo, restaur\u00f2 la chiesa di San Liberatore che, essendo finita la prima guerra mondiale, venne adibita a Sacrario dei Caduti atriani: la cappella, rinnovata, viene riaperta al culto nel 1922. Ulteriori lavori vi sono immediatamente dopo la seconda guerra mondiale.\nTutt'oggi la chiesa mantiene le funzioni assegnategli agli inizi del '900 e vi si svolgono le celebrazioni religiose delle giornate del 25 aprile e del 4 novembre.\nDescrizione.\nEsterno.\nLa chiesa si trova praticamente stretta tra il Palazzo ducale da lato destro e da un'abitazione privata dalla parte opposta; la zona presbiteriale affaccia invece sul cosiddetto giardino Sorricchio (in realt\u00e0 un tempo degli Acquaviva): per cui l'unica zona visibile esternamente \u00e8 la facciata, che \u00e8 in laterizio e con terminazione a timpano.\nLe uniche parti intonacate, risalenti al restauro di primo Novecento, sono la parte centrale con l'iscrizione latina \"In Deo vivunt pro patria mortui\" e il piccolo rosone soprastante, anch'esso novecentesco. Coevi anche i raffinati lampioncini in ferro battuto ai lati del portale, di stile neo-romanico, che riprende nelle linee il precedente medievale.\nSul lato destro s'innesta il piccolo campanile a vela, settecentesco, con due campane: data la sua posizione arretrata, non \u00e8 assolutamente visibile dalla piazza, n\u00e9 tantomeno dalle vie vicine, ma solo affacciandosi sulla terrazza della sala delle Feste del palazzo ducale (oggi sede del Consiglio comunale).\nInterno.\nL'interno \u00e8 ad una navata e si presenta dopo i lavori del 1917-1922: tutto rimanda a quel periodo, anche il soffitto a capriate, e le murature medievali sono state coperte dagli intonaci e dal fregio floreale che corre lungo le pareti. Durante i succitati restauri per adibire la chiesa a sacrario in onore dei caduti in guerra, si ritrovarono alcuni affreschi duecenteschi e quattrocenteschi che, opportunamente staccati, furono allocati nel duomo dove tuttora si ammirano.\nSulle pareti, oggi, alcune lapidi perpetuano la memoria dei caduti atriani: a destra due con i nomi dei 182 soldati periti nella Prima guerra mondiale e dei 106 morti invece nella Seconda; dalla parte opposta, altre epigrafi ricordano Pietro Baiocchi, unico abruzzese tra i Mille di Garibaldi, e i caduti nella Battaglia di Adua ovvero il capitano Aurelio Grue e i soldati Antonio Antoccia e Pietro Matricciani.\nAccanto una teca con la spada, le spalline e la bandoliera del capitano Grue.\nNel presbiterio, dietro, l'altare, spicca l'opera artisticamente pi\u00f9 rilevante della chiesa: la grande vetrata della \"Crocifissione\", realizzata nel 1933 da Alfredo Ferzetti, detto dai contemporanei \"Giotto\", che fu il maestro vetraio che nello stesso anno apr\u00ec la ditta Camper."}
{"id": "3704188", "revid": "671029", "url": "https://it.wikipedia.org/wiki?curid=3704188", "title": "Eccellenza Marche 2011-2012", "text": "Il campionato italiano di calcio di Eccellenza regionale 2011-2012 \u00e8 stato il ventunesimo organizzato in Italia. Rappresenta il sesto livello del calcio italiano.\nQuesto \u00e8 il girone organizzato dal comitato regionale della regione Marche.\nAggiornamenti.\nL'organico torn\u00f2 alle pi\u00f9 consone 18 squadre. L'unica retrocessa dalla Serie D era la Forsempronese giunta alla fine dell'epoca Bikkembergs. Dalla Promozione risal\u00ec immediatamente la Vigor Senigallia mentre Monturanese e Cagliese ritornavano dopo 2 stagioni di assenza. Da questa stagione il comitato regionale introdusse la regola del distacco dei punti per la disputa dei playoff e dei playout: se la distanza tra le contendenti \u00e8 pari o superiore ai 10 punti passa al turno successivo o si salva direttamente la squadra meglio piazzata.\nIl torneo fu combattuto tra Fermana, Maceratese e Tolentino. Alla fine a prevalere furono i biancorossi mentre i cremisi non riuscirono a prevalere negli spareggi nazionali. In coda si registr\u00f2 il drammatico campionato del Real Montecchio che stabil\u00ec diversi record negativi. Precipit\u00f2 presto anche la situazione della Fortitudo Fabriano mentre i playout furono fatali a Belvederese e Atletico Piceno che aveva temporaneamente cambiato nome in Atletico Truentina nel tentativo di accaparrarsi la simpatia dei tifosi di Castel di Lama."}
{"id": "3704197", "revid": "436907", "url": "https://it.wikipedia.org/wiki?curid=3704197", "title": "Discografia di Jovanotti", "text": "La discografia di Jovanotti, cantautore e rapper italiano, \u00e8 costituita da quattordici album in studio, uno di remix, cinque raccolte, sei album dal vivo, cinque album video, due EP e oltre novanta singoli, di cui 14 incisi in qualit\u00e0 di artista ospite.\nJovanotti ha pubblicato il suo singolo di debutto nel 1987; intitolato \"Walking\", il brano ottenne un modesto riscontro in Italia, raggiungendo la posizione numero 27 nella classifica dei singoli pi\u00f9 venduti. Il successo commerciale arriv\u00f2 invece con il singolo \"Gimme Five\", che fu pubblicato nel 1988 e che, dopo essere arrivato fino al primo posto nella classifica stilata da \"Musica e dischi\", fu incluso nell'album di debutto del cantante, \"Jovanotti for President\", che vendette oltre 400.000 copie.\nL'album successivo, \"La mia moto\", conferm\u00f2 il successo italiano del rapper, vendendo pi\u00f9 di 600.000 copie. Molto modesta fu invece l'accoglienza da parte del pubblico verso il suo terzo lavoro in studio, \"Giovani Jovanotti\". Tuttavia, durante gli anni seguenti, Jovanotti riguadagn\u00f2 popolarit\u00e0, fino ad ottenere la prima posizione nella classifica italiana con undici album diversi tra il 1994 ed il 2019. Dall'inizio della sua carriera, Jovanotti ha inoltre raggiunto il primo posto nella classifica dei singoli con un totale di otto diversi brani, ai quali vanno aggiunti \"Il mio nome \u00e8 mai pi\u00f9\", pubblicato con Luciano Ligabue e Piero Pel\u00f9, e \"Domani 21/04.2009\", cantato dal supergruppo Artisti Uniti per l'Abruzzo, del quale lo stesso Jovanotti \u00e8 stato promotore.\nTra i lavori discografici di Jovanotti vanno inoltre inclusi tre singoli dance pubblicati alla fine degli anni ottanta sotto lo pseudonimo Gino Latino, ed un album di musica latina pubblicato nel 2003 con il gruppo Collettivo Soleluna.\nDurante la sua carriera, Jovanotti ha registrato brani in collaborazione con diversi artisti italiani ed internazionali, tra i quali anche Ben Harper, Michael Franti &amp; Spearhead, Bombino, Manu Dibango, Antibalas, Amadou &amp; Mariam, Sly &amp; Robbie, Juanes, Mousse T., Planet Funk, Benny Benassi, Stylophonic, Gianna Nannini, Pino Daniele, Cesare Cremonini, Negramaro, J-Ax, Clementino, Luciano Ligabue e Piero Pel\u00f9.\nCome autore, Lorenzo Cherubini ha inoltre adattato in italiano i brani originariamente scritti in spagnolo ed interpretati dagli Jarabe de Palo e da Miguel Bos\u00e9, oltre a firmare canzoni inedite per cantanti come Zucchero Fornaciari, Eros Ramazzotti, Ron, Adriano Celentano, Fiorella Mannoia, Giorgia, Irene Grandi, Syria e Laura Pausini."}
{"id": "3704198", "revid": "88740", "url": "https://it.wikipedia.org/wiki?curid=3704198", "title": "Il calice di Vandea", "text": "Il calice di Vandea (\"The Glass-Blowers\") \u00e8 un romanzo di Daphne Du Maurier, pubblicato nel 1963.\nTrama.\nI protagonisti di questo romanzo sono i Busson: una famiglia di maestri vetrai attivi nella Francia monarchica, poi in quella rivoluzionaria ed infine in quella napoleonica. La lunga storia della famiglia viene raccontata, ripercorrendo le travagliate fasi della storia francese a cavallo tra il settecento e l'Ottocento, attraverso il diario di Madame Duval."}
{"id": "3704215", "revid": "547034", "url": "https://it.wikipedia.org/wiki?curid=3704215", "title": "Unione Calcio Sampdoria 1978-1979", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1978-1979.\nStagione.\nNella stagione 1978-1979 la Sampdoria ha disputato il terzo campionato di Serie B della sua storia. Con 36 punti ha ottenuto la nona posizione di classifica. Alla quinta di campionato, dopo la sconfitta nel derby viene esonerato l'allenatore Giorgio Canali, sostituito da Lamberto Giorgis. Torneo cadetto vinto dalla neopromossa Udinese con 55 punti, promossa con il Cagliari secondo con 49 punti, terze Pescara e Monza con 48 punti, gli abruzzesi salgono in Serie A dopo aver vinto lo spareggio.\nNella Coppa Italia la squadra blucerchiata prima del campionato ha disputato il sesto girone di qualificazione, che ha promosso ai Quarti di Finale il Napoli.\nOrganigramma societario.\nArea direttiva\nArea tecnica\nArea sanitaria"}
{"id": "3704221", "revid": "287204", "url": "https://it.wikipedia.org/wiki?curid=3704221", "title": "Carl Philipp von Wrede", "text": "Era figlio di Ferdinando Giuseppe Wrede e della di lui consorte Caterina Freiin von J\u00fcnger. Il padre era consigliere del governo del Palatinato ed alto funzionario dell'amministrazione palatina della citt\u00e0 di Heidelberg. La sua famiglia nel 1790 fu elevata alla dignit\u00e0 nobiliare della Baviera.\nBiografia.\nDopo aver concluso i suoi studi universitari nel 1787 entr\u00f2 nel consiglio giuridico di corte e divenne assessore nell'ufficio centrale della municipalit\u00e0 di Heidelberg.\nNell'estate del 1792 riusc\u00ec ad ottenere la nomina a commissario territoriale palatino nel corpo militare del \"Feldzeugmeister\" principe Hohenlohe, che stava raggruppando le sue truppe nei dintorni di Schwetzingen. Dopo la nomina a Commissario Capo, la esercit\u00f2 nell'armata austriaca del Reno comandata dal feldmaresciallo Dagobert Sigmund von Wurmser e segu\u00ec fino al 1798 le campagne contro la Francia.\nIl 18 giugno 1794 Wrede fu nominato colonnello titolare grazie al suo comportamento in guerra e il 1\u00ba marzo 1798 venne nominato Capo commissario di guerra nel Palatinato renano.\nIl 28 febbraio dello stesso anno il Principe Elettore Carlo Teodoro di Baviera lo nomin\u00f2 Colonnello forestale del Palatinato. Il 19 agosto 1799 entr\u00f2 a far parte, come colonnello effettivo, dello Stato Maggiore e ricevette nel contempo il compito di sciogliere un Corpo di volontari trasformandolo in un corpo di pronto intervento. A questo scopo egli impost\u00f2 un unico battaglione, in parte mediante richiamo pubblicitario, con il quale egli si distinse per valore personale e capacit\u00e0 tattica nelle battaglie del 1799 contro la Francia rivoluzionaria presso Obrigheim e Langenzell (4 novembre), Bad Wimpfen (20 novembre) e Lobenfeld (3 dicembre).\nPer questo suo comportamento l'11 dicembre 1799 la Distinzione d'Onore militare del Palatinato e Baviera.\nCon decreto del 30 marzo 1800 Wrede fu nominato Brigadiere-generale della brigata palatino-renana di truppe ausiliarie, che operava nella divisione del luogotenente generale Cristiano di Zweibr\u00fccken. Nella battaglia di Me\u00dfkirch del 5 maggio e quella di Memmingen del 10 maggio 1800 si afferm\u00f2 in modo particolare come maggior generale, essendo solo trentaquattrenne.\nNella battaglia di Hohenlinden del 3 dicembre 1800 Wrede cerc\u00f2, con le sue ultime riserve, di cambiare ancora la situazione ma dovette riconoscere, che sul campo di battaglia non vi era pi\u00f9 nulla da vincere. Cos\u00ec egli raggrupp\u00f2 ci\u00f2 che era rimasto delle sue truppe e di quelle austriache e riusc\u00ec a raggiungere con fatica, attraversando le linee nemiche, il paese di Dorfen. Dopo la conclusione della pace a Luneville egli divenne membro della Commissione per la ricostruzione dell'armata bavarese sotto la presidenza del duca Guglielmo in Baviera.\nNel marzo del 1801 Wrede comparve a Vienna in missione diplomatica, ma nel 1802 riprese il comando della sua brigata palatina ed occup\u00f2 il Vescovato di W\u00fcrzburg, caduto in mani bavaresi. Qui egli rimase fino al marzo del 1803 e ad Ulm assunse il comando della brigata sveva. Il 28 settembre 1804 divenne Luogotenente generale. Con lo scoppio della guerra contro l'Austria del 1805, fu vicecomandante del corpo d'armata bavarese consistente in sei brigate, al comando del luogotenente generale Bernhard Erasmus von Deroy.\nL'11 ottobre 1805 sorprese gli avamposti del generale austriaco Michael von Kienmayer e cattur\u00f2 gran parte dei soldati come prigionieri. Il giorno dopo egli si spost\u00f2 a Monaco di Baviera, abbandonata dalle truppe austriache, e venne entusiasticamente salutato dalla popolazione. Dopo un breve pausa egli insegu\u00ec gli austriaci con alcuni reparti di dragoni e di cavalleggeri, fino allo stremo di cavalli ed uomini, catturando al nemico centinaia di prigionieri, cavalli e approvvigionamenti.\nIl 2 novembre 1805 Wrede subentr\u00f2 nel comando dell'armata bavarese a Deroys, a causa di una ferita da quest'ultimo patita. Nonostante l'inferiorit\u00e0 numerica, Wrede mise alla prova la sua capacit\u00e0 militare nella battaglia di Iglau, combattuta dal 2 al 5 dicembre 1805 contro gli austriaci dell'arciduca Ferdinando d'Asburgo-Este, rimanendone tuttavia sconfitto. Dopo la Pace di Presburgo venne nominato comandante della Svevia, ed a causa dell'assenza del Deroy, anche delle truppe bavaresi stanziate in Tirolo. Con un decreto militare egli venne insignito il 1\u00ba marzo 1806 della Gran Croce dell'Ordine militare di Massimiliano Giuseppe (ted. \"Milit\u00e4r-Max-Joseph-Orden\").\nAlla campagna del 1806 Wrede non pot\u00e9 inizialmente partecipare a causa di una malattia che lo colp\u00ec, ma tra il 4 ed il 5 aprile del 1807 giunse a Pu\u0142tusk (oggi in Polonia), ove si trovava la sua 2a\u00a0Divisione, comandata fino ad allora a partire dall'inizio di maggio, dal principe della corona Ludovico di Baviera. Si distinse anche nella sfortunata battaglia di Poplawi.\nDopo il rientro in patria, il 24 dicembre 1807 assunse il comando generale dell'esercito bavarese, con sede ad Augusta. Durante la campagna del 1809, occup\u00f2 il 29 aprile la citt\u00e0 di Salisburgo, catturando 500 nemici, tra i quali 13 ufficiali, e numerose scorte. Da Salisburgo oper\u00f2 al comando del generale francese Lefebvre nella sottomissione del Tirolo e il 19 maggio 1809 entr\u00f2 in Innsbruck. Il 23 maggio del medesimo anno ricevette l'ordine di spostarsi su Vienna con la sua seconda divisione. Nella battaglia di Wagram del 6 luglio 1809 fu gravemente ferito da un colpo di cannone, da dover essere trasferito in un nosocomio.\nDopo la pace di Sch\u00f6nbrunn del 14 ottobre 1809 intraprese un'altra campagna in Tirolo ed il 1\u00ba novembre 1809 occup\u00f2 per la seconda volta Innsbruck, espugn\u00f2 Bergisel ed annient\u00f2 l'insorgenza tirolese. Il 15 agosto ricevette da Napoleone Bonaparte il titolo ereditario di conte. Il 1\u00ba gennaio 1810 venne nominato generale di cavalleria.\nDurante la campagna di Russia comand\u00f2 la seconda divisione bavarese. Dopo la grave sconfitta a Polack, sulla Dvina occidentale (dal 16 al 22 agosto 1812), e dopo la morte di Deroys, assunse anche il comando della sua divisione.\nDal 18 al 20 ottobre vi fu un'altra sconfitta a Polack e nello sgombero della citt\u00e0 condusse fino a circa 3.800 militari di corpi d'armata disciolti a Wilna (9 dicembre 1812).\nIl contingente bavarese si era gi\u00e0 sciolto, quando Wrede, con circa 300 fanti e 20 cavalleggeri impost\u00f2 una retroguardia, che sul fiume Memel il 12 dicembre venne completamente annientata. Il 29 dicembre costitu\u00ec a Plozk (Ucraina), con truppe bavaresi della riserva, un nuovo corpo d'armata con il quale torn\u00f2 verso la Baviera. Qui allest\u00ec nel luglio del 1813 un corpo di 20.000 uomini ed il 13 agosto marci\u00f2 con essi fino al fiume Inn, acquartierandosi poi a Braunau am Inn.\nCon il trattato di Ried dell'8 ottobre 1813 il Regno di Baviera, anche su pressioni di Wrede, usc\u00ec dalla Confederazione renana e si schier\u00f2 contro Napoleone. A Wrede fu assegnata un'armata austro-bavarese di 50.000 effettivi con la quale si diresse sulle rive del Meno.\nNella Battaglia di Hanau, combattuta fra il 28 ed il 31 ottobre 1813, fu sconfitto e dovette lasciare il campo a Napoleone; inoltre, sul finire dei combattimenti, Wrede venne colpito da una pallottola di fucile e seriamente ferito. Dimesso dall'ospedale torn\u00f2 immediatamente al suo corpo d'armata che raggiunse il 13 dicembre ad Emmendingen, riprendendo l'azione contro i francesi.\nDopo essersi particolarmente distinto nelle battaglie di Brienne (1\u00ba - 2 febbraio 1814), Bar-sur-Aube (27 febbraio), venne promosso feldmaresciallo in data 7 marzo 1814. Partecip\u00f2 poi alla battaglia di Arcis-sur-Aube (20 - 21 marzo).\nQuindi il 9 giugno di quell'anno gli venne concesso il titolo di principe e la signoria su Ellingen.\nDopo la guerra ebbe il compito di regolare le relazioni con i territori recentemente acquisiti dal regno di Baviera intorno a W\u00fcrzburg ed Aschaffenburg.\nNel settembre del 1814 Wrede si rec\u00f2 al Congresso di Vienna per rappresentarvi gl'interessi della Baviera. Dopo il ritorno di Napoleone dall'Elba condusse nel 1815 come comandante in capo l'armata bavarese verso la Francia, fermandosi per\u00f2 sul Reno in attesa del rinforzo dell'armata russa. Solo il 23 giugno, dopo che era gi\u00e0 avvenuto il fatto decisivo della battaglia di Waterloo, le truppe bavaresi proseguirono la marcia e cacciarono deboli forze francesi di stanza sul confine. Anche a Parigi le truppe bavaresi di Wrede giunsero con tre giorni di ritardo.\nIl 28 novembre fu nominato ispettore generale dell'esercito e delle fortificazioni.\nWrede si dedic\u00f2 dopo il 1815 alla politica come esponente di una monarchia conservatrice e costituzionale. Dopo la caduta del conte di Montgelas, collabor\u00f2 come Ministro senza portafoglio alla Costituzione del 1818. Con l'apertura della Camera dello stesso anno, egli ne divenne presidente, mantenendo tale carica fino alla morte.\nDopo l'Hambacher Fest Wrede comand\u00f2 un corpo d'Armata forte di 8.000 effettivi per ristabilire ordine e tranquillit\u00e0 nel Palatinato. Il 26 settembre 1822 gli venne affidata la direzione delle questioni militari. Il 19 ottobre del medesimo anno venne nominato Gran Cancelliere dell'Ordine di Massimiliano-Giuseppe.\nEgli condusse personalmente le grandi manovre del 1823 ad Ingolstadt e quelle del 1824 a Norimberga. Il 29 aprile del 1831 divenne titolare del Reale 9\u00ba Reggimento Bavarese di Fanteria, con la disposizione che questo avrebbe portato in futuro il suo nome.\nDiffamazione a mezzo stampa.\nDurante il periodo della reazione Ernst Moritz Arndt accus\u00f2 di saccheggio Wrede, con il quale aveva gi\u00e0 pubblicamente polemizzato durante il periodo delle guerre napoleoniche, nel suo libro \"Auf meinen Wanderungen und Wandelungen mit dem Reichsfreiherrn Heinrich Karl Friedrich von Stein\". Secondo Arndt, durante l'alleanza franco-bavarese Wrede avrebbe \u00ab\u2026non solo perdonato\u2026\u00bb i suoi soldati, che Arndt accusa di \u00ab\u2026brutalit\u00e0, indisciplina e saccheggio \u2026\u00bb, ma anche egli stesso dato \u00ab\u2026un pessimo esempio\u2026\u00bb seguendo, durante la ritirata ad Oels in Slesia, il costume dei generali francesi nell'accaparrarsi tutta l'argenteria dei castelli. Questo avrebbe spinto il barone Heinrich Karl Friedrich von Stein, incontrando Wrede in un albergo a Francoforte sul Meno, ad affermare: \u00abNon posso stare sotto lo stesso tetto con un dannato rapinatore come questo!\u00bb. Nell'anno in cui usc\u00ec il libro, Arndt venne accusato di calunnia dell'esercito bavarese di fronte al tribunale di Zweibr\u00fccken, dove l'ottantanovenne scrittore non comparve e venne condannato in contumacia ad un periodo di detenzione in carcere ed al pagamento di una sanzione pecuniaria. Negli anni a seguire, a causa di questo cosiddetto processo per diffamazione a mezzo stampa, comparvero nella maggior parte delle pubblicazioni periodiche articoli che cercavano di scagionare chi Arndt e chi Wrede."}
{"id": "3704222", "revid": "599013", "url": "https://it.wikipedia.org/wiki?curid=3704222", "title": "Juan Manuel Alej\u00e1ndrez", "text": "Carriera.\nCon la Nazionale messicana ha preso parte ai Mondiali 1970.\nLa Morte.\nJuan Manuel Alej\u00e1ndrez mor\u00ec all'et\u00e0 di 62 anni, a causa di una malattia allo stomaco che lo tormentava gi\u00e0 dal 2003."}
{"id": "3704228", "revid": "106456", "url": "https://it.wikipedia.org/wiki?curid=3704228", "title": "Karl Philipp von Wrede", "text": ""}
{"id": "3704231", "revid": "1043175", "url": "https://it.wikipedia.org/wiki?curid=3704231", "title": "Nermin Haski\u0107", "text": "Caratteristiche tecniche.\n\u00c8 un centravanti."}
{"id": "3704234", "revid": "287204", "url": "https://it.wikipedia.org/wiki?curid=3704234", "title": "Nermin Haskic", "text": ""}
{"id": "3704235", "revid": "339392", "url": "https://it.wikipedia.org/wiki?curid=3704235", "title": "Associazione Sportiva Calcio Tricase", "text": ""}
{"id": "3704238", "revid": "640277", "url": "https://it.wikipedia.org/wiki?curid=3704238", "title": "Baseball ai Giochi panamericani", "text": "Il baseball \u00e8 presente ai Giochi panamericani sin dalla loro creazione, avvenuta nel 1951. La nazionale cubana \u00e8 la dominatrice assoluta di questa disciplina con 10 ori vinti consecutivamente.Repubblica Dominicana, Venezuela e Stati Uniti le altre nazioni titolate almeno una volta.\nTradizionalmente solo il torneo maschile \u00e8 praticato, mentre il corrispettivo femminile \u00e8 il softball. Tuttavia nell'edizione 2015 dei giochi, \u00e8 stato disputato il primo torneo femminile di baseball."}
{"id": "3704245", "revid": "599013", "url": "https://it.wikipedia.org/wiki?curid=3704245", "title": "Francisco Montes", "text": "Carriera.\nCon la Nazionale messicana ha preso parte ai Mondiali 1970."}
{"id": "3704247", "revid": "1888309", "url": "https://it.wikipedia.org/wiki?curid=3704247", "title": "Basilica della Macarena", "text": "La Basilica della Macarena, in spagnolo Bas\u00edlica de Santa Mar\u00eda de la Esperanza Macarena o pi\u00f9 semplicemente Basilica de la Macarena, si trova nell'omonimo quartiere ed \u00e8 una delle chiese pi\u00f9 importanti di Siviglia. La chiesa ospita la Virgen de la Macarena, rappresentazione della Madonna che diventa protagonista dei festeggiamenti della Semana Santa.\nStoria e descrizione.\nLa chiesa de la Macarena venne costruita nel 1949 e al suo interno \u00e8 possibile anche visitare, nel museo allestito nel Tesoro, una collezione di \"traje de luz\" donati come ex voto dai toreri e la piattaforma d'argento che serve per trasportare la scultura della Virgen de la Macarena, realizzata attorno al 1650 da Luisa Rold\u00e1n. Durante la Semana Santa questa raffigurazione viene infatti portata, all'alba del venerd\u00ec santo, nella Cattedrale per il festeggiamenti della settimana precedente la Pasqua."}
{"id": "3704254", "revid": "1305772", "url": "https://it.wikipedia.org/wiki?curid=3704254", "title": "Eddie George", "text": ""}
{"id": "3704255", "revid": "537927", "url": "https://it.wikipedia.org/wiki?curid=3704255", "title": "Steady Eddie", "text": ""}
{"id": "3704257", "revid": "767487", "url": "https://it.wikipedia.org/wiki?curid=3704257", "title": "Yuva", "text": "Yuva (hindi:\u092f\u0941\u0935\u093e, urdu: \u06cc\u0648\u0627, italiano: giovent\u00f9), originariamente intitolato \"Howrah Bridge\" \u00e8 un film indiano del 2004 diretto da Mani Ratnam. Realizzato contemporaneamente in Lingua hindi (\"Yuva\") ed in lingua tamil (\"Aayutha Ezhuthu\"), l'obiettivo principale del film era di motivare i giovani indiani ad entrare in politica. Il film racconta di tre giovani uomini provenienti da differenti strati sociali, ed un incidente che coinvolge tutti e tre sul ponte Kolkata's Howrah Bridge che cambier\u00e0 le loro vite per sempre."}
{"id": "3704258", "revid": "767487", "url": "https://it.wikipedia.org/wiki?curid=3704258", "title": "Marcos Rivas", "text": "Carriera.\nCon la Nazionale messicana ha preso parte ai Mondiali 1970."}
{"id": "3704259", "revid": "729019", "url": "https://it.wikipedia.org/wiki?curid=3704259", "title": "Shanghai Rolex Masters 2011 - Doppio", "text": "Il doppio dello Shanghai Rolex Masters 2011 \u00e8 stato un torneo di tennis facente parte dell'ATP World Tour 2011.\nJ\u00fcrgen Melzer e Leander Paes erano i detentori del titolo ma in questa edizione non hanno partecipato insieme.\nMelzer ha fatto coppia con Philipp Petzschner ma sono stati eliminati al secondo turno, Paes ha partecipato insieme a Mahesh Bhupathi ma sono stati eliminati in semifinale.\nMaks Mirny e Daniel Nestor hanno sconfitto in finale Micha\u00ebl Llodra e Nenad Zimonji\u0107 per 3-6, 6-1, [12-10].\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "3704262", "revid": "110157", "url": "https://it.wikipedia.org/wiki?curid=3704262", "title": "I Love You Dude", "text": "I Love You, Dude \u00e8 il secondo album studio del duo elettronico tedesco Digitalism, uscito in Germania il 17 giugno 2011 per la V2 Records.\nI singoli estratti sono \"2 Hearts\", \"Blitz\" (pubblicato l'anno precedente come EP) e \"Forrest Gump\", composto in collaborazione telematica con Julian Casablancas, cantante degli The Strokes.\nInoltre la canzone \"Circles\" \u00e8 presente nella colonna sonora di FIFA 12."}
{"id": "3704266", "revid": "767487", "url": "https://it.wikipedia.org/wiki?curid=3704266", "title": "Unione Calcio Sampdoria 1979-1980", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1979-1980.\nStagione.\nIn questa stagione 1979-1980 per la Sampdoria inizia una nuova era calcistica, quella legata alla famiglia Mantovani, che durer\u00e0 un ventennio, foriera di tante soddisfazioni. Il 3 luglio 1979, il petroliere di origini romane Paolo Mantovani prende il timone della societ\u00e0. Dopo sette mesi, il 14 febbraio 1980 viene inaugurato a Bogliasco il centro sportivo blucerchiato, intitolato alla memoria del medico Gloriano Mugnaini, fondatore del tifo doriano organizzato.\nLa squadra resta affidata a Lamberto Giorgis, ma dopo una partenza stentata, ed il deludente (0-0) nel derby, viene chiamato Lauro Toneatto. Nel girone di ritorno la Sampdoria fa meglio di tutti, ma il pessimo girone di andata compromette le velleit\u00e0 iniziali. Con 41 punti i blucerchiati si piazzano alle spalle delle protagoniste del torneo cadetto. Miglior marcatore stagionale con 10 reti Giovanni Sartori delle quali 9 in campionato ed 1 in Coppa Italia. L'apporto di Alviero Chiorri \u00e8 di 8 reti tutte nel girone di ritorno. Sono state promosse in Serie A il Como, la Pistoiese ed il Brescia, scendono in Serie C1 la Sambenedettese, la Ternana, il Parma ed il Matera.\nNella Coppa Italia la Sampdoria disputa, prima del campionato, il primo girone di qualificazione, che promuove la Roma ai Quarti di finale della manifestazione."}
{"id": "3704272", "revid": "767487", "url": "https://it.wikipedia.org/wiki?curid=3704272", "title": "Ivan Kryvo\u0161ejenko", "text": ""}
{"id": "3704277", "revid": "582484", "url": "https://it.wikipedia.org/wiki?curid=3704277", "title": "Triplice Alleanza (1788)", "text": ""}
{"id": "3704278", "revid": "582484", "url": "https://it.wikipedia.org/wiki?curid=3704278", "title": "Triplice Alleanza (1668)", "text": ""}
{"id": "3704279", "revid": "582484", "url": "https://it.wikipedia.org/wiki?curid=3704279", "title": "Triplice Alleanza (1717)", "text": ""}
{"id": "3704286", "revid": "606039", "url": "https://it.wikipedia.org/wiki?curid=3704286", "title": "Tassonomia dei Lepidoptera", "text": "La sistematica dei Lepidoptera \u00e8 stata da sempre soggetta a numerose revisioni e modifiche, in base alla pubblicazione di nuovi studi che, in maniera pressoch\u00e9 continuata, hanno aggiornato lo stato delle conoscenze. Quanto sopra \u00e8 facilmente spiegabile tenendo conto sia della vastit\u00e0, sia della complessit\u00e0 di quest'ordine. Anche nei decenni recenti, malgrado si sia registrato un forte incremento delle pubblicazioni in questo campo, talune famiglie non hanno ancora trovato una collocazione largamente condivisa, e sovente la loro posizione \u00e8 stata modificata.\nExcursus storico.\nL'attuale assetto della sistematica dei Lepidotteri \u00e8 il risultato di un lungo percorso di implementazione ed affinamento, che ha mosso i primi passi nei secoli XVIII e XIX.\nDall'antichit\u00e0 classica fino al Settecento.\n\u00c8 possibile reperire scritti riguardanti la storia naturale dei Lepidotteri gi\u00e0 in Aristotele (IV sec. a.C.), ma nella storia alcuni contributi importanti furono forniti da autori come Alberto Magno col suo \"De Animalibus\" (XIII secolo), Marcello Malpighi e Jan Swammerdam (XVII secolo), Ren\u00e9-Antoine Ferchault de R\u00e9aumur e Charles De Geer (XVIII secolo), e molti altri. Tuttavia fino a quest'epoca l'Entomologia non disponeva ancora di un sistema nomenclaturale universalmente accettato.\nLinneo e il \"Systema Naturae\".\nLa principale pietra miliare nella classificazione dei Lepidotteri \u00e8 senza dubbio la decima edizione del \"Systema Naturae\" di Linneo, che ha rappresentato l'inizio della nomenclatura binomiale, cos\u00ec come accettata dal Codice internazionale di nomenclatura zoologica (ICZN).\nLinneo per primo giunse a gettare le basi per quella che sarebbe stata la futura sistematica dei Lepidotteri, raggruppandoli in tre grandi divisioni: \"Papilio\", \"Sphinx\" e \"Phalaena\"; quest'ultima venne ulteriormente suddivisa in sette sottogruppi. Allo stato attuale, da queste categorie sono derivati i nomi di nove superfamiglie che, seguendo l'ordine linneiano, sono Papilionoidea, Sphingoidea, Bombycoidea, Noctuoidea, Geometroidea, Tortricoidea, Pyraloidea, Tineoidea ed Alucitoidea.\nNella sua classificazione, Linneo rivolse la propria attenzione soprattutto alle caratteristiche morfologiche delle antenne e delle ali; in particolar modo studi\u00f2 la posizione delle ali a riposo, e le abitudini diurne o notturne degli individui adulti. Fu anche tra i primi autori ad analizzare minuziosamente la struttura dell'apparato boccale. Egli not\u00f2 infatti che le antenne delle farfalle presentano forma clavata, a differenza di quelle di molte falene; sottoline\u00f2 inoltre il fatto che diversi rappresentanti delle sue \"Bombyces\" mancano di spirotromba funzionante. Ancora oggi, per parecchie specie, le descrizioni di parti anatomiche relative sia alla larva, sia all'adulto, sono riscontrabili gi\u00e0 nei lavori linneiani.\nDopo Linneo.\nDal \"Systema Naturae\" in poi, la tassonomia dei Lepidoptera prese le mosse in molte direzioni diverse; le categorie linneiane vennero ulteriormente suddivise, si standardizz\u00f2 il rango dei vari taxa supraspecifici, e con la scoperta di moltissime nuove specie nei vari continenti, furono aggiunte via via parecchie famiglie e superfamiglie.\nPoco meno di vent'anni dopo che Linneo aveva mandato alle stampe la decima edizione della sua opera, gli entomologi austriaci Michael Denis e Ignaz Schifferm\u00fcller pubblicarono uno studio (1775) sui Lepidotteri dell'area circostante la citt\u00e0 di Vienna. L'opera, pur partendo dall'impostazione originale linneiana, aggiunge numerose osservazioni sulla struttura dei Lepidotteri, e prende in considerazione un numero rilevante di nuove specie. I raggruppamenti proposti da Linneo vengono qui ulteriormente suddivisi, gettando basi nomenclaturali per studi a venire, anche analizzando alcune caratteristiche di larve (p.e. \"Larvae Punctatae\") o di adulti (p.e. \"Ph[alaenae] Geometrae Unicolores\").\nAnche l'entomologo danese Johan Christian Fabricius descrisse svariate nuove specie e classific\u00f2 diversi sottogruppi linneiani, mentre il francese Pierre Andr\u00e9 Latreille (1796) introdusse ulteriori taxa supraspecifici, alcuni dei quali sono da considerarsi generi in senso moderno.\nAll'alba del XIX secolo, l'entomologo e botanico tedesco Schrank inser\u00ec una serie di nuove categorie tassonomiche intermedie tra il \"genus\" linneiano e la specie (1802), che attualmente rappresentano moderni generi di Lepidotteri. Anche il tedesco Jacob H\u00fcbner, disegnatore ed artista, defin\u00ec e ritrasse, con dovizia di particolari, numerosi generi (che egli chiam\u00f2 \"stirpes\") tuttora validi. Ma fu Ferdinand Ochsenheimer che in una serie di lavori pubblicati tra il 1807 ed il 1835, ed ultimati da Treitsche, forn\u00ec una panoramica pi\u00f9 o meno definitiva dei generi moderni della lepidotterofauna europea.\nPer quanto riguarda le suddivisioni maggiori dell'ordine, forse il pi\u00f9 monumentale e rappresentativo lavoro svolto nel diciannovesimo secolo, \u00e8 quello portato a compimento in sei volumi dall'entomologo e fisico tedesco Gottlieb August Wilhelm Herrich-Sch\u00e4ffer, e pubblicato a pi\u00f9 riprese con intervalli irregolari tra il 1843 ed il 1856. Va sottolineato che, sebbene le specie descritte fossero per forza di cose soprattutto europee, la maggior parte delle suddivisioni principali in cui oggi dividiamo i Lepidotteri, si trovano gi\u00e0 elencati e descritti dall'autore. Herrich-Sch\u00e4ffer si bas\u00f2 soprattutto sull'analisi morfologica delle nervature alari, corredando il proprio lavoro con disegni estremamente particolareggiati.\nUn ulteriore massiccio contributo all'implementazione della sistematica dell'ordine, venne fornito in seguito alla descrizione di specie extraeuropee da parte di Edward Meyrick (1895), soprattutto nel campo dei Microlepidotteri, e George Hampson, in particolar modo per i Macrolepidotteri. Meyrick propose di dividere i Lepidotteri in dieci \"phyla\", principalmente in base alla struttura della nervatura alare, caratteristica che egli riteneva \"diagnostica\" ai fini tassonomici, molto pi\u00f9 della colorazione delle ali, che al contrario considerava secondaria, in quanto \"fisiologica\", e per questo motivo alterabile da lievi influenze ambientali. Al contrario Hampson si dedic\u00f2 essenzialmente alle superfamiglie Noctuoidea, Pyraloidea e Thyridoidea.\nA partire dalla seconda met\u00e0 del diciannovesimo secolo, vennero proposti parecchi altri sistemi di classificazione, che integravano, o talvolta confutavano, quanto pubblicato in precedenza. Taluni autori posero l'accento su alcune caratteristiche morfologiche piuttosto che altre; a titolo d'esempio si possono citare Fracker (1915) che bas\u00f2 la propria sistematica sulla struttura della larva, oppure Mosher (1916), che al contrario pose l'accento sulla morfologia della pupa. Di sicuro la creazione di nuove famiglie e superfamiglie, relative soprattutto alle ecozone extraeuropee, diede nel tempo un contributo importante all'assetto sistematico dell'ordine, cos\u00ec come oggi lo conosciamo. Ma si deve al tedesco Carl Julius Bernhard B\u00f6rner (1925 e 1939) quella che \u00e8 stata considerata una novit\u00e0 fondamentale nella tassonomia dei Lepidotteri, almeno nell'ultimo secolo, e cio\u00e8 la distinzione tra Monotrysia e Ditrysia, in funzione della struttura dell'apparato riproduttore femminile. \u00c8 pur vero che i Monotrysia (\"sensu\" B\u00f6rner), rappresentati da circa il 5% delle specie, non sono un raggruppamento monofiletico, tuttavia l'istituzione dei Ditrysia come taxon ha permesso di effettuare un salto di qualit\u00e0 nella comprensione delle relazioni filogenetiche all'interno dell'ordine, contribuendo a stabilire una scala di importanza per quanto attiene alle differenze morfologiche tra le superfamiglie.\nDa ultimo, un apporto decisivo nella comprensione delle relazioni evolutive intercorrenti tra i differenti taxa di Monotrysia, si deve ai lavori di Niels Peder Kristensen ed Ebbe Schmidt Nielsen (1983 e 1984), che concentrarono gli studi sulla morfologia dell'adulto, pur non tralasciando, in molti casi, di analizzare la struttura dello stadio larvale.\nMacrodivisioni dei Lepidoptera.\nNegli ultimi secoli sono stati effettuati svariati tentativi di suddividere i Lepidotteri in raggruppamenti fondamentali, da porre al di sopra del livello di superfamiglia; nel tempo sono stati via via proposti i termini Nocturni (falene) e Diurni (farfalle), Heterocera (falene) e Rhopalocera (farfalle), Microlepidoptera e Macrolepidoptera, Homoneura ed Heteroneura, Jugatae e Frenatae, Stemmatoncopoda ed Harmoncopoda, e infine Monotrysia e Ditrysia. In realt\u00e0 tutte queste distinzioni appaiono come dicotomie innaturali, in quanto ogni volta uno dei due termini (o entrambi) non rappresentano un gruppo monofiletico.\nLa suddivisione in Nocturni e Diurni non risponde ad un criterio sistematico, per il semplice fatto che, all'interno di singole famiglie, si possono trovare specie con abitudini diurne o notturne; \u00e8 il caso, ad esempio, delle Sphingidae, in cui moltissime specie hanno adulti con abitudini crepuscolari o notturne, ma in cui gli esponenti del genere \"Macroglossum\" volano di regola in sole pieno. Inoltre, per Nocturni si dovrebbero intendere, oltre alle grandi falene (ad. es. i Saturniidae) anche un considerevole numero di famiglie di Microlepidotteri (e.g. Pyralidae). In realt\u00e0 la distinzione tra farfalle e falene \u00e8 forzosa cos\u00ec come quella tra Macrolepidotteri e Microlepidotteri, anche se questi termini vengono abitualmente molto utilizzati, stando ad indicare pi\u00f9 che altro una differenza nelle tecniche di studio e cattura dei Lepidotteri. Allo stesso modo, sebbene appaia ragionevole riferirsi col termine Homoneura, all'insieme delle famiglie con venulazione simile nell'ala anteriore e posteriore, questo nome andrebbe tuttavia evitato in quanto non rappresenta un raggruppamento monofiletico.\nIl termine Rhopalocera (cio\u00e8 con antenne clavate) fu introdotto dal francese Andr\u00e9 Marie Constant Dum\u00e9ril nel 1823, ed include le farfalle propriamente dette, gi\u00e0 definite Diurni dai primi autori, contrapposte alle falene, definite Heterocera (ossia con antenne di forma varia); bench\u00e9 nei Rhopalocera venissero incluse anche le Hedylidae, che non hanno n\u00e9 antenne clavate, n\u00e9 abitudini strettamente diurne, si pu\u00f2 considerare i Rhopalocera come un gruppo monofiletico, ma la stessa cosa non si pu\u00f2 affermare per gli Heterocera.\nLe Frenatae, introdotte dallo statunitense John Henry Comstock nel 1893 sono equivalenti agli Heteroneura descritti dall'anglo-australiano Robert John Tillyard nel 1918, cos\u00ec come le Jugatae equivalgono agli Homoneura; per Frenatae si intendono quei gruppi nei quali l'accoppiamento tra ala anteriore e posteriore avviene attraverso l'aggancio di un \"frenulum\" su dui un \"retinaculum\" (meccanismo talvolta vestigiale nei taxa pi\u00f9 evoluti), mentre nelle Jugatae la stessa funzione viene svolta dal lobo jugale dell'ala anteriore, che si estende a formare uno \"jugum\". Mentre Frenatae ed Heteroneura rappresentano probabilmente gruppi monofiletici, non si pu\u00f2 dire la stessa cosa per Jugatae ed Homoneura. Inoltre la presenza o meno di uno \"jugum\" funzionale \u00e8 talvolta difficile da stabilire, e va peraltro aggiunto che un lobo jugale pu\u00f2 essere riscontrato, in alcuni casi, anche fuori dalle Jugatae (\"sensu\" Comstock).\nCol termine Harmoncopoda si intendono le famiglie nelle quali gli uncini delle pseudozampe larvali sono disposti in mesoserie anzich\u00e9 in cerchio. Con buona approssimazione, si pu\u00f2 affermare che ci sia corrispondenza tra questo raggruppamento, presumibilmente monofiletico, e quello dei Macrolepidoptera. In contrapposizione a questo, tuttavia, il tedesco Ferdinand Karsch propose nel 1898 di istituire il raggruppamento degli Stemmatoncopoda, nei quali gli uncini pseudopodali sono disposti a cerchio; ma quest'ultimo gruppo appare polifiletico.\nIl termine Ditrysia venne infine introdotto nel 1939 da Carl Julius Bernard B\u00f6rner, come gi\u00e0 accennato pi\u00f9 sopra, al fine di individuare quelle famiglie nelle quali, a livello del genitale femminile, l'apertura utilizzata per l'accoppiamento si trova separata da quella impiegata per l'ovoposizione. Per quanto attualmente il taxon venga comunemente accettato dalla comunit\u00e0 scientifica, resta da chiarire fino in fondo la posizione filogenetica delle Exoporia, nelle quali le due aperture sono situate sullo stesso segmento e non si trova alcun \"ductus seminalis\" interno. Va peraltro segnalato che le altre superfamiglie, raggruppate da B\u00f6rner col nome generico di Monotrysia, costituiscono un insieme eterogeneo e sicuramente polifiletico, tanto che negli ultimi decenni il termine Monotrysia sta cadendo sempre pi\u00f9 in disuso, o ne viene comunque ristretto il campo di applicazione.\nTendenze recenti e differenti scuole di pensiero.\nNella definizione di un quadro d'insieme che stabilisca la struttura sistematica dell'ordine, si incontrano da sempre innumerevoli ostacoli. Innanzitutto un problema prioritario risiede nel fatto che molte superfamiglie sono monotipiche, ossia rappresentate da una singola famiglia (e talvolta da un singolo genere), tanto che le descrizioni possono riferirsi a diversi taxa; a titolo di esempio si cita il caso di Heterobathmioidea, Heterobathmiidae ed \"Heterobathmia\". L'incremento del numero di superfamiglie riportate negli ultimi studi, va messo in correlazione con il numero, probabilmente troppo modesto, di superfamiglie istituite nei lavori pi\u00f9 datati, che davano troppa rilevanza agli esemplari europei, rispetto a quelli del resto del mondo. La tendenza recente \u00e8 stata quella di creare superfamiglie strettamente monotipiche escludendo, all'interno di esse, quelle famiglie o sottofamiglie, la cui origine filogenetica non potesse ancora essere verificata. Nel caso in cui questi taxa inferiori non potessero essere assegnati con certezza ad una superfamiglia, essi venivano spesso elevati al rango di nuove superfamiglie a s\u00e9 stanti. Ad esempio, la famiglia Schreckensteiniidae \u00e8 stata rimossa dalla superfamiglia Yponomeutoidea e collocata nella superfamiglia monotipica Schreckensteinioidea, di recente istituzione. Talvolta questa operazione di \"sottrazione\" lasciava come risultato finale una superfamiglia rappresentata soltanto da una singola famiglia. Ad esempio Minet (1983) argoment\u00f2 che i Geometroidea, i quali annoveravano fino a dodici famiglie, mancassero di una peculiare caratteristica morfologica comune a tutte, tanto da non rappresentare probabilmente un gruppo monotipico; pertanto rimosse da questo taxon tutte le famiglie, eccetto le Geometridae. D'altro canto, ulteriori studi di anatomia e di genetica, hanno portato invece all'unificazione di alcune superfamiglie monotipiche, cos\u00ec da addivenire, in alcuni casi, ad una lieve diminuzione del numero di queste ultime, come proposto da Minet (1991). Una possibile alternativa a quanto riportato, consiste nel lasciare un certo numero di piccoli taxa distaccati dal resto della sistematica interna dei Lepidoptera, creando delle liste di \"incertae sedis\" di rango intermedio tra quello dell'ordine e della superfamiglia. L'obiezione a questo modo di operare consiste nel fatto che la decisione riguardo a quanto possa essere piccolo un taxon per lasciare delle \"incertae sedis\", pu\u00f2 apparire arbitraria. Un ulteriore \"modus operandi\" pu\u00f2 essere quello di lasciare i taxa incerti all'interno delle superfamiglie a cui sono stati assegnati precedentemente, inserendo tuttavia una nota riguardante la loro collocazione problematica. Un'ultima proposta che \u00e8 stata avanzata \u00e8 quella di abolire completamente le superfamiglie, creando semplicemente un elenco di famiglie, raggruppate tra loro in base alla maggiore affinit\u00e0 filogenetica reciproca. Le diverse tendenze fin qui citate possono fornire un'idea solo approssimativa di quanto sia tuttora problematica la definizione di una sistematica interna ai Lepidoptera, che possa essere onnicomprensiva, tenuto conto anche della vastit\u00e0 dell'ordine (circa 158.000 specie raccolte in 139 famiglie e 44 superfamiglie.\nUno schema abbastanza condiviso che possa indicare le relazioni filogenetiche tra i taxa pi\u00f9 arcaici, \u00e8 quello proposto da Kristensen (1984 e 1999) e riportato di seguito, nel primo dei due schemi tassonomici sottostanti (lievemente modificato). Pi\u00f9 in basso viene invece proposto uno schema complessivo dei Ditrysia, la divisione pi\u00f9 evoluta dei Lepidoptera, comprendente circa il 98% delle specie note.\nSchema tassonomico dei lepidotteri primitivi.\nN.B.: tra parentesi il numero di specie\nSchema tassonomico dei Ditrysia.\nN.B.: tra parentesi il numero di specie"}
{"id": "3704291", "revid": "1719883", "url": "https://it.wikipedia.org/wiki?curid=3704291", "title": "Traduzioni nell'Occidente latino durante il XII secolo", "text": "Il movimento di rinascita culturale noto come rinascimento del XII secolo, \u00e8 permeato dalla ricerca di nuovi saperi da parte degli uomini di cultura europei, un'aspirazione che sar\u00e0 condivisa dai successivi protagonisti del Rinascimento e che gli uomini di cultura medievali rivolgeranno alle fonti greche e arabe. A esse potevano attingere attraverso le propaggini culturali nell'Occidente cristiano, nella Sicilia araba e nella Spagna musulmana, territori in cui si assister\u00e0, durante il XII secolo, al fiorire di un intenso fenomeno di traduzione in latino.\nAttraverso l'opera di traduzione, l'Occidente cristiano si riappropria di classici fondamentali del pensiero antico, della scienza, della matematica, della filosofia e della letteratura: Ippocrate di Coo, Euclide, Aristotele e i contributi scientifici e filosofici del mondo islamico, attraverso pensatori e scienziati come Avicenna, Rhazes, Al-Khwarizmi, Al-Kindi e Al-Farabi.\nTraduttori in Italia.\nUn secolo prima dell'avvio dell'opera di traduzione nel XII secolo, Costantino l'Africano, un cristiano di Cartagine che aveva studiato medicina in Egitto e che infine era diventato monaco nel Monastero di Montecassino in Italia, tradusse opere di medicina dall'arabo. Tra le numerose traduzioni di Costantino vi sono l'enciclopedia medica di \u02bfAl\u012b ibn \u02bfAbb\u0101s al-Maj\u016bs\u012b, \"Il libro completo dell'arte medica\" (ossia il \"Liber Pantegni\"), l'antica medicina di Ippocrate e Galeno cos\u00ec come l'avevano conosciuta e applicata i medici arabi,\ne l\"'Isagoge ad Tegni Galeni\" di \u1e24unayn b. Is\u1e25\u0101q (il Medioevo latino lo conobbe come Johannitius Onan) e di suo nipote \u1e24ubaysh b. al-\u1e24asan b. al-A\u02bfsam.\nAltre opere mediche che egli tradusse furono il \"Liber febribus, Liber de dietis universalibus et particularibus\" e il \"Liber de urinis\" di Isaac Israeli ben Solomon; l'opera di psicologia islamica di Is\u1e25\u0101q ibn \u02bfImr\u0101n, la \"al-Maq\u0101la f\u012b al-Malikhuliya\", tradotto come \"Libri duo de malincholia\"; nonch\u00e9 il \"De Gradibus\", \"Viaticum\", \"Liber de stomacho\", \"De elephantiasi\", \"De coitu\" e il \"De oblivione\" di Ibn al-Jazz\u0101r.\nLa Sicilia aveva fatto parte fino all'878 dell'Impero bizantino; con la caduta di Siracusa divenne un possedimento musulmano.\nFu sotto l'Emirato di Sicilia, dall'878 al 1060, e anche negli anni successivi in cui domin\u00f2 la famiglia degli Altavilla, che nell'isola si raccolse il meglio delle conoscenze della comunit\u00e0 latina, greca, araba ed ebraica. Grazie al continuo afflusso di manoscritti in lingua greca e araba, l'isola fu il luogo dove si raccolse il maggior numero di opere scientifiche e mediche. I Normanni, che conquistarono la Sicilia nel 1060 fondando un regno cristiano, mantennero e agevolarono la specificit\u00e0 multiculturale dell'isola.\nUna copia dell'Almagesto di Tolomeo fu portata in Sicilia da Enrico Aristippo, come dono dell'Imperatore bizantino a Re Guglielmo I. Aristippo stesso tradusse il \"Menone\" di Platone e il \"Fedone\" in latino, ma l'incarico di viaggiare alla volta della Sicilia e di tradurre l\u2019\"Almagesto\" fu lasciato a un anonimo studioso di Salerno, come pure quello di tradurre numerose opere di Euclide dal greco al latino. Sebbene i Siciliani traducessero direttamente dal greco, quando i testi in greco non erano disponibili essi traducevano allora dall'arabo. Eugenius Amiratus tradusse l\u2019\"Ottica\" di Tolomeo in latino, mostrando in quell'occasione la sua compiuta conoscenza di tutte e tre queste lingue. Tra le traduzioni di Accursio da Pistoia vi sono le opere di Galeno e di Hunayn ibn Ishaq. Gerardo da Sabbioneta tradusse Il canone della medicina ( \"al-Q\u0101n\u016bn f\u012b tibb\" ) di Avicenna e l\u2019\"Almansor\" di Mu\u1e25ammad ibn Zakariyy\u0101\u02be al-R\u0101z\u012b. Leonardo Fibonacci present\u00f2 il primo resoconto completo in Europa del sistema numerale decimale indo-arabo, traducendolo da fonti arabe nel suo celeberrimo \"Liber Abaci\" (1202). Gli \"Aphorismi\" di Masawaiyh (Mesue) furono tradotti da un anonimo contributore nell'Italia del tardo XI secolo-primi del XII secolo. Di straordinaria importanza per l'astronomia \u00e8 poi il \"De motu stellarum\", traduzione latina dall'arabo del 1116, dovuta a Platone da Tivoli, del \"Kit\u0101b al-z\u012bj al-\u1e63\u0101bi\u02be\" (Libro delle Tavole astronomiche sabee) dell'arabo Mu\u1e25ammad ibn J\u0101bir al-\u1e24arr\u0101n\u012b al-Batt\u0101n\u012b.\nNella Padova del XIII secolo, Bonacosa tradusse l'opera medica di Averro\u00e8, il \"Kit\u0101b al-Kulliyy\u0101t\", che col titolo di \"Colliget\", rest\u00f2 per secoli famosa in tutta Europa, e Giovanni da Capua tradusse il \"Kit\u0101b al-Tays\u012br\" di Ibn Zuhr (Avenzoar) col titolo di \"Theisir\". Nella Sicilia del XIII secolo, Faraj ben Salim tradusse l\u2019\"al-H\u0101w\u012b\" di Rhazes come \"Continens\" e il \"Tacuina sanitatis\" di Ibn Bu\u1e6dl\u0101n. Nell'Italia di quello stesso XIII secolo, Simone da Genova e Abraham Tortuensis tradussero l\u2019\"al-Tasr\u012bf\" di Abulcasis col titolo di \"Liber servitoris\", la \"Congregatio sive liber de oculis\" di Alcoati e il \"Liber de simplicibus medicinis\" dello pseudo-Serapione.\nTraduttori in Spagna.\nDall'inizio alla fine del X secolo, studiosi europei viaggiarono alla volta della Spagna per studiare. I pi\u00f9 noti fra costoro furono Gerberto di Aurillac (pi\u00f9 tardi papa col nome di Silvestro II), che studi\u00f2 matematica islamica nella regione della Marca spagnola attorno a Barcellona, e Gherardo da Cremona, che oper\u00f2 a Toledo. Tuttavia le traduzioni non cominciarono ad essere approntate in Spagna per circa un secolo ancora. I primi traduttori in Spagna si concentrarono essenzialmente sulle opere scientifiche, specialmente di matematica e astronomia, con una seconda area d'interesse nel Corano e in altri testi islamici. Collezioni spagnole annoverano numerose opere scritte in arabo, il che significa che i traduttori lavorarono quasi esclusivamente traducendo dall'arabo anzich\u00e9 dal greco, spesso in cooperazione con arabofoni locali.\nUno dei pi\u00f9 importanti progetti di traduzione fu sostenuto da Pietro il Venerabile, Abate di Cluny. Nel 1142 egli invit\u00f2 Roberto di Ketton ed Ermanno di Carinzia, Pietro di Poitiers e un musulmano noto col solo nome di \"Mohammed\", a realizzare la prima traduzione araba del Corano (la \"Lex Mahumet pseudoprophete\").\nTraduzioni furono condotte a termine in Spagna e in Provenza. Platone di Tivoli oper\u00f2 in Catalogna, Ermanno di Carinzia nelle regioni settentrionali spagnole e, al di l\u00e0 dei Pirenei, in Linguadoca, Ugo di Santalla in Aragona, Roberto di Ketton in Navarra e Roberto di Chester a Segovia. Il pi\u00f9 importante centro di traduzioni fu la grande cattedrale-biblioteca di Toledo.\nTra le traduzioni di Platone da Tivoli in latino vi sono l'opera astronomica e trigonometrica di Muhammad ibn J\u0101bir al-\u1e24arr\u0101n\u012b al-Batt\u0101n\u012b \"De motu stellarum\", il \"Liber embadorum\" di Abraham bar Hiyya, gli \"Spherica\" di Teodosio di Bitinia e \"La misura del cerchio\" di Archimede. Tra le traduzioni di Roberto di Chester in latino vi sono il \"Kit\u0101b al-jabr wa l-muq\u0101bala\" di Muhammad ibn M\u016bs\u0101 al-Khw\u0101rizm\u012b e le tavole astronomiche (contenenti anche tavole trigonometriche). Le traduzioni di Abraham di Tortosa riguardano il Serapion minore, il \"De Simplicibus\" di Ibn Sarabi e l'\"al-Tasr\u012bf\" di Ab\u016b l-Q\u0101sim, col titolo \"Liber Servitoris\". Nel 1126, il \"Grande Sindhind\" di Mu\u1e25ammad b. Ibr\u0101h\u012bm al-Faz\u0101r\u012b (basato sulle opere in sanscrito del \"Surya Siddhanta\" e del \"Brahmasphuta Siddh\u0101nta\" di Brahmagupta) fu tradotto in latino.\nLa \"Scuola di Toledo\".\nUno dei maggiori committenti per le traduzioni dall'arabo fu in Spagna l'arcivescovo Raimondo di Toledo, (1125-52), cui Giovanni di Siviglia dedic\u00f2 una traduzione in segno di riconoscenza. Partendo da questa frammentaria evidenza, gli storici del XIX secolo supposero che Raimondo avesse stabilito una formale scuola di traduzioni, ma non \u00e8 dimostrata alcuna specifica evidenza per una scuola siffatta, e della sua esistenza in s\u00e9 e per s\u00e9 attualmente si dubita assai. Molti dei traduttori lavorarono fuori Toledo e quelli che vi operarono, operarono dopo l'episcopato di Raimondo.\nToledo, in ogni caso, fu effettivamente un centro di cultura multilingue, con una folta popolazione cristiana mozaraba arabofona, e rivest\u00ec un ruolo fondamentale come centro di studio. Questa tradizione e i testi che furono realizzati a Toledo sopravvissero alla rude conquista della citt\u00e0 da parte di Re Alfonso VI nel 1085. Un ulteriore fattore fu quello che i primi vescovi e il clero provenivano dalla Francia, in cui la lingua araba non era cos\u00ec ampiamente diffusa e conosciuta. Conseguentemente, la cattedrale divenne un centro di traduzioni assolutamente fondamentale per scala e importanza, tale da non avere precedenti \"nella storia della cultura occidentale\".\nFra i primi traduttori a Toledo vi furono un Avendauth (che alcuni identificano con Abraham ibn Dawud), che tradusse l'Enciclopedia di Avicenna, nota col titolo di \"Kit\u0101b al-Shif\u0101\u02be\" (\"Il libro della guarigione\"), in cooperazione con Domenico Gundisalvo, o Gundisalvi (Domingo Gundisalvo), Arcidiacono di Cu\u00e9llar.\nTra le traduzioni di Alfonso di Toledo in latino vi sono il \"De separatione primi principii\" di Averro\u00e8, mentre tra le traduzioni di Giovanni di Siviglia vi sono le opere di Muhammad b. J\u0101bir al-\u1e24arr\u0101n\u012b al-Ba\u1e6d\u1e6d\u0101n\u012b, di Th\u0101bit ibn Qurra, di Maslama ibn Ahmad al-Majriti, di al-Farabi, di Ja\u02bffar ibn Mu\u1e25ammad Ab\u016b Ma\u02bfshar al-Balkh\u012b (Albumasar), di al-Ghazali e di A\u1e25mad b. Mu\u1e25ammad b. Kath\u012br al-Fargh\u0101n\u012b (Alfraganus); e il \"De differentia spiritus et animae\" di Qusta ibn Luqa.\nIl traduttore maggiormente prolifico di Toledo fu Gherardo da Cremona, che tradusse 87 libri, incluso l'\"Almagesto\" di Tolomeo, molte delle opere di Aristotele, inclusi i suoi \"Analitici secondi\" dell'\"Organon\", la \"Fisica\", il \"De coelo et mundo\", il \"De Generatione et Corruptione\" e la \"Meteorologia\", il \"Compendioso libro del calcolo per completamento e semplificazione\" (Sull'algebra e l'Almucabala) di Muhammad ibn M\u016bs\u0101 al-Khw\u0101rizm\u012b, \"Sulla misura del cerchio\" di Archimede, gli \"Elementi di geometria\" di Euclide, gli \"Elementa astronomica\" di Jabir ibn Aflah, \"Sull'ottica\" di al-Kindi, \"Sugli elementi di astronomia dei moti celesti\" di Ahmad ibn Muhammad ibn Kath\u012br al-Fargh\u0101n\u012b (Alfraganius), \"Sulla classificazione delle scienze\" di al-Farabi, i trattati alchemici e medici di al-Razi (Rhazes), le opere di Th\u0101bit ibn Qurra e Hunayn ibn Ishaq, e le opere di al-Zarkali (Azarchiel), di Jabir ibn Aflah (Geber), dei Ban\u016b M\u016bs\u0101, Ab\u016b K\u0101mil Shuj\u0101 b. Aslam, Ab\u016b al-Q\u0101sim e Ibn al-Haytham (inclusi il \"Libro di ottica\"). Tra le opere tradotte vi sono l\"'Expositio ad Tegni Galeni\" di Haly Abenrudian; i \"Practica, Brevarium medicine\" di Yuhanna ibn Sarabiyun (Serapion); il \"De Gradibus\" di al-Kindi (Alkindus); il \"Liber ad Almansorem, Liber divisionum, Introductio in medicinam, De aegritudinibus iuncturarum, Antidotarium\" e i \"Practica puerorum\" di Muhammad ibn Zakariyya al-R\u0101zi (Rhazes); i \"De elementis\" e il \"De definitionibus\" di Isaac Israeli ben Solomon; l'\"al-Tasrif\" di Ab\u016b al-Q\u0101sim al-Zahr\u0101w\u012b, col titolo \"Chirurgia\"; il \"Canone\" di Avicenna, sotto il titolo \"Liber Canonis\" e il \"Liber de medicamentis simplicus\" di Ibn W\u0101fid, detto Albenguefith, (1007-1074).\nAlla fine del XII secolo e agli esordi del XIII, Marco da Toledo tradusse il Corano (ancora una volta) e varie opere di medicina. Egli tradusse inoltre l'opera medica di Hunayn ibn Ishaq, nota come \"Liber isagogarum\".\nUltimi traduttori.\nMichele Scoto (ca. 1175-1232) tradusse le opere di al-Bitruji (Alpetragius) nel 1217, \"Sui movimenti dei cieli\" di al-Bitruji, e i commentari di Averro\u00e8 sulle opere scientifiche di Aristotele.\nRe Alfonso X di Castiglia, detto \"Il Savio\", (\"reg.\" 1252-84) continu\u00f2 a incoraggiare l'opera traduttoria, come pure la produzione di opere scientifiche originali.\nDavid l'Ebreo (ca. 1228-1245) tradusse le opere di al-Razi (Rhazes) in latino. Le traduzioni di Arnaldo da Villa Nova (1235-1313) comprendono opere di Galeno e di Avicenna (inclusa la sua \"Maq\u0101la f\u012b ahk\u0101m al-adwiyya al-qalbiyya\" col titolo \"De viribus cordis\"), la \"De medicinis simplicibus\" di Abu al-Salt (Albuzali), e il \"De physicis ligaturis\" di Qusta ibn Luqa.\nNel XIII secolo il portoghese Giles di Santarem tradusse anch'egli il \"De secretis medicine, Aphorismi Rasis\" di al-Razi e il \"De secretis medicine\" di Mesu\u00e8 il Vecchio. In Murcia, Rufino di Alessandria tradusse il \"Liber questionum medicinalium discentium in medicina\" di Hunayn ibn Ishaq (Hunen) e Dominicus Marrochinus tradusse la \"Epistola de cognitione infirmatum oculorum\" di \u02bfAl\u012b b. \u02bf\u012as\u0101 (Jesu Haly). Nel XIV secolo a Lerida, Giovanni Jacobi tradusse l'opera medica di Alcoati, col titolo \"Liber de la figura del uyl\" in catalano e poi in latino.\nAltri traduttori europei.\nTra le traduzioni di Adelardo di Bath (\"fl.\" 1116-1142) in latino vi sono l'opera astronomica e trigonometrica di al-Khwarizmi (\"Tabelle astronomiche\" e il suo trattato di aritmetica, il \"Liber ysagogarum Alchorismi\", l'\"Introduzione all'astrologia\" di Ab\u016b Ma\u02bfshar, come pure gli Elementi di Euclide, un cui Commentario in arabo fu scritto da al-Nayrizi. Adelardo \u00e8 associato con altri studiosi dell'Inghilterra occidentale, come Peter Alfonsi e Walcherio da Malvern, che tradussero e svilupparono i concetti astronomici acquisiti in Spagna. L'\"Algebra\" di Ab\u016b K\u0101mil Shuj\u0101 ibn Aslam (Abu Kamil) fu anch'essa tradotta in latino in questo periodo, ma il traduttore dell'opera \u00e8 ignoto.\nLe traduzioni di Alfredo di Sareshel (Alfredus Anglicus, circa 1200-1227) annoverano le opere di Nicolaus di Damasco e di \u1e24unayn b. Is\u1e25\u0101q. Le traduzioni di Antonius Frachentius Vicentinus comprendono le opere di Ibn Sina (Avicenna). Le traduzioni di Armenguad riguardano le opere di Avicenna, Averro\u00e8 (Ibn Rushd), \u1e24unayn b. Is\u1e25\u0101q (Iohannitius) e Maimonide. Berengario di Valencia tradusse alcune opere di Ab\u016b l-Q\u0101sim Khalaf b. \u02bfAbb\u0101s al-Zahraw\u012b (Abulcasis); Drogone (Azagont) quelle di al-Kindi; Ferragut (Faraj ben Salam) tradusse dal canto suo le opere di Hunayn ibn Ishaq, Ibn Jazla (Ben Gezla), Y\u016b\u1e25ann\u0101 b. M\u0101sawayh (Mesu\u00e8 il Vecchio) e Ab\u016b Bakr b. Zakariyy\u0101 al-Razi (Rhazes). Le traduzioni di Andreas Alphagus Bellunensis riguardano opere di Avicenna, Averro\u00e8, Serapion il Giovane, al-Qifti e Albe'thar.\nNel XIII secolo, a Montpellier, Profatius e Bernardus Honofredi tradussero il \"Kit\u0101b al-aghdiya\" di Ibn Zuhr (Avenzoar) col titolo di \"De regimine sanitatis\" e Armengaudus Blasius tradusse l\"'al-Urj\u016bza f\u012b l-\u1e6dibb\", uno studio che combinava gli scritti medici di Avicenna e Averro\u00e8, col titolo \"Cantica cum commento\".\nAltri testi tradotti in questo periodo riguardano i testi alchemici di Jabir ibn Hayyan (Geber) e il \"De Proprietatibus Elementorum\", originariamente un'opera araba di geologia, scritta da uno Pseudo-Aristotele. Il \"De consolatione medicanarum simplicum, Antidotarium, Grabadin\" di uno pseudo-Mesu\u00e8 il Vecchio fu tradotto in latino da un traduttore rimasto per noi anonimo."}
{"id": "3704301", "revid": "2184720", "url": "https://it.wikipedia.org/wiki?curid=3704301", "title": "Miracle Worker", "text": "Miracle Worker \u00e8 un brano musicale del supergruppo dei SuperHeavy, estratto come primo singolo dal loro primo album \"SuperHeavy\". Si tratta di un brano musicale di genere reggae/rock, interpretato da Damian Marley, Joss Stone e Mick Jagger. Il singolo \u00e8 stato pubblicato il 7 luglio 2011 come download digitale nel Regno Unito. Il brano non ha superato la posizione numero 136 della Official Singles Chart, ma \u00e8 stato un notevole successo in Giappone dove ha raggiunto la nona posizione.\nIl video musicale prodotto per \"Miracle Worker\" \u00e8 stato diretto da Stewart e girato presso i Paramount Studios a Los Angeles."}
{"id": "3704306", "revid": "287204", "url": "https://it.wikipedia.org/wiki?curid=3704306", "title": "Carrozze FS tipo TEE", "text": "Le carrozze FS tipo TEE (Trans Europ Express) furono il risultato di uno studio commissionato nel 1967 dalle Ferrovie dello Stato (FS) alla FIAT - Sezione Materiale Ferroviario di Torino per sostituire sui treni Trans Europ Express affidati alle ferrovie italiane le automotrici TEE con convogli costituiti da locomotive e carrozze.\nLe carrozze, ordinate nel 1969 e consegnate tra il 1971 e il 1973, vennero impiegate sulle relazioni TEE Lemano, Mediolanum e Ligure, ma non sul TEE Mont Cenis che venne soppresso il 30 settembre 1972.\nNel 1970-71 le FS ordinarono un'ulteriore serie di carrozze denominate Gran Confort, analoghe alle TEE ma compatibili esclusivamente con il sistema di elettrificazione a in corrente continua, che furono destinate ai treni Trans Europ Express in servizio interno sulla rete ferroviaria italiana.\nNel 1984, con la trasformazione in InterCity del Mediolanum, ultimo Trans Europ Express in servizio internazionale espletato col materiale italiano, le carrozze TEE furono messe in composizione al TEE Adriatico in servizio interno tra Milano e Bari, col quale prestarono servizio fino al 1987.\nLe carrozze TEE furono infine trasformate in Gran Confort tra il 1990 e il 1994.\nGenesi del progetto.\nAlla nascita delle prime relazioni Trans Europ Express la maggior parte dei collegamenti previsti non era ancora completamente elettrificata e il servizio venne affidato a treni automotori Diesel espressamente costruiti dalle amministrazioni ferroviarie che avevano aderito al raggruppamento TEE.\nLe automotrici TEE ALn 442/448, messe in servizio dalle FS a partire dal 1957, dimostrarono per\u00f2 ben presto i loro limiti sulle rampe dei valichi del Brennero e del Sempione e gi\u00e0 nel 1959 le Ferrovie Federali Svizzere (FFS), consapevoli di questo fatto, proposero alle Ferrovie dello Stato di unirsi a loro nell'acquisto degli elettrotreni TEE politensione RAe 1050 prodotti dalla Oerlikon, ma l'offerta non venne accolta. Tra le ragioni che spinsero le FS al rifiuto non fu estranea la considerazione che gli elettrotreni politensione potevano essere utilizzati immediatamente solo sul TEE Lemano (Milano Centrale-Geneve Cornavin), mentre sui restanti TEE italiani gravavano pesanti incognite legate al lento avanzamento del programma di conversione in corrente continua a delle linee ancora elettrificate col sistema trifase e alla mancanza dell'elettrificazione su importanti parti della rete TEE francese.\nNegli anni seguenti, in vista della risoluzione dei suddetti problemi di elettrificazione, la sostituzione delle automotrici TEE venne ripresa in considerazione dalle FS con due proposte sviluppate dal proprio Servizio Materiale e Trazione che avevano come elemento comune la realizzazione di un convoglio a trazione elettrica che, al pari dell'elettrotreno svizzero, non richiedesse la sostituzione della motrice alle frontiere:\nLa soluzione a materiale ordinario, che a parit\u00e0 di costi avrebbe offerto il 40% di posti in pi\u00f9, port\u00f2 ad uno studio in cui vennero definiti, oltre alla locomotiva quadritensione, tre modelli di carrozze derivate dal tipo X, cio\u00e8 una carrozza di prima classe a 54 posti, una carrozza di prima classe a 30 posti con bagagliaio, cabina radio e scompartimento dogana e una carrozza ristorante a 42 posti, di cui 12 prenotabili, con scompartimento per personale viaggiante, dispensa e cucina. Lo studio, completato nell'ottobre 1966, non ebbe per\u00f2 seguito.\nL'accantonamento di questi progetti segn\u00f2 di fatto la rinuncia da parte delle FS alla realizzazione di un mezzo politensione che avrebbe evitato perditempi per il cambio della locomotiva alla frontiera.\nLa soluzione definitiva arriv\u00f2 nel 1967, quando le FS affidarono alla FIAT - Divisione Materiale Ferroviario di Torino lo studio di una nuova serie di carrozze ad elevato grado di confortevolezza, rispondenti alle norme internazionali stabilite dal raggruppamento TEE e in grado di viaggiare alla velocit\u00e0 di 200\u00a0km/h.\nNel 1969, a seguito dell'esito positivo degli studi, le FS ordinarono alla FIAT un gruppo di 28 carrozze TEE, suddivise come segue:\nLa prima carrozza coi carrelli F.71 inizi\u00f2 le corse di prova alla fine del 1970. Esse si svolsero sulle linee che a quel tempo ammettevano la velocit\u00e0 massima di 200\u00a0km/h: i tronchi Piacenza-Fidenza della Milano-Bologna e Pomezia-Latina della Direttissima Roma-Napoli.\nLe consegne furono scaglionate tra il 1971 e il 1973.\nCaratteristiche generali.\nCome gi\u00e0 accennato, i principali requisiti di progetto furono il raggiungimento di un elevato grado di confortevolezza, la rispondenza alle norme internazionali e la possibilit\u00e0 di viaggiare ad una velocit\u00e0 massima di .\nPer garantire la massima confortevolezza di viaggio, i progettisti partirono dal presupposto di offrire al viaggiatore il maggior numero possibile di comodit\u00e0, dandogli la possibilit\u00e0 di ammirare nel migliore dei modi il panorama e di far s\u00ec che non arrivasse a destinazione stanco. Venne dunque posta la massima cura nel realizzare un ambiente esteticamente piacevole, isolato termicamente e acusticamente dall'esterno, dotato di aria condizionata, di un efficiente impianto di illuminazione e di un sistema per la diffusione di musica e di annunci per i viaggiatori. Oltre alla comodit\u00e0 delle poltrone venne curata particolarmente la progettazione dei carrelli per garantire una marcia silenziosa e priva di vibrazioni. Non furono infine trascurati i particolari, come le tendine alla veneziana a comando elettrico incorporate tra i doppi vetri delle ampie finestre e gli armadi per riporre gli abiti dietro ai sedili delle carrozze a scompartimenti. Per aumentare ulteriormente il confort di marcia venne adottata la soluzione del \"pavimento flottante\" ossia un collegamento non rigido di questo con la cassa riducendo cos\u00ec le vibrazioni provenienti dai carrelli o dall'esterno in genere.\nRelativamente alla sicurezza, gli ingegneri della FIAT non si fermarono al rispetto rigoroso delle norme della scheda 567 dell'Union internationale des chemins de fer (UIC), tassativo affinch\u00e9 le carrozze potessero essere ammesse al servizio internazionale, ma si spinsero oltre, realizzando il progetto strutturale della cassa in modo che garantisse una maggior protezione dei passeggeri in caso di collisione rispetto a quanto richiesto. Le carrozze furono rese conformi al Regolamento Internazionale delle Carrozze (RIC), abilitate senza limitazioni all'imbarco in servizio normale sulle navi traghetto delle ferrovie italiane, tedesche (Deutsche Bundesbahn \u2013 DB), danesi (Danske Statsbaner \u2013 DSB) e svedesi (Statens J\u00e4rnv\u00e4gar \u2013 SJ) secondo la scheda 569 dell'UIC, e messe in grado di circolare accoppiate su curve di raggio minimo di .\nLa necessit\u00e0 di viaggiare sulle reti ferroviarie dell'Europa occidentale, elettrificate con quattro diversi sistemi di alimentazione, e l'elevata richiesta di energia elettrica da parte dei servizi delle carrozze (in particolare dalle apparecchiature di climatizzazione) richiedevano l'uso di convertitori politensioni non disponibili all'epoca con sufficienti livelli di potenza e di affidabilit\u00e0. Fu dunque deciso di realizzare una centrale di conversione equipaggiata con gruppi rotanti alimentati dalla condotta del Riscaldamento Elettrico Carrozze (REC), installati a bordo di un apposito furgone generatore, e di distribuire l'energia alle singole vetture mediante una linea trifase a espressamente dedicata. Questa scelta, pressoch\u00e9 obbligata, permise un sensibile alleggerimento delle carrozze e svelt\u00ec le manovre di commutazione dell'alimentazione elettrica nelle stazioni di frontiera, ma rese indispensabile la presenza del furgone generatore nella composizione dei treni. La soluzione di installare un gruppo elettrogeno su una carrozza seguiva d'altra parte una prassi gi\u00e0 adottata sul materiale TEE di altre amministrazioni, come ad esempio le carrozze in acciaio inossidabile DEV (Division des \u00c9tudes Voitures) tipo Mistral 1956 della SNCF, che divennero TEE nel 1965, le carrozze TEE tipo Talgo della RENFE del 1969 e le carrozze TEE tipo Grand Confort, sempre della SNCF, del 1970.\nMeccanica.\nCassa.\nIl telaio della cassa era costituito dai due longheroni laterali, dalle traverse e dalla lamiera ondulata del pavimento. Alla struttura della cassa venne assegnato un ruolo particolare per la sicurezza dei viaggiatori, inserendo di fianco ai passaggi di intercomunicazione all'estremit\u00e0 delle testate una coppia di montanti, detti \"antitelescopici\", con il compito di contrastare la penetrazione di un veicolo all'interno dell'altro in caso di collisione.\nLa cassa venne dotata di intercomunicanti a guarnizioni cilindriche di gomma (in francese \"bourrelets\") con porte a doppia anta scorrevole comandate elettricamente da pedane. Le porte per l'accesso dei viaggiatori, scorrevoli lungo la fiancata e dotate di un ampio gradino ribaltabile, venivano azionate da un sistema elettro-pneumatico. L'apertura era comandata localmente tramite una maniglia, previo teleconsenso da parte del capotreno. La chiusura simultanea delle porte dell'intero convoglio poteva essere comandata tramite un'apposita chiave da una qualsiasi di esse.\nI finestrini erano a doppio vetro fisso con incorporata una tendina alla veneziana a comando elettrico. Le carrozze furono verniciate con la livrea TEE in rosso Bordeaux con una fascia color giallo sabbia in corrispondenza dei finestrini che riportava la scritta \u00abTRANS EUROP EXPRESS\u00bb a caratteri rossi al di sopra degli stessi; l'imperiale era dipinto in grigio nebbia come il filetto mediano tra le fasce.\nSulle fiancate erano presenti custodie con chiusura a chiave dotate di retroilluminazione per l'esposizione dei cartelli di percorrenza, che svolgevano anche un ruolo di sicurezza impedendo il distacco accidentale del cartello alle alte velocit\u00e0.\nCarrelli.\nIl progetto del carrello (evoluzione del carrello sperimentale ) venne condotto con l'ausilio dell'elaboratore elettronico. I risultati del calcolo strutturale portarono ad una profonda revisione del concetto usato in precedenza, sostituito da un nuovo schema composto di un telaio a forma di H composto da due longheroni sagomati a doppio collo di cigno e privo delle traverse di testa. Il collegamento delle sale montate al telaio del carrello (sospensione primaria) e di questo al telaio della cassa (sospensione secondaria) fu realizzato per mezzo di elementi elastici comprendenti molle elicoidali e tasselli di gomma in grado di assicurare sia la sospensione verticale che trasversale e di permettere la rotazione tra cassa e carrello per deformazione elastica. I carrelli, privi di ralla e trave oscillante, sostenevano direttamente la cassa per mezzo di tasselli di gomma interposti tra questa e le molle della sospensione secondaria.\nI carrelli furono dotati di frenatura mista con due dischi per ogni sala, coadiuvati da un ceppo pulitore per ciascuna ruota che, oltre alla funzione principale di mantenere pulita e calda la superficie di rotolamento, contribuiva con il 20% dell'azione frenante. Questo tipo di frenatura mista rimase un caso unico sulle carrozze delle FS, poich\u00e9 l'evoluzione dei sistemi di antislittamento permise l'adozione della frenatura a dischi integrale sui successivi tipi di carrozze. I carrelli furono inoltre predisposti per il montaggio di una coppia di pattini per la frenatura elettromagnetica, che per\u00f2 non vennero mai applicati.\nIl successo dei carrelli F.71 permise alla FIAT di affrontare vittoriosamente la concorrenza internazionale in occasione della gara indetta dall'Eurofima per le nuove carrozze unificate europee.\nImpianti.\nImpianto di frenatura.\nL'impianto di frenatura comprendeva il freno di servizio ad azionamento pneumatico, che agiva su tutti gli assi della carrozza, e il freno di stazionamento ad azionamento manuale, comandato da una coppia di volantini che agivano indipendentemente sui rispettivi carrelli.\nL'aria compressa proveniente dalla condotta che correva lungo il convoglio veniva immagazzinata in un serbatoio principale che alimentava a pressione controllata due serbatoi ausiliari. Questi ultimi alimentavano contemporaneamente i cilindri pneumatici dei freni a disco e dei freni a ceppi per mezzo di un distributore che riceveva la pressione pilota dalla condotta generale del freno automatico, collegata al comando del freno della locomotiva e ai freni di emergenza della carrozza, e di un relais di alimentazione che permetteva il passaggio dell'aria a pressione variabile dai serbatoi ausiliari ai cilindri dei freni. L'impianto era completato da una coppia di elettrovalvole pilotate da una centralina elettronica che riceveva il segnale da quattro dinamo tachimetriche collegate ai rispettivi assi, che avevano lo scopo di ridurre l'azione frenante sugli eventuali assi bloccati.\nImpianto di climatizzazione.\nL'impianto di climatizzazione tipo Marelli-Stone assicurava il riscaldamento invernale e la refrigerazione estiva della carrozza per mezzo di due unit\u00e0 condizionatrici posizionate sopra alle ritirate. Ciascuna unit\u00e0 comprendeva una serpentina di rame per la refrigerazione e un radiatore elettrico per il riscaldamento che venivano investiti da un flusso d'aria prodotto da una coppia di ventilatori centrifughi che, previa deumidificazione, veniva immessa in una canalizzazione di distribuzione che faceva capo a bocchette poste sul cielo della carrozza. Le serpentine di refrigerazione erano alimentate da un gruppo motocompressore e da un condensatore raffreddato da due elettroventilatori. Il radiatore elettrico per il riscaldamento era alimentato dalla linea aerea di contatto attraverso la condotta REC per mezzo di un selettore automatico di tensione; alla stessa linea facevano capo delle scaldiglie, sistemate sotto le poltrone in corrispondenza dei finestrini, ad integrazione del riscaldamento ad aria soffiata proveniente dal soffitto.\nImpianto elettrico.\nTutti i modelli delle carrozze TEE FS erano dotati di quattro condutture elettriche che facevano capo alla locomotiva o al furgone generatore:\nSu ciascuna vettura un trasformatore trifase provvedeva all'abbassamento della tensione al valore standard di per l'alimentazione dei servizi di maggiore potenza, tensione che veniva poi portata agli altri valori richiesti dalle varie tipologie di utenze presenti a bordo. In particolare erano disponibili le tensioni di per l'impianto di condizionamento, di per il comando del temporizzatore piena-mezza luce e una tensione continua di per la ricarica delle batterie. Da queste ultime veniva infine ricavata per mezzo di un inverter la tensione alternata di , necessaria per l'alimentazione delle utenze che dovevano essere garantite anche in assenza della locomotiva, come ad esempio l'illuminazione delle carrozze e le prese per i rasoi e per gli asciugamani nelle toelette.\nDifferenze dalle carrozze Gran Confort.\nLe carrozze Gran Confort, ordinate in un secondo tempo per il servizio interno sulla rete FS, erano sostanzialmente identiche alle TEE, ma non erano abilitate alla circolazione in servizio internazionale. Oltre ad essere contraddistinte da una diversa livrea esterna, caratterizzata dalla parte inferiore della cassa e dall'imperiale in grigio ardesia e da una fascia avorio antico con due filetti rosso segnali in corrispondenza dei finestrini, le Gran Confort differivano dalle TEE per l'impianto di alimentazione elettrica dei servizi ausiliari che, al posto della coppia di gruppi rotanti centralizzati sul furgone generatore, prevedeva l'installazione su ciascuna carrozza di un motoalternatore da alimentato a in corrente continua direttamente dalla condotta del REC. Questo faceva s\u00ec che vi fosse una penalizzazione di massa di qualche tonnellata rispetto alle corrispondenti carrozze TEE, ma non rendeva pi\u00f9 necessaria la presenza del furgone generatore.\nCaratteristiche dei singoli modelli.\nLa famiglia delle carrozze TEE FS comprendeva due modelli di carrozza di prima classe, una carrozza ristorante e una carrozza furgone. Tutte le vetture, compreso il furgone, erano dotate di vestiboli di estremit\u00e0 accessibili dall'esterno su entrambi i lati con porte ad apertura servo-assistita e dall'intercomunicante con porte a comando automatico. Curiosamente, nonostante il successo raccolto dal materiale di altre amministrazioni del raggruppamento TEE, non venne prevista la realizzazione di una carrozza bar.\nCarrozza a scompartimenti.\nLe carrozze a scompartimenti, costruite in tredici unit\u00e0, ricevettero la numerazione UIC .\nLe vetture offrivano 48 posti a sedere sistemati in otto scompartimenti accessibili da un corridoio laterale largo e comprendevano, nell'ordine, i seguenti ambienti:\nCiascun scompartimento, diviso dal corridoio laterale da una parete di cristallo munita di porta scorrevole, era dotato di sei confortevoli poltrone con poggiatesta individuale e schienale girevole, dietro al quale si trovava un armadietto guardaroba. La parte inferiore delle bagagliere, disposte lateralmente sopra i sedili, era equipaggiata con faretti individuali per la lettura. L'illuminazione era realizzata con quattro tubi fluorescenti sistemati ai lati del padiglione, sul quale erano ricavate le aperture per la distribuzione dell'aria condizionata.\nI sedili erano rivestiti in velluto azzurro di lana Mohair con foderine bianche ai poggiatesta.\nCarrozza salone.\nLe carrozze salone, costruite in cinque unit\u00e0, ricevettero la classificazione UIC .\nLe vetture, realizzate per sussidiare la carrozza ristorante in caso di necessit\u00e0 e per favorire i gruppi, come ad esempio le comitive, che avevano l'esigenza di viaggiare nel medesimo ambiente, offrivano 48 posti a sedere sistemati in un salone lungo circa e comprendevano, nell'ordine, i seguenti ambienti:\nI posti a sedere erano sistemati trasversalmente su file di divani contrapposti a uno e due posti, separati dal corridoio intermedio. Ogni coppia di divani era dotata di tavolini amovibili, ricoverati in appositi vani sotto le finestre, che in caso di necessit\u00e0 consentivano di utilizzare la carrozza a sussidio di quella ristorante.\nI sedili erano rivestiti in velluto azzurro di lana Mohair con foderine bianche ai poggiatesta.\nCarrozza ristorante.\nLe carrozze ristorante, costruite in cinque unit\u00e0, ricevettero la classificazione UIC .\nUna di queste, andata distrutta, fu sostituita dalla carrozza Gran Confort , che fu trasformata in TEE nel 1975 ricevendo la numerazione .\nLe vetture, per il cui arredamento furono scelti materiali che garantivano confortevolezza e facilit\u00e0 di pulizia, comprendevano, nell'ordine, i seguenti ambienti:\nLa cucina era dotata di fornelli elettrici e di lavabo con acqua calda e fredda. L'acqua per uso cucina era fornita da un serbatoio ausiliario da 100 litri posto sul cielo della cucina e da un boiler elettrico da 200 litri alimentati da un serbatoio da 1100 litri sistemato nel sottocassa, opportunamente coibentato e riscaldato per evitare il congelamento alle temperature estreme. Il frigorifero era alimentato a , con l'eccezione dei comparti destinati ai cibi deperibili che erano refrigerati con un secondo motocompressore alimentato in corrente continua a dalle batterie di bordo.\nVerso la fine degli anni settanta i fornelli elettrici delle cucine, poco amati dal personale per la minore efficienza, vennero sostituiti con altri alimentati a gas liquido.\nI sedili erano rivestiti inizialmente in tessuto arancione, poi sostituito da finta pelle.\nUn esemplare di questo sottogruppo risulta inserito nell'asset storico della Fondazione FS Italiane. In sede di restauro ha subito il ripristino dell'originaria livrea TEE Rosso Bordeaux - Giallo Sabbia e ora \u00e8 utilizzato in composizione a treni d'epoca.\nCarrozza furgone.\nLe carrozze furgone, costruite in cinque unit\u00e0, ricevettero inizialmente le classificazione UIC e , unificata a dopo l'installazione del secondo gruppo moto-alternatore anche sulle prime due unit\u00e0.\nLa carrozze furgone erano dotate di un corridoio laterale liberamente percorribile dai viaggiatori, su cui si affacciavano diversi locali di servizio. Nell'ordine si incontravano i seguenti ambienti:\nIn ciascuna sala macchine era installato un gruppo moto-alternatore trifase della potenza di a , alimentabile dalla condotta del REC con ciascuna delle quattro tensioni derivate dalla catenaria delle diverse amministrazioni europee, cio\u00e8 corrente alternata monofase a \u00a0 e a e corrente continua a e . Per ciascuno di questi gruppi era stata preventivata inizialmente la possibilit\u00e0 di alimentare un convoglio fino sette carrozze oltre al furgone. In caso di treni ad elevata composizione, non essendo previsto il collegamento in parallelo degli alternatori, si rendeva necessario sistemare il furgone generatore a met\u00e0 convoglio in modo che ciascuna sezione fosse alimentata in modo indipendente.\nLe prime tre carrozze furgone, numerate progressivamente da 900 a 902, vennero realizzate con un solo gruppo motogeneratore, mentre le due successive, numerate 950 e 951, furono dotate di entrambi i gruppi. Tuttavia una serie abbastanza frequente di avarie mise presto in evidenza l'inadeguatezza della scelta iniziale di un solo motogeneratore per alimentare pi\u00f9 di cinque carrozze, costringendo le FS a correre ai ripari. Nel 1977-78, sia per ragioni di affidabilit\u00e0 che di unificazione, fu installato il secondo generatore su tutte le carrozze furgone, che vennero raggruppate con i numeri di serie da 900 a 904 (curiosamente subirono la rinumerazione proprio le carrozze 950 e 951, dotate sin dall'origine del doppio generatore).\nL'esercizio sulla rete TEE.\nLe prime carrozze furono consegnate alle FS nel primo semestre del 1972. Dopo un periodo iniziale di collaudi in linea per verificare l'influenza dei disturbi generati dalle apparecchiature di bordo sui circuiti telefonici e di segnalamento delle amministrazioni ferroviarie interessate, furono messe in servizio regolare il 28 maggio 1972 sul TEE Lemano tra Milano e Ginevra. A partire dalla seconda met\u00e0 di agosto dello stesso anno, in occasione delle Olimpiadi di Monaco, l'uso delle vetture TEE FS fu esteso al TEE Mediolanum tra Milano e Monaco di Baviera. Con l'orario invernale 1972/73 le nuove carrozze furono infine adottate anche sul TEE Ligure tra Milano e Avignone. Non vennero invece impiegate sul TEE Mont Cenis tra Milano e Lione, anch'esso di competenza FS, che usc\u00ec dal raggruppamento TEE a partire dalla stessa data.\nNei periodi a normale affluenza i TEE sopra menzionati erano composti da un furgone generatore, una carrozza ristorante, una carrozza salone e due carrozze a scompartimenti. Nei periodi a forte affluenza i TEE Lemano e Mediolanum venivano rinforzati con una o due carrozze supplementari, mentre il Ligure era rinforzato con carrozze Gran Confort sul tratto italiano tra Milano e Ventimiglia.\nLe carrozze TEE FS incontrarono gi\u00e0 dai primi anni di servizio una buona accoglienza da parte del pubblico che apprezz\u00f2 la comodit\u00e0 e confortevolezza di questo tipo di materiale che rappresent\u00f2 l'ultima e pi\u00f9 moderna generazione di carrozze del raggruppamento Trans Europ Express.\nVerso la fine degli anni settanta del ventesimo secolo le politiche commerciali del trasporto ferroviario viaggiatori iniziarono ad evolversi verso un sistema in grado di fornire servizi con caratteristiche di elevata qualit\u00e0 e velocit\u00e0 ad una clientela pi\u00f9 vasta. Queste nuove tendenze portarono le ferrovie francesi e tedesche ad istituire le prime relazioni \"Intercity\" in sostituzione dei corrispondenti TEE, mantenendone spesso il nome e la traccia oraria estendendo il servizio alla seconda classe. Questo processo si estese anche in Italia con la trasformazione in \"Intercity\" del Ligure e del Lemano, che svolsero la loro ultima corsa come TEE il 22 maggio 1982, seguiti due anni dopo, il 2 giugno 1984, dal Mediolanum, che fu l'ultimo TEE in servizio internazionale ad essere espletato con le carrozze FS.\nLe carrozze TEE resesi disponibili a seguito delle suddette trasformazioni vennero impiegate dal 3 giugno 1984 sul TEE Adriatico in servizio interno tra Milano Centrale e Bari Centrale, che rimase in servizio come Trans Europ Express fino al 30 maggio 1987.\nLa trasformazione in carrozze Gran Confort.\nCon la scomparsa dei treni di sola prima classe l'uso promiscuo delle carrozze TEE con quelle di seconda classe si rivel\u00f2 ben presto troppo vincolante sia per la presenza obbligatoria del furgone generatore che per la complicazione causata dalla doppia linea di alimentazione sullo stesso convoglio, dove le carrozze TEE ricevevano l'energia elettrica dalla \"linea treno\" e le carrozze di seconda classe dalla condotta del REC. Per ovviare a questi inconvenienti venne deciso di trasformare le carrozze TEE in carrozze Gran Confort, modifica che comport\u00f2, oltre alla variazione della livrea esterna, l'adattamento dell'impianto elettrico con l'eliminazione della \"linea treno\" a e l'adozione su ciascuna carrozza di un convertitore statico da alimentato in corrente continua a dalla condotta del REC.\nContestualmente alla trasformazione si provvide, come stava gi\u00e0 avvenendo per le carrozze Gran Confort delle prime serie, a dotare le porte di un comando di chiusura autonoma attivato da un sensore tachimetrico e all'eliminazione del teleconsenso di apertura centralizzato sul bagagliaio, rendendo al contempo non pi\u00f9 obbligatoria la presenza di quest'ultimo.\nLe carrozze a scompartimenti, trasformate tra il 1990 e il 1994, furono riclassificate .\nLe carrozze salone, trasformate tra il 1992 e il 1994, furono riclassificate .\nLe carrozze ristorante, trasformate a partire dall'inizio degli anni 1990 con l'eliminazione delle porte di salita sul lato opposto alla cucina come per le serie pi\u00f9 recenti di Gran Confort, furono riclassificate .\nNel 1995 venne decisa la conversione delle carrozze furgone, accantonate dopo la trasformazione del resto del parco ex TEE, in carrozze ristorante per conto della ditta Burghy; l'intervento prevedeva la suddivisione dell'ambiente interno in una zona bar, una zona servizi e un ambiente per le consumazioni, ma a seguito dell'acquisizione da parte di un'altra societ\u00e0 di ristorazione l'operazione fu sospesa dopo la consegna del primo esemplare (ex ), che rientr\u00f2 in servizio nel 1997 come carrozza \u00abPizza Express\u00bb con la classificazione . La vettura cos\u00ec trasformata, dopo una breve carriera in composizione a treni interregionali nel Nord Italia e successivamente presso la Divisione Charter di Trenitalia, \u00e8 stata inserita nel parco rotabili d'epoca FS; ridipinta in livrea Bandiera, presta attualmente servizio con treni storici.\nTre dei restanti furgoni vennero demoliti nei primi anni 1990, mentre il 901 risultava accantonato in attesa di demolizione il 1\u00ba luglio 1994."}
{"id": "3704309", "revid": "44876", "url": "https://it.wikipedia.org/wiki?curid=3704309", "title": "Associazione Sportiva Noicattaro", "text": ""}
{"id": "3704310", "revid": "588403", "url": "https://it.wikipedia.org/wiki?curid=3704310", "title": "Jurij Kalytvyncev", "text": "Biografia.\nPadre di Vladislav Kalitvincev, anch'egli calciatore, \u00e8 stato il primo commissario tecnico straniero della storia della nazionale ucraina."}
{"id": "3704312", "revid": "1494169", "url": "https://it.wikipedia.org/wiki?curid=3704312", "title": "Mar Morto (disambigua)", "text": ""}
{"id": "3704313", "revid": "36426", "url": "https://it.wikipedia.org/wiki?curid=3704313", "title": "Cattedrale di Ribe", "text": "La cattedrale di Nostra Signora (in danese: \"Vor Frue Kirke Maria\") \u00e8 la cattedrale luterana della citt\u00e0 di Ribe, in Danimarca. La chiesa \u00e8 sede della diocesi di Ribe per la chiesa di Danimarca e rappresenta uno dei pi\u00f9 antichi edifici del Paese e dell'intera Scandinavia.\nStoria e descrizione.\nCostruita in stile romanico a partire dal 1130, su un gi\u00e0 preesistente edificio eretto intorno all'860 dal vescovo Ansgar, venne fondamentalmente terminata nel 1225, nonostante i lavori si protrassero per diversi altri secoli, impegnati soprattutto nell'elevazione delle torri, ampliamenti e finimenti.\nL'interno, a pianta basilicale a tre navate e matronei \u00e8 ricco di opere d'arte fra cui il bel pulpito rinascimentale realizzato nel 1597 da Jens Asmussen da Odense."}
{"id": "3704320", "revid": "287204", "url": "https://it.wikipedia.org/wiki?curid=3704320", "title": "Martina Muller", "text": ""}
{"id": "3704321", "revid": "1924342", "url": "https://it.wikipedia.org/wiki?curid=3704321", "title": "SuperHeavy (album)", "text": "SuperHeavy \u00e8 l'album di debutto del supergruppo rock SuperHeavy. L'album \u00e8 stato registrato presso il Jim Henson Studios a Los Angeles ed \u00e8 stato pubblicato nel settembre 2011 dalla A&amp;M Records."}
{"id": "3704325", "revid": "41851", "url": "https://it.wikipedia.org/wiki?curid=3704325", "title": "Picco del ferro", "text": "Il picco del ferro \u00e8 un massimo locale nei dintorni del Fe (V, Cr, Mn, Fe, Co e Ni) sul grafico delle abbondanze degli elementi chimici, come mostrato sotto.\nPer gli elementi prima del ferro, la fusione nucleare libera energia. Per gli elementi pi\u00f9 pesanti del ferro, la fusione nucleare consuma energia, ma la fissione nucleare la libera. Gli elementi chimici fino al picco del ferro sono prodotti nella normale nucleosintesi stellare. Gli elementi pi\u00f9 pesanti sono prodotti solo durante la nucleosintesi delle supernovae. Questo \u00e8 perch\u00e9 abbiamo pi\u00f9 elementi nel picco del ferro che nelle sue vicinanze. \nEnergia di legame.\nIl grafico sottostante mostra l'energia di legame di vari elementi. I valori crescenti dell'energia di legame possono essere interpretati in due modi: \nCome si pu\u00f2 vedere, gli elementi leggeri come l'idrogeno liberano grandi quantit\u00e0 di energia (un grande aumento dell'energia di legame) quando sono aggiunti nucleoni \u2014 il processo di fusione. Al contrario, gli elementi pesanti come l'uranio liberano energia quando sono \"tolti\" nucleoni \u2014 il processo di fissione nucleare. Sebbene i nuclei con 58 e 62 nucleoni abbiano la pi\u00f9 alta energia di legame, fondere quattro nucleoni nel nickel\u201356 per produrre l'elemento successivo \u2014 lo zinco\u201360 \u2014 effettivamente \"richiede\" energia piuttosto che liberarne. Di conseguenza, il nickel\u201356 \u00e8 l'ultimo prodotto di fusione creato nei nuclei delle stelle di massa elevata (vedi anche \"Processo di fusione del silicio\")."}
{"id": "3704333", "revid": "599013", "url": "https://it.wikipedia.org/wiki?curid=3704333", "title": "Horacio L\u00f3pez Salgado", "text": "Carriera.\nCon la Nazionale messicana ha preso parte ai Mondiali 1970."}
{"id": "3704334", "revid": "287204", "url": "https://it.wikipedia.org/wiki?curid=3704334", "title": "Horacio Lopez Salgado", "text": ""}
{"id": "3704336", "revid": "585241", "url": "https://it.wikipedia.org/wiki?curid=3704336", "title": "Alterlatino", "text": ""}
{"id": "3704338", "revid": "599013", "url": "https://it.wikipedia.org/wiki?curid=3704338", "title": "Jos\u00e9 Vantolr\u00e1", "text": "Carriera.\nCon la nazionale messicana ha preso parte ai Mondiali 1970."}
{"id": "3704340", "revid": "287204", "url": "https://it.wikipedia.org/wiki?curid=3704340", "title": "Jose Vantolra", "text": ""}
{"id": "3704341", "revid": "288300", "url": "https://it.wikipedia.org/wiki?curid=3704341", "title": "Jos\u00e9 Raymundo Vantolr\u00e1 Rangel", "text": ""}
{"id": "3704342", "revid": "288300", "url": "https://it.wikipedia.org/wiki?curid=3704342", "title": "Jose Raymundo Vantolra Rangel", "text": ""}
{"id": "3704343", "revid": "380654", "url": "https://it.wikipedia.org/wiki?curid=3704343", "title": "Sir Christopher Lee", "text": ""}
{"id": "3704344", "revid": "599013", "url": "https://it.wikipedia.org/wiki?curid=3704344", "title": "Javier Guzm\u00e1n", "text": "Carriera.\nCon la Nazionale messicana ha preso parte ai Mondiali 1970."}
{"id": "3704345", "revid": "287204", "url": "https://it.wikipedia.org/wiki?curid=3704345", "title": "Javier Guzman", "text": ""}
{"id": "3704346", "revid": "93556", "url": "https://it.wikipedia.org/wiki?curid=3704346", "title": "Skorpions Varese 2007", "text": "Questa voce raccoglie le informazioni riguardanti gli Skorpions Varese nelle competizioni ufficiali della stagione 2007."}
{"id": "3704350", "revid": "767487", "url": "https://it.wikipedia.org/wiki?curid=3704350", "title": "Mario Velarde", "text": "Carriera.\nCon la Nazionale messicana ha preso parte ai Mondiali 1970."}
{"id": "3704355", "revid": "287204", "url": "https://it.wikipedia.org/wiki?curid=3704355", "title": "Darvin Chavez", "text": ""}
{"id": "3704364", "revid": "599013", "url": "https://it.wikipedia.org/wiki?curid=3704364", "title": "K\u014dstas Maglos", "text": "Ala-centro di 208\u00a0cm, ha giocato in Serie A con la Pallacanestro Messina.\nCarriera.\nCresciuto nel Boston College, dal 1998 al 2003 ha giocato nella A1 Ethniki, con Panathinaikos B.C. (con cui ha vinto un campionato e l'Eurolega), Pani\u00f3nios BC e Near East.\nStatistiche.\nPresenze e punti nei club.\n\"Statistiche aggiornate al 27 giugno 2011\""}
{"id": "3704367", "revid": "46936", "url": "https://it.wikipedia.org/wiki?curid=3704367", "title": "Campionato nordamericano di calcio", "text": "Il Campionato nordamericano di calcio \"(NAFC Championship)\" fu un torneo riservato alle nazionali di calcio del Nord America che si svolse nel 1947 e nel 1949.\nDopo 41 anni di assenza, il Campionato nordamericano di calcio rinacque per altre due edizioni (nel 1990 e nel 1991) col nome di Coppa delle nazioni nordamericane \"(North American Nations Cup)\" prima dell'istituzione della CONCACAF Gold Cup. Questo torneo \u00e8 stato quindi il precursore della CONCACAF Gold Cup insieme al Campionato centroamericano e caraibico di calcio."}
{"id": "3704368", "revid": "37401", "url": "https://it.wikipedia.org/wiki?curid=3704368", "title": "La storia di Genji", "text": ""}
{"id": "3704373", "revid": "599013", "url": "https://it.wikipedia.org/wiki?curid=3704373", "title": "Effetto rimbalzo (economia)", "text": "In economia energetica \u2014 in particolare, nell'ambito del risparmio energetico \u2014 l'effetto rimbalzo (in inglese, rebound effect o take-back effect) si riferisce a specifiche risposte sistemiche conseguenti all'introduzione di tecnologie efficienti nei cicli di produzione. Tali risposte hanno la peculiarit\u00e0 di compensare, ovvero ridurre, gli effetti benefici della nuova tecnologia o di misure equivalenti adottate.\nAspetti generali.\nSebbene la letteratura scientifica si concentri soprattutto sui consumi energetici, il concetto di take-back pu\u00f2 essere applicato all'uso di qualsiasi altra risorsa naturale o ad altri input, come il lavoro.&lt;br&gt;\nL'effetto rimbalzo \u00e8 generalmente espresso come il rapporto tra il beneficio perso e il beneficio ambientale previsto. Per esempio, se un incremento del 5% dell'efficienza energetica dei veicoli provoca solo un calo del 2% del consumo totale di carburante, vi \u00e8 un effetto rimbalzo del 60% (dato che \u00a0(5-2)\u20445 = 60%). Il \"mancante\" 3% potrebbe essere stato vanificato da una guida pi\u00f9 veloce o dall'aumento di veicoli circolanti.\nL'esistenza dell'effetto rimbalzo \u00e8 indiscutibile. Tuttavia, \u00e8 in corso un dibattito in merito all'entit\u00e0 e all'impatto di questo fenomeno in situazioni concrete.\nCi sono tre possibili scenari per quanto riguarda la dimensione dell'effetto rimbalzo:\nStoria.\nL'effetto rimbalzo \u00e8 stato descritto per la prima volta nel 1865 da William Stanley Jevons nel suo libro The Coal Question. Jevons osserv\u00f2 che l'invenzione in Gran Bretagna di un motore a vapore pi\u00f9 efficiente fece s\u00ec che l'utilizzo del carbone diventasse economicamente conveniente per numerosi nuovi usi. Questo, in ultima analisi, port\u00f2 a un aumento della domanda di carbone, incrementando cos\u00ec il consumo globale di carbone (nonostante fosse diminuita la quantit\u00e0 di carbone richiesta per ogni singolo processo). Secondo Jevons \"\u00e8 una follia supporre che un uso parsimonioso di carburante ne riduca il consumo. \u00c8 vero il contrario.\"\nLa presenza dell'effetto rimbalzo nella letteratura scientifica odierna \u00e8 dovuta soprattutto ai lavori di Daniel Khazzoom. Sebbene Khazzoom non abbia mai usato questo concetto, egli ha lanciato l'idea della scorrelazione fra aumento dell'efficienza energetica e riduzione dei consumi energetici, a causa di un cambiamento del prezzo dell'energia \"contenuta\" nei prodotti destinati al consumo finale. Il suo studio \u00e8 basato sui guadagni di efficienza energetica degli elettrodomestici, ma il discorso vale per ogni settore economico. Un esempio comunemente studiato \u00e8 quello di un'autovettura pi\u00f9 efficiente. Dal momento che ogni chilometro di viaggio diventa pi\u00f9 conveniente, ci sar\u00e0 un aumento della velocit\u00e0 di guida e/o dei chilometri percorsi, fino a quando l'elasticit\u00e0 della domanda di viaggi in auto non si azzera.&lt;br&gt;\nAltri esempi potrebbero riguardare la crescita dell'illuminazione del giardino in seguito al risparmio energetico ottenuto installando lampade fluorescenti compatte; oppure l'aumento delle dimensioni delle case dovuto, in parte, all'introduzione di tecnologie di riscaldamento pi\u00f9 efficienti. Se l'effetto rimbalzo \u00e8 maggiore del 100%, un ipotetico vantaggio proveniente dalla maggiore efficienza \u00e8 spazzato via da un aumento della domanda (paradosso di Jevons).\nLa tesi di Khazzoom \u00e8 stata criticata aspramente da Michael Grubb e da Amory Lovins, i quali propugnano l'esistenza di una connessione fra il miglioramento dell'efficienza energetica in un singolo mercato e una riduzione dei consumi energetici a livello macroeconomico. Sviluppando le idee di Khazzoom, e alimentando un acceso dibattito sulla rivista Energy Policy, Len Brookes ha messo in discussione l'efficienza energetica vista come soluzione alle emissioni di gas serra. La sua analisi ha mostrato che i miglioramenti dell'efficienza giustificati dal mercato di fatto stimolano la crescita economica e fanno aumentare l'uso totale di energia. Per ridurre i consumi totali \u00e8 necessario che l'aumento dell'efficienza sia accompagnato da un aumento dei costi. A tal proposito, Brooks sostiene che \"l'elevata considerazione per il tema [dell'efficienza energetica] sembra sia dovuta pi\u00f9 all'attuale ondata di fervore 'verde' che all'analisi sobria dei fatti, della validit\u00e0 e delle conseguenze delle soluzioni proposte.\"\nIl postulato di Khazzoom-Brookes.\nNel 1992 l'economista Harry Saunders coni\u00f2 l'espressione \"postulato di Khazzoom-Brookes\" per indicare l'idea che dei guadagni di efficienza energetica, paradossalmente, possono incrementare il consumo di energia (l'equivalente moderno della paradosso di Jevons). Utilizzando una variet\u00e0 di modelli di crescita neoclassici, egli ha dimostrato che il postulato \u00e8 verificato da una vasta gamma di situazioni. In un suo articolo, Saunders conclude affermando che:\nQuesto lavoro ha fornito una base teorica per gli studi empirici e ha giocato un ruolo importante nella definizione precisa dell'effetto rimbalzo. Inoltre, ha rafforzato una divisione ideologica emergente tra gli economisti dell'energia, basata sulla portata da attribuire a tale fenomeno. Le due posizioni tenacemente sostenute sono:\nAnche se molti studi sono stati condotti sull'argomento, nessuna posizione \u00e8 universalmente accettata nella letteratura accademica. Ricerche recenti hanno dimostrato che i take-back diretti sono significativi (circa il 30% per l'energia), ma che non ci sono informazioni sufficienti riguardo agli effetti indiretti, per sapere se e con quale frequenza avviene il back-fire. In genere, gli economisti propendono per la prima posizione, mentre la maggior parte dei governi, delle imprese e dei gruppi ambientalisti aderiscono alla seconda. I governi e le associazioni ambientaliste spesso sostengono ulteriori ricerche per l'efficienza, vista come mezzo primario per ridurre il consumo energetico e le emissioni climalteranti. Tuttavia, se la prima posizione riflette meglio la realt\u00e0 economica odierna, gli sforzi attuali per inventare tecnologie di efficienza non riducono necessariamente il consumo energetico e, paradossalmente, possono di fatto far crescere \u2014 nel lungo periodo \u2014 l'uso di petrolio e di carbone nonch\u00e9 intensificare le conseguenti emissioni di gas serra.\nTipi di effetto rimbalzo.\nL'effetto rimbalzo pu\u00f2 essere analizzato considerando tre tipi di scenari economici:\nNell'esempio succitato dei veicoli efficienti, un effetto diretto potrebbe essere l'aumento del consumo di carburante a causa della sua convenienza. Un effetto indiretto, invece, potrebbe consistere nell'incremento del consumo di altri beni, consentito dal risparmio nell'acquisto di carburante. Curiosamente, poich\u00e9 il consumo di altri beni aumenterebbe, \u00e8 lecito prevedere un incremento del carburante necessario a produrre e trasportare queste merci aggiuntive. Infine, l'effetto macroeconomico riguarderebbe le conseguenze a lungo termine dell'aumento di efficienza dei veicoli a combustibile sulle modalit\u00e0 di produzione, di trasporto e di consumo, compresi gli eventuali effetti sui tassi di crescita economica.\nRimbalzo diretto e indiretto.\nNella Figura 1 viene rappresentata la riduzione dei costi (d'ora in poi, scriveremo \u00abrisparmio\u00bb), dovuta a effetti diretti e indiretti, in seguito a un aumento di efficienza. L'asse orizzontale mostra il consumo di un determinato bene o servizio (in questo caso il lavaggio dei vestiti, misurabile in peso di vestiti puliti), mentre sull'asse delle ordinate viene rappresentato il consumo di tutti gli altri beni e servizi. Un cambiamento tecnologico, che permette di lavare la medesima quantit\u00e0 di vestiti con minore energia, porta a una riduzione del costo del servizio. Questo sposta verso destra la linea di bilancio delle famiglie. Ne risulta un effetto di sostituzione a causa della flessione del prezzo, ma anche un effetto di reddito dovuto a un aumento del reddito reale. L'effetto di sostituzione aumenta la domanda di lavaggi da Q1 a QS e l'effetto di reddito da QS a Q2. L'aumento complessivo della domanda di lavaggi da Q1 a Q2, e il conseguente aumento del consumo di elettricit\u00e0, \u00e8 la conseguenza diretta del take-back. L'effetto indiretto comprende l'aumento, da O1 a O2, del consumo di altri beni e servizi. L'entit\u00e0 dei suddetti effetti dipende dall'elasticit\u00e0 della domanda di \u2014 dalle risorse \"incorporate\" in \u2014 e dalle esternalit\u00e0 associate a \u2014 ciascun bene/servizio coinvolto. \u00c8 interessante notare che fenomeni simili a quelli appena esposti possono coinvolgere anche la fase di produzione delle tecnologie efficienti.\nL'effetto rimbalzo pu\u00f2 attenuare la riduzione delle emissioni a effetto serra ottenuta con un incremento dell'efficienza energetica. La stima dei take-back diretti sul consumo di elettricit\u00e0 residenziale, di riscaldamento e di carburante \u00e8 stato un obiettivo diffuso nella ricerca sull'effetto rimbalzo. A tale scopo, i due approcci pi\u00f9 impiegati consistono in metodi di valutazione ed econometrici. I metodi di valutazione si basano su modelli semi-empirici, imperniati alla misura della variazione dei consumi in seguito all'applicazione di tecnologie efficienti. Invece, gli studi econometrici usano le stime di elasticit\u00e0 per prevedere gli effetti che potrebbero derivare dai cambiamenti del prezzo effettivo dei servizi energetici.\nRicerche svolte nei paesi sviluppati hanno rilevato un take-back diretto piccolo o moderato, tra il 5% e il 40%. Tuttavia, l'effetto rimbalzo pu\u00f2 essere pi\u00f9 significativo nel contesto dei mercati non sviluppati dei paesi del sud del mondo.\nRimbalzo macroeconomico.\nFoss'anche i take-back diretti e indiretti assommati risultino minori del 100%, le tecnologie efficienti possono avere effetti sull'economia globale aumentando le risorse disponibili. In particolare, questo potrebbe accadere se l'efficienza permettesse una espansione della produzione, ossia un aumento del tasso di crescita economica. Ad esempio, per il caso dell'energia, una tecnologia pi\u00f9 efficiente implica una diminuzione del prezzo delle risorse energetiche; ed \u00e8 noto che ci\u00f2 ha un grosso impatto sulla crescita economica. Negli anni settanta i forti aumenti dei prezzi petroliferi hanno portato a stagflazione (cio\u00e8 recessione e inflazione) nei paesi sviluppati, mentre negli anni novanta i prezzi pi\u00f9 bassi dell'oro nero hanno contribuito a far crescere l'economia. Un miglioramento dell'efficienza energetica, quindi, equivale a prezzi del carburante pi\u00f9 bassi e porta a una crescita economica pi\u00f9 rapida. Per questo motivo, la maggioranza degli economisti sostiene che, soprattutto per il caso dell'energia, l'introduzione di tecnologie pi\u00f9 efficienti ne provocheranno un consumo maggiore.\nPer quantificare l'impatto dell'effetto rimbalzo macroeconomico gli economisti usano modelli di equilibrio generale computabile (CGE). Anche se la metodologia CGE non \u00e8 affatto perfetta, gli studi effettuati indicano sovente valori superiori al 100%. Un semplice modello CGE \u00e8 stato reso disponibile online per l'utilizzo da parte degli economisti.\nEffetti indiretti del risparmio.\nNell'ambito del risparmio, l'effetto rimbalzo indiretto tende a coincidere con quello globale. Il risparmio ottenuto nell'acquisto di determinati beni o servizi fa spostare la domanda verso altre merci. La Figura 2 mostra un cambiamento delle scelte economiche di una famiglia per effetto rimbalzo: diminuisce il consumo del bene di riferimento (da QT a QT') e aumenta quello associato ad altri beni o servizi (da QO a QO'). Il consumo di risorse associato alla produzione di questi ultimi costituisce il take-back indiretto.\nSebbene sia un'opinione diffusa immaginare piccolo il take-back indiretto sulle emissioni e sui consumi energetici \u2014 giudicando marginale la spesa energetica delle famiglie \u2014 tale punto di vista viene gradualmente svalutato. Molti studi recenti \u2014 mediante l'analisi del ciclo di vita dei prodotti \u2014 mostrano che l'energia consumata indirettamente da parte delle famiglie \u00e8 spesso superiore ai consumi diretti di energia elettrica, gas e carburante \u2014 e che tale trend \u00e8 crescente. Ci\u00f2 risulta evidente da studi recenti secondo i quali i take-back indiretti, relativi al risparmio domestico, possono variare a seconda dei casi dal 10% al 200%. Non \u00e8 scontato che take-back minori siano associati ad abitudini alimentari tese a ridurre i food miles (la distanza che un alimento percorre dal momento in cui viene prodotto a quello in cui viene consumato).\nLa variabile reddito.\nAlcuni studi hanno mostrato che l'effetto rimbalzo diretto dei servizi energetici \u00e8 inferiore in presenza di redditi elevati, a causa della minore sensibilit\u00e0 al prezzo. Nelle famiglie del Regno Unito, l'elasticit\u00e0 della domanda del decile superiore di reddito \u00e8 risultato doppio rispetto al decile inferiore. Altre ricerche hanno evidenziato alti take-back in famiglie con basso reddito che hanno installato nuovi impianti di riscaldamento efficienti. Queste indagini hanno indicato che l'effetto rimbalzo diretto \u00e8 spesso vicino al 100%.\nProbabilmente le famiglie con un alto reddito regolano il riscaldamento alla temperatura ottimale, indipendentemente dal costo dell'energia, per cui un aumento di efficienza non fa cambiare le loro abitudini di consumo. Per converso, le famiglie con un basso reddito \u2014 avendo \"tirato la cinghia\" in precedenza \u2014 appena i prezzi calano tendono ad alzare la temperatura minima confortevole. In questo caso \u00e8 facile prevedere un alto effetto rimbalzo diretto. Le suddette considerazioni sono estendibili ad altre tipologie di consumo domestico di energia.\nVerosimilmente, la portata dell'effetto rimbalzo \u00e8 differente nei paesi in via di sviluppo. Uno studio \u00e8 stato intrapreso nell'India rurale per valutare l'impatto di un sistema energetico alternativo. Sono stati realizzati impianti di illuminazione a energia solare, col fine di azzerare l'uso di cherosene nelle stagioni con illuminazione solare sufficiente. Questo sistema \u00e8 stato progettato per rendere l'illuminazione efficiente ed economicamente conveniente. I risultati sono stati sorprendenti: con alti take-back diretti (tra il 50% e l'80%), l'effetto rimbalzo totale (diretto e indiretto) \u00e8 stato superiore al 100%. La nuova fonte di illuminazione era essenzialmente a costo zero; il tempo medio di funzionamento \u00e8 salito da 2 a 6 ore al giorno. Il sistema d'illuminazione introdotto si basava su un'opportuna combinazione di due tipi di lampada: solare a costo zero e a cherosene. L'alta disponibilit\u00e0 energetica ha pure incoraggiato la cottura di vivande, incrementando cos\u00ec il commercio di prodotti alimentari tra villaggi vicini.\nEffetto rimbalzo e tempo.\nIl costo opportunit\u00e0 del tempo individuale non sempre \u00e8 computato, per cui nella letteratura sull'effetto rimbalzo \u00e8 sovente trascurato il take-back relativo al risparmio di tempo. I mezzi di trasporto pi\u00f9 veloci rappresentano un classico esempio per osservare il take-back temporale. Poich\u00e9 il \"costo di tempo\" costituisce una parte rilevante del costo globale del trasporto pendolare, pi\u00f9 sar\u00e0 veloce la circolazione e pi\u00f9 caleranno i costi reali. Ma, al contempo, una siffatta tecnologia incoragger\u00e0 a fare viaggi su tragitti pi\u00f9 lunghi. Sebbene questi effetti appaiano significativi, \u00e8 arduo quantificarli a causa del valore soggettivo attribuibile al tempo. Il tempo risparmiato pu\u00f2 essere usato sia per lavorare di pi\u00f9 che per svagarsi. Il tempo recuperato grazie all'efficienza dei processi pu\u00f2 tradursi in tassi pi\u00f9 elevati di produzione. D'altro canto, avere pi\u00f9 tempo da dedicare ai propri interessi induce a diversificarli.\nPossibili soluzioni.\nAl fine di scongiurare un effetto rimbalzo nel consumo di carburante, gli economisti ecologici Mathis Wackernagel e William Rees hanno suggerito che qualsiasi riduzione dei costi dovuta ad aumenti di efficienza sia \"tassata o comunque rimossa dalla circolazione economica. Preferibilmente, dovrebbe essere prelevata per essere reinvestita per restaurare il capitale naturale.\" Tale prelievo pu\u00f2 essere realizzato, ad esempio, attraverso l'imposizione di una apposita ecotassa, l'istituzione di un mercato delle emissioni o l'incremento delle ."}
{"id": "3704379", "revid": "767487", "url": "https://it.wikipedia.org/wiki?curid=3704379", "title": "Notte sulla citt\u00e0", "text": "Notte sulla citt\u00e0 (\"Un flic\") \u00e8 un film del 1972 diretto da Jean-Pierre Melville.\nFilm noir con protagonisti Alain Delon, Richard Crenna, Riccardo Cucciolla e Catherine Deneuve.\nSi tratta dell'ultimo film del regista francese Melville.\nTrama.\nQuattro uomini armati rapinano una banca di Saint-Jean-de-Monts durante una giornata fredda e piovosa. Nella confusione generale, uno di loro, Marc Albouis, rimane gravemente ferito, ma nonostante tutto la rapina ha esito positivo e i quattro criminali riescono a fuggire a bordo di un'auto.\nGiunti a La Roche-sur-Yon, una cittadina di provincia francese, i rapinatori acquistano alcuni biglietti per il treno, ma non lo prendono, in quanto fa parte del loro piano far credere di partire col treno, per poi tornare in citt\u00e0 con un'altra automobile.\nNascosto il bottino in campagna, denaro che servir\u00e0 per finanziare un colpo ancora pi\u00f9 grosso, i tre superstiti del gruppo, Simon, Paul Weber e Louis Costa, conducono in una clinica il loro complice, Albouis, salvo poi eliminarlo tramite una loro complice, quando la polizia, sotto la guida del commissario Coleman, si mette alla sua ricerca.\nNella vita comune Simon svolge la professione di direttore di un night-club e ha un relazione con la splendida Cathy, donna misteriosa e di un certo fascino, a sua volta amante del commissario Coleman. Una volta scoperto il nome del rapinatore morto, Coleman lo associa a Louis Costa, e dopo averlo arrestato ed interrogato, identifica anche gli ultimi due rapinatori ancora in libert\u00e0.\nColeman incontra Simon nel suo night club, gli fa capire di aver scoperto i nomi dei componenti della banda, ma decide di non arrestarlo dandogli il tempo di avvertire telefonicamente Paul Weber. Con la polizia sulla porta di casa, per evitare il carcere, Weber non pu\u00f2 fare altro che suicidarsi.\nDopo aver organizzato la fuga con Cathy, il cui telefono per\u00f2 \u00e8 sotto intercettazione da parte della polizia, Simon esce dall'albergo in cui si \u00e8 rifugiato e viene bloccato da Coleman. Credendo che Simon stia per sparare, Coleman lo fredda sotto gli occhi di Cathy.\nProduzione.\nNel film lavorano Sophie Tatischeff come assistente al montaggio e Pierre Tati come secondo assistente alla regia, rispettivamente figlia e figlio di Jacques Tati.\nInfluenze.\nIl regista coreano Kim Ji-woon ha affermato che ha tratto ispirazione da questo film per la creazione di \"Bittersweet Life\"."}
{"id": "3704382", "revid": "478814", "url": "https://it.wikipedia.org/wiki?curid=3704382", "title": "Dashiell Hedayat", "text": ""}
{"id": "3704390", "revid": "767487", "url": "https://it.wikipedia.org/wiki?curid=3704390", "title": "Skorpions Varese 2006", "text": "Questa voce raccoglie le informazioni riguardanti gli Skorpions Varese nelle competizioni ufficiali della stagione 2006."}
{"id": "3704393", "revid": "585241", "url": "https://it.wikipedia.org/wiki?curid=3704393", "title": "Alauismo", "text": ""}
{"id": "3704394", "revid": "247222", "url": "https://it.wikipedia.org/wiki?curid=3704394", "title": "AiM", "text": ""}
{"id": "3704395", "revid": "1363832", "url": "https://it.wikipedia.org/wiki?curid=3704395", "title": "Tamara Tumanova", "text": "Biografia.\nTamara Tumanova, nata Tamara Vladimirovna Chasidovi\u010d, nacque a Tjumen', in Siberia, nell'allora Russia sovietica, dal colonnello russo Vladimir Chasidovi\u010d, cavaliere di san Giorgio, e dalla ex nobildonna georgiana Evgenija Tumani\u0161vili, che prima della rivoluzione d'Ottobre godeva del titolo di principessa.\nDurante la Rivoluzione la famiglia di Tamara rimase divisa a causa della guerra e si ricongiunse quando lei aveva 18 mesi, per poi lasciare la Russia, rifugiandosi a Shanghai per un anno e, successivamente al Cairo e, infine, a Parigi, che all'epoca ospitava una numerosa colonia di emigrati russi.\nCarriera artistica.\nA Parigi, prese lezioni di pianoforte e di danza da Ol'ga Preobra\u017eenskaja, che sugger\u00ec alla giovane lo pseudonimo di Tumanova (o, in francese, Toumanova) riprendendo il cognome di sua madre.\nDebutt\u00f2 sulle scene a dieci anni all'Op\u00e9ra, dove fu notata da Balanchine che, nel 1933, la prese in compagnia nel Ballet Russe de Monte Carlo come una delle tre ballerine bambine, assieme a Tatiana Riabouchinska e Irina Baronova.\nBalanchine cre\u00f2 per lei il ruolo della fanciulla nel balletto \"Cotillon\". Bruna, dagli intensi occhi scuri e dalla carnagione chiara, Toumanova venne soprannominata \"la perla nera del balletto russo\". Per Balanchine fu protagonista anche del \"Borghese gentiluomo\" e per lei venne creato il ruolo in \"Le Palais de cristal\". L\u00e9onide Massine, che sostitu\u00ec Balanchine, lavor\u00f2 a stretto contatto con lei nel creare alcuni dei suoi balletti.\nCarriera cinematografica.\nSposata nel 1944 allo sceneggiatore e produttore cinematografico Casey Robinson, da cui poi divorzi\u00f2, la Tumanova apparve sul grande schermo in sette film statunitensi dal 1942 al 1970. Nel 1954 fu la cantante e ballerina Gaby Deslys, celebre negli anni dieci, in \"Cos\u00ec parla il cuore\" di Stanley Donen, mentre due anni dopo apparve in \"Trittico d'amore\" di Gene Kelly. Ebbe una parte non marginale in \"Il sipario strappato\" (1966) di Alfred Hitchcock, ove interpret\u00f2 l'altezzosa ballerina comunista e primadonna di un balletto russo, che denuncia alle autorit\u00e0 il tentativo di fuga da Berlino Est da parte degli scienziati americani Paul Newman e Julie Andrews.\nIl suo ultimo ruolo, nel 1970, fu una breve ma gustosa partecipazione in \"Vita privata di Sherlock Holmes\" di Billy Wilder nel ruolo di \"madame Petrova\", matura ballerina russa prossima al ritiro e che, senza successo, offre al celebre investigatore inglese un prezioso violino Stradivari e un romantico viaggio a Venezia in cambio della disponibilit\u00e0 a concepire un figlio che avesse avuto la grazia e la bellezza di lei e la raffinata intelligenza di lui.\nTamara Tumanova mor\u00ec a Santa Monica, in California, il 29 maggio 1996 all'et\u00e0 di 77 anni."}
{"id": "3704397", "revid": "11266", "url": "https://it.wikipedia.org/wiki?curid=3704397", "title": "Esercito iugoslavo in patria", "text": ""}
{"id": "3704402", "revid": "339392", "url": "https://it.wikipedia.org/wiki?curid=3704402", "title": "Esercito popolare di liberazione della Iugoslavia", "text": ""}
{"id": "3704409", "revid": "767487", "url": "https://it.wikipedia.org/wiki?curid=3704409", "title": "Skorpions Varese 2005", "text": "Questa voce raccoglie le informazioni riguardanti gli Skorpions Varese nelle competizioni ufficiali della stagione 2005."}
{"id": "3704415", "revid": "44128902", "url": "https://it.wikipedia.org/wiki?curid=3704415", "title": "Port-\u00c9tienne", "text": ""}
{"id": "3704417", "revid": "125063325", "url": "https://it.wikipedia.org/wiki?curid=3704417", "title": "Love (casa discografica)", "text": "La Love (in seguito CLS) \u00e8 stata una casa discografica italiana attiva negli anni settanta.\nStoria.\nVenne fondata nel 1972 dal musicista Detto Mariano, attivo gi\u00e0 da due decenni, dapprima come arrangiatore per il Clan Celentano e poi in proprio, anche come produttore discografico ed editore musicale con la \"Detto Music\" (in societ\u00e0 con il cantautore e compositore Andrea Lo Vecchio ed il discografico Enzo Scim\u00e9).\nLa sede della casa discografica era a Milano e la distribuzione era affidata, fino al 1974 alla Phonogram ed in seguito alle Messaggerie Musicali oggi denominata Sugar Music.\nDopo alcuni anni di attivit\u00e0 la denominazione venne cambiata in \"CLS\".\nTra gli artisti pubblicati dall'etichetta ricordiamo Nino Ferrer, Juliette Gr\u00e9co, Bobby Solo e Mario Del Monaco, a cui si deve uno dei maggiori successi: \"Un amore cos\u00ec grande\".\nNel decennio successivo la \"CLS\" cess\u00f2 l'attivit\u00e0.\nDischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo; se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "3704418", "revid": "80598", "url": "https://it.wikipedia.org/wiki?curid=3704418", "title": "CLS (casa discografica)", "text": ""}
{"id": "3704424", "revid": "1543377", "url": "https://it.wikipedia.org/wiki?curid=3704424", "title": "Rally Dakar 1981", "text": "Il Rally Dakar 1981 \u00e8 stata la 3\u00aa edizione del Rally Dakar (partenza da Parigi, arrivo a Dakar).\nTappe.\nNelle 20 giornate del rally raid furono disputate 12 tappe ed una serie di trasferimenti, con 11 prove speciali per un totale di 6.293\u00a0km.\nClassifiche.\nMoto.\nHanno finito la gara 28 delle 106 moto iscritte.\nAuto.\nHanno finito la gara 91 delle 170 auto iscritte.\nCamion.\nHanno finito la gara 8 dei 15 camion iscritti. Non era stilata una classifica a parte, ma gareggiavano con le auto."}
{"id": "3704425", "revid": "1305772", "url": "https://it.wikipedia.org/wiki?curid=3704425", "title": "Feuer", "text": ""}
{"id": "3704427", "revid": "2150166", "url": "https://it.wikipedia.org/wiki?curid=3704427", "title": "Accuss\u00ec grande", "text": "Accuss\u00ec grande \u00e8 il ventottesimo album del cantante napoletano Massimo Ranieri, pubblicato nel 2005 dall'etichetta discografica Sony Music.\nIl disco.\nIl disco \u00e8 il terzo di una trilogia dedicata alla rivisitazione dei classici della canzone napoletana con arrangiamenti curati da Mauro Pagani e Mauro Di Domenico (gli altri due album sono Oggi o dimane del 2001 e Nun \u00e8 acqua del 2003).\nLe registrazioni sono state effettuate presso lo studio Officine meccaniche, e i tecnici del suono sono Taketo Hogara, Guido Andreani e Tommaso Colliva; il mixaggio, effettuato nello stesso studio, \u00e8 stato curato da Paolo Iafelice.\nLa copertina raffigura una foto di Ranieri effettuata da Maurizio Viola, mentre la grafica del libretto \u00e8 stata curata da Marco Sforzi.\nMusicisti.\nOrchestra d'archi \"Edodea Ensemble\":"}
{"id": "3704428", "revid": "124675061", "url": "https://it.wikipedia.org/wiki?curid=3704428", "title": "Rally Dakar 1985", "text": "Il Rally Dakar 1985 \u00e8 stata la 7\u00aa edizione del Rally Dakar (partenza da Parigi, arrivo a Dakar).\nTappe.\nNelle 22 giornate del rally raid furono disputate 17 tappe ed una serie di trasferimenti, con 19 prove speciali per un totale di 7.470\u00a0km.\nClassifiche.\nMoto.\nHanno finito la gara 25 delle 135 moto iscritte.\nAuto.\nHanno finito la gara 101 delle 365 auto iscritte.\nCamion.\nHanno finito la gara 20 dei 55 camion iscritti. In questa edizione della Dakar i camion venivano inclusi anche nella classifica assoluta delle auto. Ben otto camion Mercedes furono presenti nella \"top ten\"."}
{"id": "3704431", "revid": "102297610", "url": "https://it.wikipedia.org/wiki?curid=3704431", "title": "Patrick Zaniroli", "text": "Biografia.\nDiventato campione di Francia rally nel 1975, ha partecipato alla 2\u00aa edizione della Parigi-Dakar, prendendo successivamente parte ad altre 11 edizioni e collezionando tre secondi posti oltre alla vittoria del 1985."}
{"id": "3704436", "revid": "216537", "url": "https://it.wikipedia.org/wiki?curid=3704436", "title": "Mitsubishi Paj\u00e9ro", "text": ""}
{"id": "3704438", "revid": "120539539", "url": "https://it.wikipedia.org/wiki?curid=3704438", "title": "Flying Buffalo", "text": "Flying Buffalo Incorporated (FBI) \u00e8 una casa editrice statunitense di giochi di ruolo e di carte, e moderatrice di play by mail, con sede a Scotsdale, in Arizona.\nFondata da Rick Loomis e Steve MacGregor nel 1970, la societ\u00e0 inizi\u00f2 le sue attivit\u00e0 gestendo un semplice wargame, \"Nuclear Destruction\", moderato da un computer, generalmente considerato il primo play by mail commerciale. Nel 1976 inizi\u00f2 a gestire un play by mail di esplorazione/conquista dello spazio intitolato \"Starweb\".\nSi \u00e8 occupata anche di giochi al di fuori del play by mail, cominciando con il gioco di carte \"Nuclear War\". Nel 1975 ha pubblicato \"Tunnels and trolls\", un gioco di ruolo fantasy simile a \"Dungeons &amp; Dragons\" ma con un tono pi\u00f9 umoristico. Successivamente ha prodotto materiale generico per campagne fantasy, che \u00e8 divenuto la serie \"Catalyst\". Ha prodotto anche una serie di dadi inusuali (per esempio un set per decidere casualmente le guarnizioni della pizza) e correntemente detiene i diritti di stampa delle serie di flip book \"Ace of Aces\" e \"Lost Worlds\".\nFino al 1985 ha gestito un negozio di giochi a Tempe, Florida."}
{"id": "3704441", "revid": "1442080", "url": "https://it.wikipedia.org/wiki?curid=3704441", "title": "Rally Dakar 1984", "text": "Il Rally Dakar 1984 \u00e8 stata la 6\u00aa edizione del Rally Dakar (partenza da Parigi, arrivo a Dakar).\nTappe.\nNelle 20 giornate del rally raid furono disputate 15 tappe ed una serie di trasferimenti (per un totale di circa 12.000\u00a0km), con 18 prove speciali per un totale di 5.882\u00a0km.\nClassifiche.\nMoto.\nHanno finito la gara 50 delle 114 moto iscritte.\nAuto.\nHanno finito la gara 101 delle 362 auto iscritte."}
{"id": "3704444", "revid": "8660", "url": "https://it.wikipedia.org/wiki?curid=3704444", "title": "Palazzo Reale di Kandy", "text": "Il palazzo reale di Kandy fu l'ultima residenza reale del regno di Kandy in Sri Lanka. \nTopografia.\nIl complesso di palazzi in cui \u00e8 collocato, circondato da una muraglia, comprendeva il Palazzo del Re (\"Raja Wasala\"), la Sala del Pubblico Reale (\"Magul Maduwa\"), il Palazzo della Regina (\"Meda Wasala\"), gli appartamenti dell'harem reale (\"Palle Vahale\") e il padiglione del bagno della Regina (\"Ulpange\"), insieme al Tempio del Dente (\"Dalada Maligawa\"). \nStoria.\nL'ultimo re a risiedervi fu il re Sri Vikrama Rajasinha, che venne rovesciato dai britannici nel 1815 con l'aiuto di capi locali.\nAdiacente al palazzo reale c'\u00e8 la costruzione di epoca vittoriana che fino a tempi recenti ha ospitato l'Alta Corte di Kandy.\nContesto sociale e religioso.\nFino al 1815, il re era il guardiano del Dente di Buddha e l'unico che poteva contemplarlo. A partire da questa data, il guardiano \u00e8 stato eletto da un'assemblea di saggi e alti dignitari, che presiedono alle celebrazioni che culminano nel palazzo reale ma coinvolgono tutta la citt\u00e0. Il dente custodito nel tempio adiacente al castello \u00e8 al infatti centro della vita sociale di Kandy ed \u00e8 il principale protagonista del pi\u00f9 grande festival della citt\u00e0: una celebrazione annuale che si svolge tra i mesi di luglio e agosto sin dal medioevo per onorare il Buddha, in una lunga festa di dieci giorni piena di elefanti, ballerini, musica e fuoco (il \"Perahera\" o Processione del Dente del Buddha). L'attrazione principale della festa \u00e8 la sfilata notturna di elefanti, vestiti con abiti ricamati e illuminati con lampadine. La spettacolare processione \u00e8 guidata dall'animale pi\u00f9 grande (\"Elephas maximus maximus\"), ornato e con le coperture dorate sulle zanne, che ha l'onore di portare sulla schiena un pesante palanchino d'oro in cui viene trasportata la reliquia, che solo in questo occasione lascia il tempio e cammina per la citt\u00e0 (a volte viene utilizzata anche una copia della reliquia, lasciando l'originale custodito all'interno del tempio)."}
{"id": "3704453", "revid": "481349", "url": "https://it.wikipedia.org/wiki?curid=3704453", "title": "Sine captivi", "text": ""}
{"id": "3704457", "revid": "287204", "url": "https://it.wikipedia.org/wiki?curid=3704457", "title": "15402 Suzaku", "text": "15402 Suzaku \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,4205478\u00a0UA e da un'eccentricit\u00e0 di 0,1883576, inclinata di 2,27016\u00b0 rispetto all'eclittica.\nIl nome deriva da suzaku, un immaginario uccello di colore rosso vermiglio che \u00e8 di guardia alla parte sud di Kyoto."}
{"id": "3704460", "revid": "11959", "url": "https://it.wikipedia.org/wiki?curid=3704460", "title": "Kizil Bash", "text": ""}
{"id": "3704461", "revid": "128695", "url": "https://it.wikipedia.org/wiki?curid=3704461", "title": "Larisa Sav\u010denko Neiland", "text": ""}
{"id": "3704463", "revid": "287204", "url": "https://it.wikipedia.org/wiki?curid=3704463", "title": "21238 Panarea", "text": "21238 Panarea \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,5436470\u00a0UA e da un'eccentricit\u00e0 di 0,1079805, inclinata di 11,44100\u00b0 rispetto all'eclittica.\nIl nome deriva da quello dell'omonima isola vulcanica delle Eolie."}
{"id": "3704467", "revid": "287204", "url": "https://it.wikipedia.org/wiki?curid=3704467", "title": "23771 Emaitchar", "text": "23771 Emaitchar \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3449629\u00a0UA e da un'eccentricit\u00e0 di 0,2113341, inclinata di 4,21178\u00b0 rispetto all'eclittica."}
{"id": "3704475", "revid": "1442080", "url": "https://it.wikipedia.org/wiki?curid=3704475", "title": "U.S. Professional Indoor 1971 - Doppio", "text": "Il torneo si \u00e8 fermato prima delle semifinali."}
{"id": "3704478", "revid": "2067117", "url": "https://it.wikipedia.org/wiki?curid=3704478", "title": "Psych\u00e9", "text": "Il termine psych\u00e9 () indica in greco antico una delle nozioni portanti dell'intero mondo classico, che si avvicina al lemma moderno di \"anima\".\nLa resa del termine in lingua italiana, come in qualsiasi altra lingua moderna, risulta piuttosto difficoltosa in quanto non riuscirebbe a coprirne l'intera area semantica.\nL'unione e la distinzione tra \"psych\u00e9\" e \"thumos\".\nRichard Broxton Onians (1899-1986) rileva come \u03c8\u03c5\u03c7\u03ae venga comunemente intesa come \"anima-respiro\", ma come anche lo stesso termine sia spesso correlato a quello di \u03b8\u03c5\u03bc\u03cc\u03c2 (\"thumos\") dall'analogo significato. \nIn altri casi, invece, \u00e8 ben evidente che i due elementi siano di differente significato; ad esempio:\no ancora\nIn tal senso \"thumos\" viene usato quando questi \u00e8 racchiuso nei polmoni (ritenuti organi dell'intelligenza) come un elemento caldo; il termine diviene invece \"psych\u00e9\" quando abbandona il corpo con l'ultimo respiro, divenendo un elemento freddo. L'uomo, integro e intero durante la vita, si scinde, lasciando dietro il corpo che si corrompe e liberando la \"psych\u00e9\".\nMa accade anche che \"thumos\" e \"psych\u00e9\" lascino insieme il corpo, tuttavia \"psych\u00e9\" lo abbandona giungendo nell'Ade come \"un fantasma visto in sogno\" (in greco: \u1f20\u03cd\u03c4 \u1f44\u03bd\u03b5\u03b9\u03c1\u03bf\u03c2), mentre \"thumos\" viene distrutto dalla morte.\nOnians ricorda come la \"psych\u00e9\" sia associata, come luogo, alla testa da dove veniva espirata, e che essa corrisponde piuttosto alla \"ski\u00e1\" (\u03c3\u03ba\u03b9\u03ac, ombra) come descritta nell'\"Odissea\" piuttosto che all'anima-respiro (rientrando cos\u00ec nell'ambito del \"thumos\").\nI significati di \"psych\u00e9\" in Platone.\nSull'evoluzione dei significati di \"psych\u00e9\" \u00e8 indicativo quanto afferma Platone:"}
{"id": "3704482", "revid": "640277", "url": "https://it.wikipedia.org/wiki?curid=3704482", "title": "Pallacanestro femminile ai Giochi panamericani", "text": ""}
{"id": "3704483", "revid": "247222", "url": "https://it.wikipedia.org/wiki?curid=3704483", "title": "Regno di Kandy", "text": "Il Regno di Kandy fu un importante regno nell'attuale Sri Lanka. Il regno occupava la parte centrale e orientale dell'isola. Fu fondato nel XV secolo e termin\u00f2 nel XIX secolo. Nel 1815 infatti, con la Convenzione di Kandy, il paese divenne un protettorato britannico e perse definitivamente ogni residuo di autonomia con la Grande Ribellione del 1817-1818.\nNome ed etimologia.\nNel corso della sua storia, il regno di Kandy ha avuto non pochi nomi, tra cui:\nStoria.\nFondazione.\nLa citt\u00e0 di Senkadagalapura sar\u00e0 forse stata fondata a cavallo del XIV secolo durante il regno di Vikramabahu III di Gampola (1357\u20131374). Lo Sri Lanka centrale era allora governato dai re del Kotte dal primo XV secolo al tardo XVI secolo. Con l'indebolimento dei Kotte di fronte ai portoghesi, l'influenza nell'area si svilupp\u00f2 in un dominio autonomo in Senkadagalapura come capitale. Dopo il sacco di Vijayabahu nel 1521, e la conseguente partizione del regno di Kotte, Kandy si asser\u00ec la sua indipendenza ed emerse come rivale dei regni orientali e meridionali.\nAscesa (1521\u20131594).\nDopo il sacco di Vijayabahu nel 1521, il regno di Kotte si divise in tre regni distinti: Sitawaka, Raigama, e il regno di Kotte di Bhuvanekabahu VII. Tra questi, Sitawaka, sotto la guida dinamica di Mayadunne, pose la minaccia pi\u00f9 grande all'autonomia degli altri stati. Nel 1522, i Kandya si assicurarono la protezione portoghese Sithawaka, ma i potenziale per un'alleanza furono stroncati nel 1546 quando le forze portoghesi, unite al regno di Kotte, invasero il regno. Di conseguenza, Kandy mand\u00f2 aiuto al regno di Jaffna contro i portoghesi nel 1560.\nIl territorio di Kandy fu invaso due volte: prima nel 1574, e poi nel 1581 dal nuovo re di Sithawaka, Rajasinghe I, che gi\u00e0 prima aveva inflitto una cocente sconfitta ai portoghesi nella battaglia di Mulleriyawa, e che ora riusc\u00ec ad annettere il regno, costringendo il re di Kandya, Karalliyadde Kumara Bandara (alias Jayavira III) a fuggire a nord, nel regno di Jaffna, con sua figlia Kusumasana Devi (alias Dona Catherina di Kandy) e il di lei marito Yamasinghe Bandara. Alla fine, i due adottarono la religione portoghese, convertendosi al cristianesimo e adottando i nomi di Dona Catherina e Don Philipe rispettivamente. Nel frattempo, anche i portoghesi presero possesso del reame di Kandy, citandola donazione di Dharmapala del 1580 come un precedente.\nIl dominio di Sitawaka su Kandy ri rivel\u00f2 difficile. Wirasundara Mudiyanse, vicer\u00e9 di Rajasinghe nell'area, si ribell\u00f2 poco dopo la conquista iniziale, e nonostante la rivolta fu sedata, ne ispir\u00f2 un'altra nel 1588. Alla fine, la resistenza cadde sulle spalle di Konnappu Bandara, figlio di Wirasundara, che era fuggito in terra portoghese a seguito della morte del padre per mano degli agenti di Rajasinghe. Tra il 1591 e il 1594, egli ritorn\u00f2, prese il trono di Kandy sotto il nome di Wimaladharmasuriya I e spos\u00f2 Dona Catherina. Le vittorie sui Sithawaka e sui portoghesi (che nel 1592 occuparono brevemente Kandy, gli assicurarono la posizione.\nLa situazione strategica in Sri Lanka cambi\u00f2 drammaticamente con l'ascesa al trono di Wimaladharmasurya. Al nord, i portoghesi deposero Puviraja Pandaram, re di Jaffna, nel 1591, installandovi il figlio Ethirimana Cinkam come re vassallo. Nel 1594, Rajasinghe I mor\u00ec, e il regno di Sitawaka si dissolse. Kandy rimase l'unica potenza srilankiana fuori dal dominio europeo. Nel 1595, Wimaladharmasuriya port\u00f2 la sacra Reliquia del Dente \u2013 simbolo tradizionale dell'autorit\u00e0 religiosa e reale tra i singalesi \u2013 a Kandy, che entr\u00f2 cos\u00ec in un lungo periodo di guerra con i portoghesi, a partire dalla campagna di Danture."}
{"id": "3704488", "revid": "183114", "url": "https://it.wikipedia.org/wiki?curid=3704488", "title": "SFIFF", "text": ""}
{"id": "3704489", "revid": "287204", "url": "https://it.wikipedia.org/wiki?curid=3704489", "title": "Pallacanestro femminile ai XV Giochi panamericani", "text": "Il Campionato femminile di pallacanestro ai XV Giochi panamericani si \u00e8 svolto dal 20 al 24 luglio 2007 a Rio de Janeiro, in Brasile, durante i XV Giochi panamericani. La vittoria finale \u00e8 andata alla nazionale statunitense.\nCampione.\nStati Uniti(7\u00ba titolo)"}
{"id": "3704490", "revid": "46936", "url": "https://it.wikipedia.org/wiki?curid=3704490", "title": "NAFC Championship", "text": ""}
{"id": "3704492", "revid": "46936", "url": "https://it.wikipedia.org/wiki?curid=3704492", "title": "Coppa delle Nazioni nordamericane", "text": ""}
{"id": "3704493", "revid": "1543377", "url": "https://it.wikipedia.org/wiki?curid=3704493", "title": "Sardegna Rally Race", "text": "Il Sardegna Rally Race \u00e8 una competizione motociclistica internazionale di rally raid che si svolge dal 2008. \nDal 2009 il rally raid italiano \u00e8 valido per il Cross Country Rally World Championship.\nIl cambio di nome.\n\"Sardegna Rally Race\", anche per non generare confusione con il Rally di Sardegna automobilistico, la cui crescente popolarit\u00e0 lo ha portato a diventare prova stabile del campionato del mondo rally.\nAlbo d'oro.\nSardegna Rally Race"}
{"id": "3704494", "revid": "729019", "url": "https://it.wikipedia.org/wiki?curid=3704494", "title": "Andrea Balestrieri", "text": "Carriera.\nPioniere italiano alla Dakar \u00e8 stato il primo a concluderne una (1983), il primo a giungere nella \"top ten\" (1984) ed il secondo a conquistare il podio (1986), un anno dopo Franco Picco.\nVincitore, su Aprilia Tuareg, della prima edizione del Rally di Sardegna nel 1984. Oggi si occupa di marketing ed organizzazione eventi.\nPalmar\u00e8s.\nSardegna Rally Race: - classifica generale (Aprilia)\nRally Dakar: - classifica generale moto (Honda)"}
{"id": "3704496", "revid": "46936", "url": "https://it.wikipedia.org/wiki?curid=3704496", "title": "North American Nations Cup", "text": ""}
{"id": "3704497", "revid": "212348", "url": "https://it.wikipedia.org/wiki?curid=3704497", "title": "Rally di Sardegna (moto)", "text": ""}
{"id": "3704499", "revid": "1543377", "url": "https://it.wikipedia.org/wiki?curid=3704499", "title": "Albert Salomon", "text": "Egli \u00e8 conosciuto per i suoi studi sulle mastectomie precoci che furono considerate come l'inizio della mammografia.. \u00c8 stato il padre dell'artista Charlotte Salomon, che mor\u00ec durante l'Olocausto.\nPatologie della mammella.\nNel 1913, Salomon condusse uno studio su 3.000 mastectomie. Nello studio effettuato mediante raggi X, Salomon osserv\u00f2 delle microcalcificazioni. In questo modo, fu in grado di stabilire la differenza su una immagine radiografica tra i tumori cancerosi e non cancerosi al seno. Gli studi mammografici fornirono informazioni sostanziali sulla diffusione dei tumori e dei loro confini. Durante lo studio, Salomon scopr\u00ec inoltre che esistono diversi tipi di tumore al seno. Nonostante abbia pubblicato i suoi numerosi studi a partire dal 1913, la mammografia non \u00e8 diventato una pratica comune fino a molti anni dopo.\nUltimi anni.\nSalomon \u00e8 stato dimesso dall'Universit\u00e0 di Berlino nel 1933, quando Adolf Hitler sal\u00ec al potere. Visse in un campo di concentramento fino al 1939, quando riusc\u00ec a entrare clandestinamente nei Paesi Bassi. Dopo la fine della seconda guerra mondiale si trasfer\u00ec ad Amsterdam dove lavor\u00f2 come insegnante."}
{"id": "3704504", "revid": "767487", "url": "https://it.wikipedia.org/wiki?curid=3704504", "title": "Bar Sport (film)", "text": "Bar Sport \u00e8 un film del 2011, diretto da Massimo Martelli, tratto dall'omonimo libro di Stefano Benni.\nIl film \u00e8 uscito nelle sale italiane il 21 ottobre 2011.\nTrama.\nIl film, ambientato alla met\u00e0 degli anni settanta, racconta episodi di vita quotidiana che coinvolgono clienti abituali e avventori di un modesto bar della provincia bolognese.\nDa una gita fuori porta per pranzare in un angusto agriturismo consigliato da uno dei clienti, a sfortunate trasferte per seguire il Bologna, fino ai racconti delle gesta di improbabili e surreali campioni sportivi, per poi concludere con la classica riffa natalizia organizzata dal gestore: a far da cornice a tutto ci\u00f2 c'\u00e8 sempre il \"Bar Sport\".\nLocation.\nIl film \u00e8 stato girato nel centro di Sant'Agata Bolognese dopo averne adattato gli esterni."}
{"id": "3704506", "revid": "81326586", "url": "https://it.wikipedia.org/wiki?curid=3704506", "title": "Stafford Warren", "text": "Warren svilupp\u00f2 la tecnica di produrre immagini stereoscopiche del seno con i raggi X mentre lavorava presso il Dipartimento di Radiologia all'Universit\u00e0 di medicina di Rochester.\nWarren ha servito l'esercito degli Stati Uniti come colonnello del \"Medical Corps\" e nel 1943 \u00e8 stato nominato capo della sezione medica del progetto Manhattan. \u00c8 stato responsabile per la salute e la sicurezza delle migliaia di persone coinvolte nel Progetto. Fu presente al test nucleare Trinity presso Alamogordo, nel Nuovo Messico, dove era responsabile per gli aspetti di sicurezza della detonazione della prima arma nucleare al mondo.\nRiconoscimenti.\nNel 1971 il Dipartimento dell'Energia degli Stati Uniti d'America gli riconosce il Premio Enrico Fermi."}
{"id": "3704508", "revid": "1444345", "url": "https://it.wikipedia.org/wiki?curid=3704508", "title": "MoneyGrabber", "text": "MoneyGrabber \u00e8 un singolo del gruppo musicale statunitense Fitz and The Tantrums, pubblicato l'8 aprile 2011 come quarto estratto dal primo album in studio \"Pickin' Up the Pieces\". \nDescrizione.\nIl brano \u00e8 stato scritto da Chris Seefried e Fitz.\nVideo musicale.\nIl videoclip del brano \u00e8 stato reso disponibile sul canale YouTube del gruppo l'8 aprile 2011. La regia del video \u00e8 curata da Michael Mohan."}
{"id": "3704518", "revid": "640277", "url": "https://it.wikipedia.org/wiki?curid=3704518", "title": "Pallacanestro femminile ai XVI Giochi panamericani", "text": "Il Campionato femminile di pallacanestro ai XVI Giochi panamericani si svolse dal 21 al 25 ottobre 2011 a Guadalajara, in Messico, durante i XVI Giochi panamericani. La vittoria finale \u00e8 andata alla nazionale portoricana, che aveva iniziato con una sconfitta contro le padrone di casa messicane il torneo. In finale le portoricane hanno poi ritrovato lo stesso Messico, stavolta vincendo nettamente."}
{"id": "3704522", "revid": "247222", "url": "https://it.wikipedia.org/wiki?curid=3704522", "title": "Campionato mondiale cross country rally", "text": "Il Campionato mondiale cross country rally (o anche Cross Country Rallies World Championship), \u00e8 un campionato mondiale organizzato per la prima volta dalla Federazione Internazionale di Motociclismo nel 1999, riservato alle motociclette da rally raid.\nStoria.\nIl campionato mondiale Rally Cross Country viene disputato per la prima volta nel 1999. Viene organizzato dalla Federazione con l'intento di incanalare in un calendario organizzato le numerose manifestazioni rallistiche che fino ad allora si svolgevano in maniera del tutto scoordinata. Il trofeo assegnato nelle prime stagioni \u00e8 una semplice \"coppa del mondo\", ma la partecipazione numerosa dei piloti fin dalla prima edizione spinge la FIM a istituire solo pochi anni dopo un vero e proprio \"campionato mondiale\".\nLa prima edizione del neonato campionato \u00e8 datata 2003 e viene vinta dal francese Cyril Despres. Gi\u00e0 dall'anno successivo il regolamento viene rivoluzionato, istituendo classifiche separate in base alla cilindrata delle motociclette. Nel 2008 vengono assegnati ben 4 titoli in base a cilindrate e tipologie di modifiche concesse ai mezzi (\"sport\" indica i motoveicoli con maggiore libert\u00e0 di intervento).\nNel 2009 torna in auge la categoria unica, mentre il 2010 vede nuovamente l'istituzione di due categorie in base alla cubatura del motore. A partire dal 2011, l'unica classe ad assegnare il titolo mondiale \u00e8 la 450; le motociclette di cilindrata superiore concorrono invece per una Coppa del mondo.\nIl campionato principale \u00e8 inoltre affiancato dai trofei dedicati alle donne e ai quad.\nMondiale 2011.\nNel 2011, in virt\u00f9 di piazzamenti regolari (una vittoria e tre secondi posti), si \u00e8 aggiudicato il mondiale il pilota portoghese H\u00e9lder Rodrigues, su Yamaha. Gi\u00e0 terzo al Rally Dakar 2011, alle spalle dei piloti KTM Marc Coma e Cyril Despres (sei vittorie alla Dakar, tre a testa alternativamente, nelle ultime sei edizioni), ha invece messo alle spalle Marc Coma, che pure si era aggiudicato tre delle quattro prove.\nRegolamento.\nIl regolamento tecnico restringe la partecipazione a motociclette di normale produzione e in vendita al pubblico. Sono naturalmente consentite modifiche allo scopo di migliorare le prestazioni e la sicurezza. Tutti i mezzi impegnati in questo campionato devono comunque essere omologati e in regola con il codice della strada; devono inoltre rispettare la Convenzione di Vienna del 1968.\nLa categoria principale, a partire dal 2011 \u00e8 quella per motociclette con cilindrata fino a 450\u00a0cm\u00b3 e fino a 2 cilindri. Il trofeo Open, aperto a moto di cilindrata maggiore, prevede cubature fino a 1300\u00a0cm\u00b3 e motori fino a 2 cilindri. Le motociclette non sono soggette ad alcun limite riguardante il peso minimo e possono montare serbatoi aggiuntivi fino ad un massimo di 35 litri.\nSono ammessi quad a 2 o 4 ruote motrici con motorizzazioni di vario tipo. Le cilindrate massime sono comunque limitate a 900\u00a0cm\u00b3 per motori monocilindrici o bicilindrici a 4 tempi; 500\u00a0cm\u00b3 per motori a 2 tempi monocilindrici. Il serbatoio non pu\u00f2 in questo caso superare i 45 litri.\nIl regolamento rally raid prevede inoltre un equipaggiamento di emergenza per tutti i piloti partecipanti comprendente, tra le altre cose: una riserva di 3 litri d'acqua potabile sulla motocicletta e di 2 litri addosso al motociclista; una razione di cibo, una torcia, un accendino, dei fumogeni e una coperta termica.\nPunteggio.\nAl contrario di quanto avviene per tutti gli altri campionati motociclistici organizzati dalla Federazione Internazionale, \u00e8 curioso notare come entrino in classifica generale tutti i piloti che giungano all'arrivo di una delle prove in calendario.\nIl regolamento, pur premiando maggiormente i primi classificati, prevede infatti l'assegnazione di un punto a tutti i piloti che riescano a raggiungere il traguardo dell'ultima tappa, anche oltre il 20\u00ba posto.\nAlbo d'oro.\nLe seguenti tabelle riportano i vincitori dei campionati Rally organizzati dalla FIM (a sinistra i titoli piloti, a destra i titoli costruttori).\nIl corsivo indica i trofei e le coppe del mondo, cio\u00e8 competizioni che non avevano lo \"status\" di \"Campionati mondiali\".\nNel 2010 \u00e8 stato assegnato anche un trofeo \"Production\" (per moto con cilindrata da 450 a 1300cm\u00b3) non riportato in tabella, vinto dal tedesco Tim Trenker (KTM).\nLa tabella di destra riporta i vincitori dei trofei assegnati dalla FIM in concomitanza con il pi\u00f9 importante Campionato mondiale Rally: la \"Coppa del mondo Rally Cross Country femminile\" e la \"Coppa del mondo Rally Cross Country Quad\".\nIl trofeo femminile \u00e8 nato nel 2003, in concomitanza con l'assegnazione del primo Campionato mondiale della specialit\u00e0 (in precedenza il campionato Cross Country era una semplice \"Coppa del mondo\"). Interrotta per quattro anni, l'assegnazione del trofeo \u00e8 proseguita a partire dal 2009. Si noti che, a partire dal 2009, la classifica femminile non fa alcuna distinzione di cilindrata e di mezzo: rientrano infatti in classifica le moto e i quad di qualunque cubatura (fino ai limiti regolamentari).\nIl trofeo quad-bike \u00e8 invece stato assegnato ininterrottamente dal 2005."}
{"id": "3704523", "revid": "216537", "url": "https://it.wikipedia.org/wiki?curid=3704523", "title": "Cross Country Rally World Championship", "text": ""}
{"id": "3704524", "revid": "640277", "url": "https://it.wikipedia.org/wiki?curid=3704524", "title": "Pallacanestro ai XVI Giochi panamericani", "text": ""}
{"id": "3704526", "revid": "216537", "url": "https://it.wikipedia.org/wiki?curid=3704526", "title": "Cross Country Rallies World Championship", "text": ""}
{"id": "3704527", "revid": "123490758", "url": "https://it.wikipedia.org/wiki?curid=3704527", "title": "Bielorussia ai Giochi della XXIX Olimpiade", "text": "La Bielorussia ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 177 atleti.\nAtletica leggera.\nVadzim Dzevjato\u016dski e Ivan Cichan, rispettivamente argento e bronzo nel lancio del martello, erano stati originariamente squalificati per doping; nel giugno 2010, il Tribunale Arbitrale dello Sport gli ha restituito le medaglie perch\u00e9 i laboratori che hanno eseguito il test non rispettavano gli \"standard\" internazionali.\nPallacanestro.\nTorneo femminile.\nLa nazionale bielorussa si \u00e8 qualificata per i Giochi nell'ultimo torneo preolimpico.\nSquadra.\nLa squadra era formata da:\nL'allenatore era Anatoly Buyalski."}
{"id": "3704530", "revid": "287204", "url": "https://it.wikipedia.org/wiki?curid=3704530", "title": "Lamperti", "text": ""}
{"id": "3704533", "revid": "205197", "url": "https://it.wikipedia.org/wiki?curid=3704533", "title": "Acaia (prefettura)", "text": ""}
{"id": "3704536", "revid": "110157", "url": "https://it.wikipedia.org/wiki?curid=3704536", "title": "Chiesa di San Nicol\u00f2 l'Arena", "text": "La chiesa di San Nicol\u00f2 l'Arena a Catania \u00e8 un edificio di culto cattolico, sito in Piazza Dante. Misurando 105 metri di lunghezza e di larghezza 48 metri le navate e circa 71 metri al transetto, con un'altezza massima di circa 66 metri alla cupola, \u00e8 l'edificio di culto cattolico pi\u00f9 grande e alto di Sicilia, con il punto d'osservazione panoramico aperto al pubblico pi\u00f9 alto di Catania. Riaperta al pubblico recentemente, \u00e8 divenuta (con l'adiacente monastero benedettino) l'attrazione turistica pi\u00f9 rilevante di Catania (assieme al Duomo, il teatro Massimo Bellini e il castello Ursino). La sua costruzione \u00e8 posteriore all'eruzione dell'Etna del 1669 e sostituisce un tempio pi\u00f9 antico rinascimentale.\nEtimologia.\nIl primo tempio eretto dai benedettini a Catania venne titolato \"Sancti Nicolai de Arenis\", letteralmente \"San Nicola dell'Arena\" poi traslitterato nell'attuale denominazione, e prende spunto dalla devozione dei monaci a San Nicola di Bari e dalla terra chiamata \"rena rossa\" che caratterizz\u00f2 il primo complesso monastico eretto a Nicolosi da cui provenivano i monaci che fondarono il grandioso Monastero di San Nicol\u00f2 l'Arena il 28 novembre 1558. La sabbia rossa delle campagne nicolosite nasce dall'ustione ad elevate temperature della terra, cotta dalla lava in corso di eruzione e conservata dalla stessa. Le sue caratteristiche la rendono un ottimo elemento edilizio, sfruttato nell'architettura etnea fino al XX secolo.\nStoria.\nOrigini.\nIn epoca bizantina Placido, discepolo di San Benedetto, \u00e8 inviato a gestire i dodici poderi siciliani dell'Ordine benedettino donati dal padre Tertullo. La prima istituzione benedettina documentata nel catanese \u00e8 il monastero di San Vito sulle falde dell'Etna, istituzione ripopolata con i religiosi provenienti dall'abbazia di Santa Maria di Sant'Eufemia in Calabria.\nNel 1136 Enrico il normanno, conte di Policastro, dona la chiesa di San Leone in Pannacchio. Nel 1150 i religiosi ricevono da Simone, figlio di Enrico, la chiesa di San Nicol\u00f2 l'Arena di Nicolosi con annessi l'ospizio, i vigneti, i pascoli e le terre. Nel 1156 per volere della contessa Andalizia, sorge il monastero nella contrada di Ruvolo Grosso, in territorio di Biancavilla. Nel 1160 per volere del conte Simone del Vasto \u00e8 fondato il monastero di Santa Maria di Licodia. Nel 1358 i monaci di San Leone si aggregano ai monaci di San Nicol\u00f2 l'Arena. Dopo altri due secoli i religiosi decisero di tornare entro le pi\u00f9 sicure mura fortificate cittadine.\nEpoca spagnola.\nDel primitivo impianto cinquecentesco, inaugurato nel 1578 alla presenza del vicer\u00e9 Giovanni Della Cerda, si hanno sporadiche notizie e appena un cenno nella veduta di Catania del tempo, firmata da Pierre Mortier, in cui si vede appena un gruppo di povere abitazioni nel sito della Cipriana, sede dell'antica giudecca di Catania e dal 1553 propriet\u00e0 dei monaci nicolositi. L'antica chiesa \u00e8 presumibile fosse dedicata a San Nicola di Bari, come il medioevale Monastero di San Nicol\u00f2 l'Arena di Nicolosi e come quello successivo di Catania.\nNel 1669 la struttura soffr\u00ec dell'eruzione etnea che colp\u00ec il versante occidentale della citt\u00e0, penetrando dalle porte civiche e colpendone i bastioni, tra cui il Bastione del Tindaro, divenuto di propriet\u00e0 dei benedettini. La chiesa venne ricostruita pi\u00f9 a sud del sito originario, a breve distanza dal limite della colata a partire dal 1687 su progetto dell'architetto romano Giovanni Battista Contini (1641-1723).\nIl progetto rivela gli intenti funzionali e celebrativi dell'ordine. Da un lato, infatti, l'enorme superficie occupata dall'edificio religioso doveva servire ad accogliere quanti pi\u00f9 fedeli possibili durante le feste religiose, soprattutto quella del Santo Chiodo, in settembre; dall'altro, la grandezza e la monumentalit\u00e0 del tempio dovevano evidenziare la potenza e la ricchezza raggiunte dal cenobio catanese, gi\u00e0 attestate dal sontuoso chiostro rinascimentale inaugurato nel 1608. L'esempio a cui ispirarsi per concretizzare tutte queste premesse era la Basilica di San Pietro a Roma, di cui non poteva ovviamente non tener conto un architetto romano come il Contini, allievo di Carlo Fontana e di Gian Lorenzo Bernini, nonch\u00e9 principe dell'Accademia di San Luca.\nNel 1693 la fabbrica venne interrotta dal violento sisma che colp\u00ec la Sicilia sud-orientale e per quasi trent'anni il cenobio rimase senza chiesa principale, poich\u00e9 si progettava di spostare la sede del tempio sulla collina Montevergine, ritenuta sede pi\u00f9 consona anche per la sua importanza storica. Nel 1730 si riprese il cantiere della Cipriana, e da quella data divenne l'eterno cantiere della citt\u00e0 in cui operarono Andrea e Antonio Amato, Francesco Battaglia, Stefano Ittar, Carmelo Battaglia Santangelo.\nSi deve a Stefano Ittar, subentrato al suocero Francesco Battaglia dopo che la navata destra nel 1755 aveva subito alcuni cedimenti strutturali, l'innalzamento nel 1780 della grande cupola all'incrocio fra navata e transetto.\nLa facciata dell'edificio, che nel frattempo cambi\u00f2 cinque volte progetto fino al definitivo del Battaglia Santangelo, rimase incompiuta: nel 1797 infatti si apr\u00ec un contenzioso tra i benedettini e l'impresa che riforniva il convento della pietra per il completamento della facciata. Confiscata dal governo unitario nel 1866, la facciata rimase incompiuta.\nSconsacrata durante l'ultima guerra mondiale e danneggiata dai bombardamenti, successivamente riconsacrata e dal 1989 ritornata ai benedettini, la chiesa \u00e8 stata oggetto di numerose campagne di restauro e consolidamento, compresi i lavori di restauro della cupola iniziati nel 1999 e conclusi dopo un lungo periodo di stasi solo nel 2012, ma versa ancora in condizioni di degrado.\nDescrizione.\nI riferimenti alla basilica vaticana sono ben riconoscibili: nei pilastri che reggono le navate con le paraste corinzie e i cornicioni plasticamente rilevati; nelle finestre, che riecheggiano motivi prettamente romani; infine, soprattutto nella pianta a croce latina e a tre navate, con transetto e cupola all'incrocio dei bracci, con cappelle laterali e sulle absidi del transetto e un coro sopraelevato molto profondo per accogliere gli stalli dei monaci.\nLe navate divise da grandi arcate, con tutte le volte poste alla stessa altezza, con la luce forte e diffusa, proveniente dalle alte finestre, sui lati e in facciata, e ulteriormente accentuata dall'alta cupola, permette di abbracciare con uno sguardo l'intera superficie della chiesa fino all'altare maggiore, con le sole cappelle laterali poco pi\u00f9 in ombra, a suggerire una spazialit\u00e0 e monumentalit\u00e0 maggiori. A dare maggior luce alla zona dell'altare \u00e8 poi la grandiosa cupola dell'Ittar, imponente struttura che domina la citt\u00e0 ed \u00e8 alta all'interno 62 metri.\nDal lato sinistro del transetto si accede alla sacrestia, opera di Francesco Battaglia, e al \"Sacrario dei Caduti\", ricavato in alcuni locali dietro l'abside maggiore e sotto alcune aule del monastero. Il sacrario ospita le lapidi a ricordo dei caduti della Prima guerra mondiale ed \u00e8 ornato dagli affreschi di Alessandro Abate, fortemente degradati a causa dell'umidit\u00e0, mentre la sacrestia, con gli stalli lignei settecenteschi e gli affreschi di Giovan Battista Piparo comunica col chiostro orientale da cui prende luce.\nLe cappelle laterali sono tutte rivestite di marmi pregiati e di esse, infatti, si occuparono con particolare attenzione i monaci e gli abati del convento, che non solo fecero arrivare marmi da tutta Italia, ma anche per le pale d'altare si rivolsero a pittori non siciliani, o comunque attivi a Roma: Bernardino Nocchi (1741-1812) e Stefano Tofanelli (1752-1812), entrambi lucchesi, Vincenzo Camuccini (1771-1844), romano, Mariano Rossi (1731-1807), originario di Sciacca ma di formazione napoletana e romana, Ferdinando Boudard (1760-1825), di Parma.\nProspetto.\nLa facciata su piazza Dante fu cominciata su progetto di Carmelo Battaglia Santangelo, nipote e allievo di Francesco Battaglia, che aveva vinto il concorso bandito dal cenobio nel 1775. Il progetto, un ibrido tra il tardo barocco siciliano e il pi\u00f9 lineare neoclassicismo che trovava sempre pi\u00f9 largo consenso anche nell'\u00e9lite isolana, appare piuttosto freddo, con le otto poderose colonne libere che scandiscono la facciata, i tre grandi portali con le finestre balaustrate soprastanti e il timpano centrale, tutto elaborato in una scala grandiosa che non ha eguali in citt\u00e0 e che si adegua alle dimensioni altrettanto grandiose della stessa chiesa. Complici i problemi tecnici che la costruzione comportava e la precaria situazione finanziaria dei monaci, pi\u00f9 inclini a render maggiormente comodi e sfarzosi gli ambienti del monastero e la vita che vi si conduceva, piuttosto che la loro chiesa, la facciata fu innalzata solo parzialmente lasciando le colonne a met\u00e0 e il tutto privo della trabeazione di coronamento con un timpano al centro, prevista dal progetto. Nel 1796, l'architetto firmava il finestrone centrale, ma a quel punto i lavori venivano interrotti definitivamente.\nInterno.\nL'edificio presenta un impianto a croce latina, ambiente ripartito in tre navate da poderosi pilastri, crociera sormontata da snella cupola. L'interno custodisce opere ciclopiche che paiono minuscole nella vastit\u00e0 degli spazi e immersi nel candore degli intonaci. La realizzazione dei manufatti delle cappelle rivela una profusione di materiali nobili che spaziano dal libeccio di Trapani, alabastro cotognino, alabastro di Fiumicino, alabastro di Roma, calcare alabastrino di Malta, calcare alabastrino di Palermo, giallo di Siena, verde di Calabria, marmo tessalico, bianco di Carrara, marmo di Taormina, marmo di Billiemi, verde antico, diaspro nero paragone, bardiglio di Genova, rosso di Francia, fondata di brullia di Francia, morgatello di Spagna, giallo di Castronuovo di Sicilia, pietre di varie tinte di Taormina, marmo portasanta, saravezza di Genova, pinsevera di Genova, marmo nero di Portovenere. Oltre i celebri architetti e argentieri, sono chiamati ad abbellire il tempio i pi\u00f9 famosi pittori del barocco romano e delle correnti affini.\nL'abate Filippo Hernandez da Caltagirone patrocin\u00f2 le cappelle di \"San Benedetto\", \"San Giuseppe\", \"San Placido\", \"Sant'Agata\", \"San Nicola\" e della \"Vergine Maria\", ossia gli ambienti prossimi la crociera. L'abate Giovanni Andrea Patern\u00f2 Castello, alcuni decenni pi\u00f9 tardi, fu il promotore delle cappelle di \"San Giovanni Battista\", \"Sant'Euplio\", \"Sant'Andrea\" e \"San Gregorio\", ossia gli ambienti prossimi l'ingresso. \nAltare maggiore.\nIl basamento del grandioso altare \"versus absidem\" forma con la figura dell'organo, della cantoria e dell'articolato baldacchino ligneo, una quinta scenica spettacolare. Il manufatto rivestito di pietre dure presenta numerosi inserti metallici patinati in oro o argento, realizzazioni dell'orafo romano Vincenzo Belli.\nSui prospetti laterali sono riprodotti gli stemmi della \"Congregazione Cassinese\" e il distintivo abbaziale del monastero. Fra angeli, pilastri, cornici a foglie d'acanto, modanature, arabeschi risaltano i simboli degli Evangelisti. Sull'ultimo gradino al centro troneggia un tabernacolo a tempietto sormontato da cupolino.\nLungo le pareti del catino \u00e8 disposto il coro in noce formato da 97 stalli, opera di Nicol\u00f2 Bagnasco e Francesco Regio. Gli stalli superiori presentano altorilievi di scene tratte dal Vangelo, nei prospetti laterali le raffigurazioni di \"San Gregorio Magno\" e \"San Nicol\u00f2\". Nei pannelli centrali la figura di \"San Benedetto da Norcia\" delimitato dai discepoli \"San Placido\" e \"San Mauro\". Allo stesso stile si rifanno il coro del monastero e dell'aula del Capitolo.\nSacrestia.\nPietro Novelli \u00e8 l'autore del quadro raffigurante rispettivamente il \"Tobiolo e l'Angelo\", di Mariano Rossi l'\"Istituzione degli Ordini Benedettini\". Sulle volte campeggia l'\"Assunzione di Maria Vergine\", affresco di Giovanni Battista Piparo.\nOrgano.\nIl presbiterio a la zona absidale ospitano il grande altare, gli stalli lignei del coro scolpiti dal palermitano Nicol\u00f2 Bagnasco e il grande organo di Donato Del Piano. Del Piano lavor\u00f2 per dodici anni a questo enorme strumento con 2.378 canne in legno e lega di stagno, sei mantici, cinque tastiere e settantadue registri, che poteva riprodurre qualsiasi strumento musicale ed essere suonato in contemporanea da tre organisti. Rimasto in funzione fino ai primi decenni del XX secolo, l'organo attravers\u00f2 poi un periodo di totale abbandono, ulteriormente aggravato dai bombardamenti alleati del 1943, che danneggiarono la chiesa. Fu solo nel 1998 che, con decreto ministeriale, furono stanziati i fondi necessari al restauro, operato dalla ditta organaria Mascioni e protrattosi fino al 2004.\nMeridiana.\nNel transetto si trova la grande meridiana che due famosi astronomi, il tedesco Wolfgang Sartorius von Waltershausen e il danese Christian Peters tracciarono sulla pavimentazione a partire dal 1839. In realt\u00e0, gi\u00e0 da molto tempo si pensava a dotare la chiesa di una meridiana, ma i progetti precedenti patrocinati da vari abati non riuscirono ad andare in porto e fu solo con l'abate Giovan Francesco Corvaja che la meridiana fu effettivamente realizzata. Grandi furono le lodi che ricevette quest'opera al suo completamento nel 1841, tanto per le dimensioni quanto per il valore dei materiali e delle finiture, ma soprattutto per la precisione ed arditezza dei calcoli; si disse infatti che essa \"spaccava il secondo\". Lo gnomone, ossia il foro praticato sulla volta del transetto \u00e8 posto a 23 metri, 91 centimetri e 7 millimetri di altezza, mentre sulla fascia marmorea, il cui tracciato si estende per circa 40 metri tra le due cappelle di San Benedetto da Norcia e San Nicola di Bari alle due estremit\u00e0 del transetto, sono segnate le ore, i giorni e i mesi, nonch\u00e9 i segni zodiacali e varie iscrizioni che forniscono notizie sull'opera, sui suoi ideatori, sull'interpretazione corretta di tutti i dati, sui rapporti tra le varie unit\u00e0 di misura in uso al tempo.\nL'elenco dei siti ospitanti le installazioni di meridiane a camera oscura in Sicilia: la cattedrale di Maria Santissima Annunziata di Acireale, la Scuola Tecnica Regia di Caltanissetta, la chiesa dei Santissimi Apostoli Pietro e Paolo di Castiglione di Sicilia, il duomo di Santa Maria Assunta di Castroreale, la chiesa di San Nicol\u00f2 l'Arena di Catania, la basilica cattedrale protometropolitana della Santa Vergine Maria Assunta di Messina, il duomo di San Giorgio di Modica, la cattedrale metropolitana della Santa Vergine Maria Assunta di Palermo.\nSacrario.\nSerie di ambienti fortemente voluti dall'\"Associazione Provinciale delle Famiglie dei Caduti in Guerra\"."}
{"id": "3704547", "revid": "99822035", "url": "https://it.wikipedia.org/wiki?curid=3704547", "title": "Camille Alphonse Faure", "text": "Nel 1880 miglior\u00f2 la capacit\u00e0 dell'accumulatore al piombo inventato da Gaston Plant\u00e9 nel 1859, portando alla sua produzione su scala industriale.\nVita.\nFaure studi\u00f2 alla \"Ecole des Arts et M\u00e9tiers\" di Aix. Dal 1874 al 1880 circa lavor\u00f2 come ingegnere chimico al nuovo stabilimento della Cotton Powder Company a Uplees, presso Faversham nel Kent (Inghilterra). In questo periodo, assieme al direttore della fabbrica, George Trench, ottenne dei brevetti per la tonite (un nuovo esplosivo, 1874) e per un migliore detonatore per la dinamite (1878).\nNel 1880 Faure brevett\u00f2 un metodo per rivestire lastre di piombo con una pasta di ossidi di piombo, acido solforico e acqua, che era poi trattata per delicato riscaldamento in un ambiente umido. Con questo trattamento la pasta diventava a una miscela di solfati di piombo che aderivano alla lastra di piombo. Durante la carica la pasta trattata si convertiva in materiale elettrochimicamente attivo (la \"massa attiva\") e la capacit\u00e0 della batteria aumentava notevolmente rispetto alle batterie di Plant\u00e9. Questo fu un significativo miglioramento che port\u00f2 alla fabbricazione industriale di batterie al piombo, ancora oggi utilizzate nelle automobili.\nVerso la fine della sua vita Faure ottenne altri brevetti, tra i quali quelli per la produzione di leghe di alluminio e miglioramenti per i motori ad aria calda e per i meccanismi di sterzo di veicoli a motore."}
{"id": "3704551", "revid": "184755", "url": "https://it.wikipedia.org/wiki?curid=3704551", "title": "Orifiamma di Brescia", "text": ""}
{"id": "3704552", "revid": "124885153", "url": "https://it.wikipedia.org/wiki?curid=3704552", "title": "Molloy", "text": "Molloy \u00e8 un romanzo di Samuel Beckett del 1951. \u00c8 il primo della trilogia di romanzi, che prosegue con \"Malone muore\" (1951) e \"L'innominabile\" (1953). Fu originariamente pubblicato in Francia e in francese con lo stesso titolo presso le \u00c9ditions de Minuit, solo pi\u00f9 tardi fu tradotto, dall'autore stesso, in inglese. La Grove Press pubblic\u00f2 l'edizione inglese nel 1955.\nIn italiano \u00e8 stato tradotto per la prima volta da Piero Carpi De' Resmini in un volume della SugarCo Edizioni, poi da Aldo Tagliaferri per un volume di Einaudi.\nStruttura.\nLa critica fa coincidere il romanzo, scritto nel 1947, con un gesto di liberazione nei confronti del proprio maestro James Joyce, sulle cui orme Beckett aveva fino ad allora scritto, al punto di scegliere di scrivere in francese, limitare il lessico, non aumentare riferimenti e articolazione dello stile, ma ridurre ai minimi termini e alle radici.\nAl tempo della scrittura Beckett era tornato nella dimora di famiglia di Foxrock a Dublino, e ne cominci\u00f2 la scrittura davvero nella stanza della madre, che per\u00f2, rispetto alla trama del romanzo, era ancora viva. Continu\u00f2 a scriverlo durante una vacanza a Garavan, nei pressi di Mentone, dove era ospite di un amico assente e faceva lunghe nuotate.\nNel romanzo si trova l'eco della sua infanzia: l'amore per la bicicletta, la collezione di francobolli, la sedia a dondolo, alcune figure e personaggi, compreso l'uso di codici segreti per le comunicazioni, e un certo tono da romanzi gialli che infatti ogni tanto leggeva per rilassarsi. Il libro ebbe qualche difficolt\u00e0 a essere accettato dagli editori, anche se diversi leggendolo in anteprima ne rimasero ammirati (tra questi anche Tristan Tzara). Una volta uscito ebbe l'attenzione critica di Maurice Nadeau e Georges Bataille, ma il successo deve ancora arrivare (sar\u00e0 prossimo, con l'esplosione di \"Aspettando Godot\") e i libri precedenti in inglese \"Murphy\" e \"Watt\" non hanno venduto quasi niente.\nTrama.\nIl primo capitolo \u00e8 raccontato da Molloy, il secondo da Moran, e c'\u00e8 chi ha voluto vedere nei due personaggi il s\u00e9 irlandese e il s\u00e9 francese dell'autore.\nMolloy \u00e8 un ex vagabondo che ora vive in camera di sua madre. Egli descrive un viaggio che aveva intrapreso un po' di tempo prima, prima di venire a trovare la madre. Passa la maggior parte del tempo in bicicletta, vagando di paese in paese, incontrando una serie di personaggi bizzarri.\nL'agente segreto Moran viene contattato da un certo Gaber una domenica mattina. Entrambi lavorano per l'agenzia di Youdi che ha preparato per Moran un nuovo incarico: trovare Molloy. Ma l'investigatore, che si porta suo figlio Jacques, non riuscir\u00e0 a trovarlo e uccider\u00e0 qualcuno che assomiglia a se stesso. Durante la caccia veniamo a sapere che Molloy sta cercando a sua volta sua madre. Moran si riduce a vivere come un barbone, abbandonato anche dal figlio, e quando torna a casa la trova distrutta: le galline morte, la governante fuggita, progetti e attese distrutti dal senso di illogicit\u00e0 del tutto. Comunque Moran scriver\u00e0 il suo rapporto per Youdi. Intanto Molloy ha raggiunto la casa della madre, ma troppo tardi, in quanto lei \u00e8 morta. Anche lui si siede e inizia a scrivere un lungo rapporto non si sa per chi, anche se ogni tanto un uomo si fa vivo e gli lascia del denaro in cambio dei suoi fogli."}
{"id": "3704561", "revid": "121766290", "url": "https://it.wikipedia.org/wiki?curid=3704561", "title": "Susan E. Morse", "text": "Biografia.\nSusan E. Morse, conosciuta semplicemente come Sandy Morse, cominci\u00f2 a lavorare come montatrice di film all'et\u00e0 di 27 anni, esordendo con il cult movie \" I guerrieri della notte.\" Conobbe Woody Allen, e a partire dal 1977 inizi\u00f2 con lui una stretta collaborazione, cominciando come assistente di montaggio per \"Io e Annie,\" fino a diventare montatrice principale per \"Manhattan.\" Insieme a Allen monter\u00e0 tutti i suoi film a partire dal 1980 sino al 1999 (\"Stardust Memories,\" \"Una commedia sexy in una notte di mezza estate,\" \"Zelig,\" \" Broadway Danny Rose, La rosa purpurea del Cairo,\" \"Hannah e le sue sorelle,\" \"Radio Days,\" \"Settembre,\" \"Un'altra donna\",\" Crimini e misfatti\",\" Ombre e nebbia\",\" Mariti e mogli\",\" Misterioso omicidio a Manhattan\",\" Pallottole su Broadway\",\" La dea dell'amore\",\" Tutti dicono I Love\" \"You\", \"Harry a pezzi\" e\" Celebrity). \"Dopo lo scandalo di Woody Allen, Susan decise di intraprendere una carriera solitaria per altri film quali \"Scrivimi una canzone\" \"e\" \"Last night.\" "}
{"id": "3704563", "revid": "729019", "url": "https://it.wikipedia.org/wiki?curid=3704563", "title": "Jo\u00e2o Turolla", "text": "Mor\u00ec durante la campagna italiana di Grecia, negli scontri che avvennero fra le truppe italiane e quelle greche sulle montagne dell'Epiro nelle prime fasi dell'invasione italiana, nell'ambito di una ritirata tattica tendente ad impedire l'accerchiamento della Divisione Alpina \"Julia\" nel novembre del 1940.\nBiografia.\nNacque il 26 luglio 1915 ad Ariano nel Polesine (provincia di Rovigo), figlio di Primo e Annunciata Fruggeri. Si diplom\u00f2 al Liceo Ginnasio \"Bocchi\" di Adria.\nStudente universitario nella facolt\u00e0 di Giurisprudenza dell'Universit\u00e0 di Padova, fu arruolato il 26 giugno 1935 ed ammesso in ritardo nel Regio Esercito quale studente il 17 giugno 1936. Frequent\u00f2 il Corso Allievi Ufficiali di complemento presso la Scuola di artiglieria alpina di Bra (CN) nel novembre dello stesso anno, uscendone aspirante ufficiale di artiglieria nel giugno 1937.\nDestinato alla 13\u00aa Batteria, Gruppo \"Conegliano\", 3\u00ba Reggimento artiglieria alpina di stanza a Udine, fu promosso sottotenente di complemento il 1\u00ba ottobre 1937 e congedato nel febbraio 1938.\nRichiamato in servizio attivo il 5 aprile 1939, presso il centro di mobilitazione del Gruppo \"Conegliano\" del 3\u00ba Reggimento Artiglieria Alpina della Divisione \"Julia\", partiva pochi giorni dopo per l'Albania,\nIl 28 ottobre 1940 ebbe inizio l'attacco alla Grecia, con le truppe del Regio Esercito che, partendo dalle basi albanesi, entrarono nel territorio ellenico. Durante gli aspri combattimenti dovuti alla necessit\u00e0 contingente del ritiro delle truppe alpine per evitarne l'accerchiamento, il 9 novembre 1940 moriva eroicamente continuando a sparare sino all'ultimo con la mitragliatrice per coprire il riposizionamento dei commilitoni.\nGli fu conferita la Laurea \"Honoris Causa\" in Giurisprudenza.\nRiconoscimenti.\nAriano nel Polesine, suo paese natale, ha intitolato al sottotenente Jo\u00e2o Turolla:\nIl Gruppo di Adria dell'Associazione Nazionale Alpini Sezione di Padova \u00e8 intitolato a Jo\u00e2o Turolla.\nA Ioao Turolla era stato intitolato il nome della caserma della 13\u00aa Batteria - Gruppo Conegliano - del 3\u00ba Reggimento Artiglieria Alpina nella sede greca di Argos nel novembre 1941."}
{"id": "3704564", "revid": "80598", "url": "https://it.wikipedia.org/wiki?curid=3704564", "title": "Pasquale Mario Costa", "text": ""}
{"id": "3704568", "revid": "731511", "url": "https://it.wikipedia.org/wiki?curid=3704568", "title": "Nazionale di baseball di Taipei Cinese", "text": "La nazionale di baseball di Taipei Cinese rappresenta Taiwan (ufficialmente \"Repubblica di Cina\") nelle competizioni internazionali, come il campionato mondiale di baseball organizzato dalla International Baseball Federation. Per numero di medaglie vinte nella storia \u00e8 considerata la terza nazionale asiatica dietro a Giappone e Corea del Sud."}
{"id": "3704572", "revid": "1501558", "url": "https://it.wikipedia.org/wiki?curid=3704572", "title": "Campionato centroamericano e caraibico di calcio", "text": "Il Campionato centroamericano e caraibico di calcio \"(CCCF Championship)\" fu un torneo riservato alle nazionali di calcio del Centro America e dei Caraibi che si svolse tra il 1941 e il 1961, anno in cui la CCCF si un\u00ec con la NAFC per formare la CONCACAF. Questo torneo \u00e8 stato quindi il precursore del Campionato CONCACAF (ribattezzato nel 1991 CONCACAF Gold Cup cambiando anche la formula) insieme al Campionato nordamericano di calcio."}
{"id": "3704577", "revid": "599013", "url": "https://it.wikipedia.org/wiki?curid=3704577", "title": "Herm\u00e1n Soliz", "text": "Caratteristiche tecniche.\nGioca come difensore laterale o come centrocampista difensivo.\nCarriera.\nClub.\nSoliz entr\u00f2 per la prima volta in una squadra professionistica nel 1998, allorch\u00e9 integr\u00f2 la rosa dell'Atl\u00e9tico Gonz\u00e1lez (vecchio nome del La Paz F\u00fatbol Club). Debutt\u00f2 nella massima serie nazionale durante la stagione 1999, giocando per 19 volte con la maglia del The Strongest di La Paz; fu poi ceduto, nel 2000, al Mariscal Braun, altra societ\u00e0 di La Paz. Disput\u00f2 tutta la stagione da titolare, assommando 41 presenze. Fece ritorno al The Strongest in vista della stagione 2001; si stabil\u00ec come titolare, giocando con continuit\u00e0 sia durante le due vittoriose annate 2003 e 2004, sia durante le Coppe Libertadores 2003 e 2004. Nel 2005 si trasfer\u00ec al Blooming di Santa Cruz de la Sierra, dove gioc\u00f2 un campionato; se ne and\u00f2 a met\u00e0 della annata 2006. Ancora al The Strongest, vi gioc\u00f2 42 gare. Nel 2008 ebbe una breve esperienza al Blooming, cui ancora una volta segu\u00ec un trasferimento al The Strongest. Nel 2011 ha firmato per l'Universitario di Sucre.\nNazionale.\nCon la selezione Under-20 ha disputato il Campionato sudamericano 2001. Debutt\u00f2 in Nazionale maggiore il 1\u00ba giugno 2004, in occasione dell'incontro di La Paz con il , valido per le qualificazioni al , subentrando al 92\u00ba minuto a Luis Gatty Ribeiro. Il 5 giugno esord\u00ec da titolare e segn\u00f2 una autorete contro l'. Nel 2004 venne incluso nella lista per la Copa Am\u00e9rica. In tale competizione non fu mai utilizzato."}
{"id": "3704595", "revid": "648716", "url": "https://it.wikipedia.org/wiki?curid=3704595", "title": "Ermanno Buffa di Perrero", "text": "Appartenente ad una delle pi\u00f9 antiche famiglie di Cavour, fu insegnante di scuola. Fu direttore generale del Club Alpino Italiano di Torino e promotore dell'apertura del \"Museo Nazionale Duca degli Abruzzi\". Negli anni '30 fu direttore della \"Casa del Balilla\" di Piazza Carducci a Torino.\nNel periodo bellico venne decorato dall'esercito statunitense per operazioni congiunte con il C.L.N.. Nel dopoguerra ricostituisce il Corpo Nazionale Giovani Esploratori Italiani"}
{"id": "3704597", "revid": "1543377", "url": "https://it.wikipedia.org/wiki?curid=3704597", "title": "George Shearing", "text": "Biografia.\nTrasferitosi negli Stati Uniti nel 1947, \u00e8 stato per molti anni leader di una formazione jazz che ha registrato per le etichette MGM Records e Capitol Records.\nHa composto pi\u00f9 di 300 titoli, con numerosi album nelle classifiche di Billboard negli anni 1950, 1960, 1980, 1990. \nDurante la sua lunga carriera ha collaborato con artisti come Billy Eckstine, Nat King Cole, Mel Torm\u00e9, Peggy Lee, Sarah Vaughan, Nancy Wilson.\nNel 1996 \u00e8 stato insignito del titolo di Ufficiale dell'Ordine dell'Impero Britannico (OBE).\nCarriera.\nQuando Shearing si trasfer\u00ec nel 1947 negli Stati Uniti, aveva gi\u00e0 ottenuto grande noteriet\u00e0 in Gran Bretagna, dove aveva vinto per sei anni consecutivi i sondaggi di Melody Maker come miglior pianista jazz.\nGiunto a New York, dopo un periodo non facile, venne ingaggiato dal club 52nd Street's Three Deuces, dove, sostituendo Erroll Garner, ebbe modo di suonare con il trio del contrabbassista Oscar Pettiford insieme a J. C. Heard alla batteria. In seguito fu leader di un quartetto con il clarinettista Buddy DeFranco.\nLa massima fama venne a Shearing dopo l'invenzione con il suo quintetto, formato da Marjorie Hyams al vibrafono, Chuck Wayne alla chitarra, John Levy al contrabbasso e Denzil Best alla batteria, di un sound estremamente originale, ottenuto da una combinazione di pianoforte, vibrafono, chitarra elettrica, basso e batteria. In questo contesto, Shearing suonava in uno stile da lui chiamato \"locked hands,\" (mani bloccate) che aveva raccolto e personalizzato dal lavoro di Milt Buckner dei primi anni quaranta con l'orchestra di Lionel Hampton, cos\u00ec come la sezione di sassofoni di Glenn Miller ed il Nat King Cole Trio. Impostando l'armonia al piano con blocchi di accordi \"stretti\" - \"closely\", concatenati ed armonizzati, col vibrafono e la chitarra a triplicare la melodia all'unisono. Con il quintetto e con questa formula, registr\u00f2 il disco \"September in The Rain\" che ottenne un incredibile successo per un album di jazz, raggiungendo le copie vendute.\nNella sua lunga carriera ebbe modo di collaborare con talentuosi musicisti e interpreti: il violinista St\u00e9phane Grappelli (nel periodo inglese); con il batterista-vibrafonista Cal Tjader, i percussionisti Mongo Santamar\u00eda, Willie Bobo ed Armando Peraza con i quali inaugur\u00f2 la stagione del Latin jazz; con il gi\u00e0 citato Buddy DeFranco e i cantanti Sarah Vaughan, Nat King Cole, Nancy Wilson, Mel Torm\u00e9, Peggy Lee, Billy Eckstine, con cui fece un tour angloamericano nei primi anni cinquanta dopo avere inciso per la MGM, e molti altri.\nShearing ha composto pi\u00f9 di trecento titoli, molti dei quali sono divenuti celebri standard. Il brano che probabilmente nella memoria degli appassionati contraddistingue pi\u00f9 di ogni altro la sua vena compositiva e il suo stile \u00e8 \"Lullaby of Birdland\", interpretato fra i tanti da Ella Fitzgerald, Sarah Vaughan, Amy Winehouse, Chaka Khan, Mel Torm\u00e9, Friedrich Gulda e, in Italia, da Mina.\n\u00c8 morto il 14 febbraio 2011 all'et\u00e0 di 91 anni, a New York. Era cieco dalla nascita.\nAncora oggi l'intramontabile alchimia stilistica creata dal \"George Shearing Quintet\" pu\u00f2 essere colta ascoltando alcuni arrangiamenti di artisti come Eliane Elias, Diana Krall e molti altri."}
{"id": "3704605", "revid": "767487", "url": "https://it.wikipedia.org/wiki?curid=3704605", "title": "From Beginning to End - Per sempre", "text": "From Beginning to End - Per sempre (\"Do come\u00e7o ao fim\") \u00e8 un film del 2009 scritto e diretto da Aluizio Abranches.\nTrama.\nJulieta \u00e8 una dottoressa del pronto soccorso e la madre amorevole di Francisco e Thom\u00e1s, avuti da due uomini diversi. Francisco \u00e8 figlio del primo marito, l'imprenditore Pedro, che ora vive in Argentina e con cui \u00e8 rimasta in ottimi rapporti, mentre Thom\u00e1s \u00e8 figlio dell'attuale marito, l'architetto Alexandre. Thomas nasce nel 1986 con gli occhi chiusi e non li apre per diverse settimane, fino a quando un giorno, improvvisamente, li apre per guardare il fratello Francisco, pi\u00f9 grande di cinque anni.\nFin dall'infanzia i due fratelli sono molto vicini, legati da un rapporto molto profondo. In et\u00e0 adulta, quando hanno rispettivamente 27 e 22 anni, la madre muore, e i due fratelli possono vivere appieno un'inusuale ed intensa storia d'amore.\nProduzione.\nLe riprese si sono svolte quasi interamente a Rio de Janeiro, Brasile. Alcune parti sono state girate a Buenos Aires, Argentina.\nDistribuzione.\nIl film \u00e8 stato distribuito in Brasile il 27 novembre 2009, successivamente \u00e8 stato presentato in vari festival cinematografici internazionali. In Italia il film \u00e8 stato presentato al Torino GLBT Film Festival e successivamente distribuito in DVD da Atlantide Entertainment."}
{"id": "3704606", "revid": "71433", "url": "https://it.wikipedia.org/wiki?curid=3704606", "title": "From Beginning to End", "text": ""}
{"id": "3704607", "revid": "71433", "url": "https://it.wikipedia.org/wiki?curid=3704607", "title": "Do Come\u00e7o ao Fim", "text": ""}
{"id": "3704609", "revid": "76963", "url": "https://it.wikipedia.org/wiki?curid=3704609", "title": "Chris Romano", "text": " Si firma anche come Romanski. \u00c8 noto principalmente per essere il creatore, insieme ad Eric Falconer, della serie televisiva \"Blue Mountain State\" nella quale interpreta anche il ruolo di Sammy Cacciatore."}
{"id": "3704610", "revid": "339392", "url": "https://it.wikipedia.org/wiki?curid=3704610", "title": "Categoria graduati", "text": ""}
{"id": "3704614", "revid": "120571166", "url": "https://it.wikipedia.org/wiki?curid=3704614", "title": "Luciano Petech", "text": "Studioso della storia himalayana e delle prime relazioni tra Tibet, Nepal e Italia, fu ordinario di Storia dell'Asia orientale all'Universit\u00e0 di Roma dal 1955 al 1984. .\nBiografia.\nLuciano Petech nacque nel 1914 e si ritir\u00f2 nel 1984. Apprese quasi tutte le lingue europee, compreso il latino, nonch\u00e9 il tibetano, il cinese, il giapponese, il newari, il sanscrito, l'arabo, l'hindi e l'urdu. Il suo dono per le lingue e la sua produzione sull'Asia sarebbero state considerate prodigiose, se non fosse stato per il suo predecessore in questo campo, Giuseppe Tucci. Tucci fu descritto, nel centenario della sua nascita, come \u201cuna sorta di Mozart della filologia classica\u201d (\"La Stampa\", 2 giugno 1994: p.\u00a019), un ragazzo prodigio che scrisse il suo primo articolo erudito a 17 anni. Tucci insegn\u00f2 all'Universit\u00e0 Visva-Bharati di Rabindranath Tagore vicino a Calcutta durante gli anni venti, visit\u00f2 il Tibet per la prima volta nel 1929 e fond\u00f2 poi, insieme a Giovanni Gentile, l'Istituto Italiano per il Medio ed Estremo Oriente di Roma nel 1933.\nPetech si riferisce al suo mentore come al \u201cmio guru e amico\u201d (ad es. 1958: p. vii). Secondo de Jong:\n\"Petech studi\u00f2 dapprima arabo, ma nel 1934 cominci\u00f2 a seguire le lezioni di Tucci e decise di cambiare la direzione dei suoi studi. Ben presto padroneggi\u00f2 il tibetano e, seguendo il consiglio di Tucci, studi\u00f2 le cronache del Ladakh.\" (\"Indo-Iranian Journal\", 40/4 (1997): p. 404)\nCome Petech not\u00f2 in seguito, questo lavoro \u201csembr\u00f2 riempire un bisogno reale, e continu\u00f2 a dare frutti per parecchi anni\u201d (Petech 1977: p. xi). Quest'opera era una storia politica del Ladakh, piuttosto che una culturale, come fu la successiva monografia che pubblic\u00f2 40 anni pi\u00f9 tardi. In quest'ultima opera egli afferma che la storia culturale era stata volutamente esclusa, in quanto era trattata molto pi\u00f9 adeguatamente da David Snellgrove (1977: p. xi).\nPetech cominci\u00f2 la sua carriera didattica in India a 25 anni, come lettore d'italiano all'Universit\u00e0 di Allahabad dal 1938 al 1946. Il suo primo articolo registrato \u00e8 per il \"Calcutta Review\" nel 1939. Il suo tema erano i drammi e le storie del grande autore italiano Luigi Pirandello, che era recentemente morto due anni dopo aver ricevuto il Premio Nobel per la letteratura. Egli afferma che \u201cla gente\u201d in Italia aveva ingiustamente voltato le spalle all'intellettuale Pirandello perch\u00e9 non era rappresentativo dei tempi (Petech 1939: p.\u00a013) e non parlava ai loro cuori (\"idem\": p.\u00a024). Si potrebbe sostenere che questo sia altres\u00ec valido per l'opera di Petech.\nCon lo scoppio della Seconda guerra mondiale, poich\u00e9 era un italiano nell'India britannica, Petech trascorse la maggior parte di quel periodo in un campo di concentramento civile. Come Giuseppe Tucci, che aveva letto i testi sanscriti all'inizio dei suoi vent'anni, nelle trincee della Prima guerra mondiale (\"La Stampa\", 2 giugno 1994: p.\u00a019), Petech us\u00f2 questo periodo per studiare la letteratura tibetana e scrivere un articolo sul sistema cronologico degli Annali blu del XV secolo del Tibet.\nPetech ritorn\u00f2 in Europa nel 1947, ad incarichi provvisori di insegnamento all'Istituto Universitario Orientale di Napoli e all'Universit\u00e0 di Roma. Per i successivi otto anni scrisse 30 articoli di varia lunghezza sull'Asia, sempre incentrati sull'incontro di diverse culture dell'Asia o dell'Europa, nelle aree confinanti con l'India.\nDal 1955 al 1984 tenne la cattedra di Storia dell'Asia Orientale all'Universit\u00e0 di Roma, pubblicando 14 libri e oltre 80 articoli sull'Asia. Alla fine di questo periodo, la prefazione all'antologia dei suoi articoli scelti, fatta per celebrare il suo ritiro, elogi\u00f2 \u201cil suo giudizio obiettivo, calmo e assennato, la sua disponibilit\u00e0 a cooperare e la sua erudizione\u201d (Petech 1988: p. viii).\nQuesti tratti sono evidenti nei suoi molti libri. Nei suoi libri sul Ladakh, sul Nepal e sul Tibet dai tempi medievali a quelli moderni, il suo approccio ha l'aspetto esteriore della \u201cstoria\u201d \u2014 non ostacolato dalla filosofia o dalla superstizione \u2014 dischiuso attraverso un serio impegno critico con le fonti storiche che sono descritte prima di uno qualsiasi degli eventi in esse illustrati.\nEgli condivide il vasto interesse geografico di Tucci, ma senza le \u201cgrandi\u201d idee, come la monarchia sacra in Tibet, che hanno creato paradigmi per lo studio dell'Asia. Dei suoi libri, soltanto \"Central Tibet and the Mongols\", pubblicato nel 1990, sei anni dopo il suo ritiro, contiene un capitolo conclusivo; e questo consiste di eleganti osservazioni piuttosto che di una qualsiasi grandiosa teoria. Si tratta invece di chiare visioni d'insieme degli alti e bassi del potere mondano nelle istituzioni regali o religiose in certi momenti della storia noti soltanto vagamente ad altri storici.\nOltre a questo, in opere come quella in sette parti \"I Missionari Italiani nel Tibet e nel Nepal\", c'\u00e8 il senso di una sorta di vocazione religiosa al dialogo con l'\u201cOriente\u201d, che non \u00e8 di natura missionaria ma piuttosto ambasciatoria. Egli sembra un inviato himalayano a Roma, che fornisce incisivi resoconti delle missioni politiche o religiose altrui.\nQualsiasi dialogo tenta un incontro di orizzonti tra le due parti, ma \u00e8 sostenuto o minacciato da un'interazione che spinge alla cooptazione culturale dell'altro. Le monografie di Petech tentano di portare la storia himalayana alla luce della storia mondiale. Questo fine fu sempre da apprezzare e, come not\u00f2 Herbert Franke nel 1950 quando Petech pubblic\u00f2 \u201cChina and Tibet in the early 18th century\u201d,\nPu\u00f2 essere considerata una coincidenza fortunata... proprio ora che il governo cinese tenta di stabilire di nuovo la sua sovranit\u00e0 sul paese delle nevi perch\u00e9 metter\u00e0 il lettore in condizione di ottenere una chiara nozione di come ebbe origine il protettorato cinese in Tibet. (Franke 1950)\nQuesti sono sentimenti con i quali molti sarebbero totalmente d'accordo. Tuttavia, i primi tentativi di Petech tendono anche a includere eventi specifici all'interno di cornici esplicative occidentali. Nel 1947 scrisse:\n\"Riguardo al Ladakh, c'\u00e8 poco da dire. Esso soffr\u00ec il fato di tutti i paesi che tentarono di costruire un impero senza quell'indispensabile fondamento, una popolazione del paese d'origine sufficientemente grande.\" (1988 [1947]: p. 39)\nQuesto tentativo di universalizzare il processo di costruzione dell'impero ha anche connotazioni politicamente tendenziose in un periodo in cui l'Italia aveva da poco fallito la riconquista dell'Impero romano, ostacolata dalle potenze imperiali in declino di Gran Bretagna e Francia e dal nuovo impero, l'America.\nQuando riprese il tema del Ladakh nel 1977, ammise che \u201cho trovato il mio primo sforzo disperatamente obsoleto\u201d (1977: p. xi). La sua seconda trattazione \u00e8 pi\u00f9 sfumata, e spiega finalmente il crollo del potere ladakhiano con maggiore enfasi sull'eccessivo impegno economico (\"idem\": p.\u00a079).\n\"Central Tibet and the Mongols\", il pi\u00f9 recente studio di Petech della lunghezza di un libro, ha un tono narrativo scritto pi\u00f9 fluidamente, incentrato sui personaggi e pi\u00f9 descrittivo. \u00c8 tuttora autorevole, e ha soppiantato naturalmente il lavoro di Tucci sullo stesso periodo. Come scrisse Elliot Sperling nella sua recensione del 1995:\n\"...fin dalla pubblicazione nel 1949 dei rotoli dipinti tibetani di Giuseppe Tucci [e in] assenza di una qualsiasi monografia unica dedicata al pubblico, quest'ultima opera fu spesso assunta come la principale fonte secondaria sull'argomento... [Mentre] \"Central Tibet and the Mongols\" \u00e8 un'opera relativamente breve e lascia alcuni argomenti non completamente esplorati... [essa] \u00e8 ora la fonte secondaria essenziale alla quale devono rivolgersi gli studenti delle relazioni Yuan-tibetane.\" (\"Journal of the American Oriental Society\", 115.2 (1995): pp. 342\u20133)\nQuesto \u00e8 indubbiamente un testamento al lavoro eccezionale di questo che fu il pi\u00f9 talentuoso degli allievi di Tucci. Rester\u00e0 da vedere se, come nel suo epitaffio per Pirandello (Petech 1939: p.\u00a025), il \u201cPetechismo\u201d morir\u00e0 con Petech, \u201cin quanto uno dei migliori autori italiani del ventesimo secolo, ma non l'iniziatore di una nuova scuola\u201d (\"ibid\".)\nI pi\u00f9 eminenti studenti di Petech sono Piero Corradini per gli studi asiatico-orientali ed Elena De Rossi Filibeck e Giacomella Orofino per gli studi tibetani.\nLuciano Petech mor\u00ec nella sua casa il 19 settembre 2010."}
{"id": "3704620", "revid": "198277", "url": "https://it.wikipedia.org/wiki?curid=3704620", "title": "Unione Calcio Sampdoria 1980-1981", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 1980-1981.\nStagione.\nQuesta stagione di Serie B, come retaggio del Totonero, vede ai nastri di partenza del campionato squadre di grande blasone quali Milan, Lazio, Atalanta e Lanerossi Vicenza, oltre ovviamente alle due genovesi. La Sampdoria affidata per questa stagione ad Enzo Riccomini parte bene, al termine del girone di andata \u00e8 terza con 23 punti, ma poi alla distanza perde terreno dalle prime e chiude il torneo in quinta posizione. A salire in Serie A sono Milan, Genoa e Cesena. Da rimarcare in casa doriana le due vittorie esterne con Milan e Lazio.\nIn Coppa Italia la Sampdoria disputa il quinto girone di qualificazione, che promuove ai quarti di finale il Bologna."}
{"id": "3704622", "revid": "599013", "url": "https://it.wikipedia.org/wiki?curid=3704622", "title": "Julian Johnsson", "text": "Carriera.\nClub.\nJohnsson cominci\u00f2 la carriera con la maglia dello HB T\u00f3rshavn, per poi passare al B36 T\u00f3rshavn. In seguito, vest\u00ec la maglia dei norvegesi del Kongsvinger, per cui esord\u00ec nella Tippeligaen il 13 aprile 1998, quando fu titolare nel successo per 3-0 sul Lillestr\u00f8m. Il 27 settembre dello stesso anno, segn\u00f2 la prima rete, nella vittoria per 2-1 sul Troms\u00f8.\nPass\u00f2 poi al Sogndal, prima di accordarsi con gli inglesi dello Hull City. Terminata questa esperienza, torn\u00f2 al B36 T\u00f3rshavn. Gioc\u00f2 poi con la maglia degli islandesi dello \u00cdA Akranes, per poi accordarsi con il B68 Toftir.\nNazionale.\nJohnsson gioc\u00f2 62 incontri per le , con 6 reti all'attivo."}
{"id": "3704627", "revid": "287204", "url": "https://it.wikipedia.org/wiki?curid=3704627", "title": "S.O.S. dischi volanti", "text": "S.O.S. dischi volanti (\"...SOS... Fliegende Untertassen\") \u00e8 un romanzo di fantascienza del 1952 di R.M. Wallisfurth. \u00c8 stato pubblicato in italiano nel 1955 nella collana \"Urania\" di Arnoldo Mondadori Editore."}
{"id": "3704628", "revid": "599013", "url": "https://it.wikipedia.org/wiki?curid=3704628", "title": "Giuseppe Falco", "text": "Ha disputato 8 incontri con la Mabo Pistoia nella Serie A1 1998-99."}
{"id": "3704629", "revid": "287204", "url": "https://it.wikipedia.org/wiki?curid=3704629", "title": "19392 Oyamada", "text": "19392 Oyamada \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,2915762\u00a0UA e da un'eccentricit\u00e0 di 0,0581766, inclinata di 6,63646\u00b0 rispetto all'eclittica."}
{"id": "3704630", "revid": "287204", "url": "https://it.wikipedia.org/wiki?curid=3704630", "title": "Cyril Tommasone", "text": "Carriera.\nCyril Tommasone inizia a praticare la ginnastica artistica all'et\u00e0 di 7 anni nel club di Chessieu. Attualmente fa parte della Convention Gymnique de Lyon ed \u00e8 allenato dal russo Anatoli Vorontzov.\nIl suo primo successo risale ai campionati francesi juniores del 2000. Successivamente ottiene importanti piazzamenti ai campionati nazionali assoluti: 4\u00ba nel 2004 e 3\u00ba nel 2005.\nNel 2009 inizia a partecipare alle pi\u00f9 importanti competizioni internazionali, ottenendo una vittoria nelle parallele e un quarto posto a squadre in occasione delle universiadi di Belgrado, ma soprattutto un quarto posto al cavallo con maniglie ai mondiali.\nNel 2010 ottiene due primi e due secondi posti ai campionati nazionali e ottiene la sua prima medaglia internazionale, grazie al bronzo a squadre ottenuto agli europei di Birmingham. Ai mondiali dello stesso anno, svoltisi a Rotterdam, si piazza ancora quarto al cavallo con maniglie, mentre con la squadra chiude 5\u00ba. Nel concorso individuale ottiene un 13\u00ba posto.\nIl 2011 lo vede conquistare due importanti medaglie a livello individuale: vince infatti la medaglia d'argento nel cavallo con maniglie sia agli europei di Berlino che ai mondiali di Tokyo, preceduto sempre dall'ungherese Kriszti\u00e1n Berki. In occasione del mondiale 2011 ha ottenuto anche un 9\u00ba posto nel concorso individuale, migliorando il 13\u00ba posto dell'anno precedente."}
{"id": "3704632", "revid": "1305772", "url": "https://it.wikipedia.org/wiki?curid=3704632", "title": "Herbert Walter Levi", "text": "Biografia.\nProfessore emerito di zoologia e curatore della sezione di aracnologia del Museo di zoologia comparata dell'Harvard University.\nNato in Germania, si \u00e8 trasferito da giovane negli Stati Uniti d'America dove ha studiato e conseguito i suoi titoli di studio, fra cui il Ph.D.\nAutore di oltre 150 pubblicazioni scientifiche prevalentemente sui ragni e sulla diversit\u00e0 biologica, ha anche conseguito vari premi dalla International Society of Arachnology, fra i quali spicca l\"'Eug\u00e8ne Simon award\" nel 2007 per il grande sviluppo della conoscenza dei ragni degli Stati Uniti.\n\u00c8 anche membro onorario dell'American Arachnological Society ed ha fatto parte dello staff editoriale della rivista Journal of Arachnology.\nTaxa descritti.\nDi seguito, alcuni dei taxa descritti dall'autore:"}
{"id": "3704642", "revid": "1391297", "url": "https://it.wikipedia.org/wiki?curid=3704642", "title": "Cattedrale di Metz", "text": "La cattedrale di Santo Stefano (in francese \"Cath\u00e9drale Saint-\u00c9tienne\") \u00e8 la chiesa principale di Metz, in Francia. \u00c8 la cattedrale dell'antica Diocesi di Metz.\n\u00c8 una delle pi\u00f9 belle e maestose opere dell'architettura gotica di stile francese. Imponente nelle dimensioni, le sue volte, con un'altezza di 41,41 metri, sono, dopo le cattedrali di Beauvais (quasi 49 metri d'altezza) e Amiens (42,30 metri), le pi\u00f9 alte di Francia e fra le maggiori del mondo.\nImpressiona per le sue vetrate, che ricoprendo una superficie di ben 6.500 metri quadrati, rappresentano la pi\u00f9 vasta vetreria gotica d'Europa. Le hanno anche valso l'appellativo di \"Lanterne du Bon Dieu\". Dal 16 febbraio 1930 \u00e8 stata classificata dal governo francese come monumento nazionale e perci\u00f2 inserita nella lista dei Monumenti storici di Francia.\nStoria e descrizione.\nIl santuario di Santo Stefano (V-X secolo).\nAll'inizio del V secolo Metz fa parte del Sacro Romano Impero. In seguito alla scoperta delle Reliquie di Santo Stefano a Gerusalemme nel 415, il culto del Santo si sta largamente diffondendo in tutta Europa. In Francia numerose cattedrali gli saranno dedicate: Agde, Auxerre, Bourges, Cahors, Ch\u00e2lons-en-Champagne, Limoges, Meaux, Sens, Toul, Tolosa e per la maggior parte risalgono la loro fondazione proprio al V secolo.\nAntica citt\u00e0 della Gallia, Metz \u00e8 sede di un Vescovado gi\u00e0 nel III secolo, e da come testimonia Gregorio di Tours nella sua \"Historia Francorum\", opera scritta nel 576 sulla Storia dei Franchi, nel luogo dell'attuale cattedrale vi si trovava un Santuario dedicato a Santo Stefano, \"Oratorium beati Stephani\". \u00c8 anche la sola costruzione risparmiata in citt\u00e0 dal saccheggio degli Unni di Attila del sabato santo, il 7 aprile 451. L'oratorio di Santo Stefano sembra essere entrato nelle grazie divine tanto da parlare di miracolo. Diviene cos\u00ec popolare da accogliere la sede del vescovo, rappresentando la prima cattedrale di Metz.\nIntorno al 784, Paolo Diacono, monaco benedettino longobardo, che soggiorner\u00e0 alla corte di Carlo Magno e a Metz, scrive una \"Storia dei vescovi di Metz\", secondo la quale Pipino il Breve don\u00f2 aiuti al vescovo Crodegango (742-766) per i lavori al Santuario. Il 28 febbraio 835 Ludovico il Pio viene ristabilito sul trono imperiale con una solenne cerimonia nella cattedrale di Metz dal fratellastro il vescovo Drogone di Metz. Il 9 settembre 869 Carlo il Calvo vi \u00e8 incoronato re di Lotaringia dall'arcivescovo Incmaro di Reims.\nLa basilica ottoniana (X-XIII secolo).\nTra il 965 e il 984 il vescovo Thierry I intraprende la ricostruzione del Santuario primitivo grazie alle donazioni degli imperatori Ottone I e Ottone II. L'opera venne terminata dal suo successore Thierry II e consacrata il 27 giugno 1040 in presenza del vescovo G\u00e9rard I di Cambrai.\nGli scavi eseguiti nel 1878-81 e nel 1914-15 sul pavimento della navata centrale e del transetto mostrarono le sue fondamenta, scoprendo che l'attuale cattedrale combacia quasi perfettamente con quelle strutture pi\u00f9 corte di tre campate. Grazie a questi ritrovamenti \u00e8 stato possibile ricostruire una visione dell'insieme dell'antica basilica secondo i canoni, proporzioni e geometrie dell'Architettura ottoniana.\nLa navata centrale alta circa 20 metri, affiancata da due laterali, si apriva sul transetto della stessa altezza. Presentava una lunghezza di 42 metri e una larghezza di 12. Due torri ne fiancheggiavano l'abside. Solo la facciata resta sconosciuta, seppure si sa che verso il 1186 vi venne addossata la costruzione semi-circolare della Collegiata di Notre-Dame. La basilica ottoniana si manterr\u00e0 per circa due secoli dal suo completamento, quando venne sostituita con l'edificio attuale.\nLa cattedrale gotica attuale.\nIntorno al 1120, il vescovo Conrad de Scharfenberg intraprende la costruzione della nuova cattedrale dedicata a Santo Stefano. L'architetto Pierre Perrat ne disegner\u00e0 i progetti i cui lavori si protrassero per circa tre secoli fino ad esser terminata nel 1522.\nLa cattedrale attuale viene cominciata all'incirca nella stessa epoca delle grandi cattedrali francesi di Reims (1211), di Le Mans (1217), d'Amiens e Toul (1221). Fondamentalmente la costruzione si svilupper\u00e0 in due fasi: la prima vede la ricostruzione delle navate e delle torri, evento molto insolito in quanto normalmente i cantieri iniziavano dal coro; la seconda si occuper\u00e0 del transetto e del coro.\nS'inizia con la demolizione, fino alle fondamenta, della navata ottoniana e con il conseguente elevamento dei muri delle navate e la posa delle basi dei pilastri. Il materiale usato \u00e8 il calcare di Jaumont, una pietra locale con forti presenze ferrose, che le conferiscono il caldo color ocra. Sotto l'episcopato di Jacques de Lorraine (1239-1260), le parti del nuovo cantiere vengono gi\u00e0 modificate. Lo slancio gotico deve essere la prima considerazione. Si decide anche di abbattere la collegiata di Notre-Dame per integrarla al nuovo stile della cattedrale. Questo innalzamento del progetto iniziale porta a una sproporzione fra le grandi arcate (12,50 m) e le finestre del cleristorio (19 m), inverse a quelle Amiens (18,20 m e 13 m).\nNella met\u00e0 del XIII secolo si procede alla ricostruzione della collegiata di Notre-Dame, conservandone per\u00f2 i pilastri rotondi gi\u00e0 allineati alla vecchia navata ottoniana e che oggi costituisce ancora le prime tre campate della cattedrale. Nella seconda met\u00e0 del XIII secolo le due elaborate torri della cattedrale sono terminate. I fondi sembrano non bastare all'ambizioso progetto, cos\u00ec verso il 1330 viene fondata la Confr\u00e9rie de Sainte-Marie et de Saint-\u00c9tienne (Confraternita di Santa Maria e Santo Stefano), con lo scopo di raccogliere nuovi soldi con le offerte dei fedeli, vendita delle indulgenze, ecc. I finanziamenti non sono cospicui e ci\u00f2 provoca un'intermittenza continua del cantiere, che comunque vede finire la copertura del tetto nella met\u00e0 del XIV secolo e la costruzione della quinta cappella destra grazie alla donazione del vescovo Adh\u00e9mar de Monteil.\nNel 1356 l'imperatore Carlo IV, venuto a Metz per promulgare la Bolla d'oro, viene accolto nella cattedrale. La prima campagna dei lavori pu\u00f2 dirsi terminata con la volta della navata, di 41,41 metri, nella corsa ai record gotici. Durante questo periodo viene abbattuta anche la parete che ancora divideva la cattedrale dalla collegiata di Notre-Dame, con il seguente abbassamento del pavimento di quest'ultima al livello della cattedrale. Ci\u00f2 spiega lo scorticamento dei pilastri delle prime tre campate.\nNel 1468 un incendio distrugge il tetto. Questo episodio spinger\u00e0 i cittadini a ricostruire anche la parte superiore della \"Tour de la Mutte\", la torre sud che fungeva anche da \"beffroi\" municipale. Cos\u00ec come la torre nord, detta \"del Capitolo\", era da lungo tempo coperta da un coronamento ancora ligneo che verr\u00e0 sostituito con uno in muratura. Inoltre il \"beffroi\" ricever\u00e0 la \"fl\u00e8che\" gotico fiammeggiante da Hannes de Ranconval tra il 1478 e il 1481, che la porter\u00e0 a un'altezza di 88 metri.\nNel 1473 l'imperatore Federico III d'Asburgo e suo figlio Massimiliano I assistono alla messa nella cattedrale. La cattedrale si presentava allora come un edificio composito, dove la nuova navata gotica era addossata all'antico coro della basilica ottoniana.\nIl cantiere si anima di nuovo nel 1486 con l'abbattimento e ricostruzione del transetto nord nello stesso stile delle navate. Si pu\u00f2 dire che la seconda fase costruttiva \u00e8 iniziata. Il braccio nord del transetto sar\u00e0 finito entro il 1504, con la posa delle vetrate di Th\u00e9obald de Lixheim. La demolizione delle vestigia ottoniane procedono per il coro e le sue due torrette e in seguito nel braccio sud del transetto, iniziato nel 1508 e terminato entro il 1521, data della posa delle prime vetrate di Valentin Bousch. La cattedrale viene ufficialmente consacrata l'11 aprile 1552. Questa data formalmente chiude sia la seconda fase di costruzione che l'intero cantiere, anche se ammodernamenti e rifacimenti continuano fino al XIX secolo.\nRinnovamenti e restauri.\nNella seconda met\u00e0 del XVIII secolo, deluso di non poter competere con la vicina Nancy, che si \u00e8 appena dotata di una superba Piazza Reale, e anche perch\u00e9 lo stile gotico non \u00e8 pi\u00f9 alla moda nel XVIII secolo, il maresciallo de Belle-Isle, governatore dei Tre Vescovadi di Metz, Toul e Verdun, decide di costruire anche in citt\u00e0 una \"Place Royale\" degna del tempo. Nonostante le proteste del Capitolo, fa liberare i dintorni della cattedrale con la distruzione del chiostro e delle chiese di San Pietro Vecchio, San Pietro Maggiore e della cappella dei Lorenesi. Ma niente vi viene costruito. L'architetto Jacques-Fran\u00e7ois Blondel, protetto dal duca di Choiseul, allora impegnato a Metz nella ricostruzione dell'Abbazia di San Luigi, presenta un progetto che comprende la creazione di vie e piazze, la ricostruzione del Municipio, del Parlamento di Lorena e del Palazzo vescovile. Ne risulta un'opera dalla maturit\u00e0 e esperienza inedite per Blondel, in seguito ritenuta come rinnovatrice dell'insegnamento architettonico.\nIntrapresi i lavori nel 1762, il cantiere della Place d'Armes, della Place de Chambre e della Place du March\u00e9 smantella il tessuto medievale sui tre lati della cattedrale, e quest'ultima viene \"riabbigliata\" da Blondel con parti classicheggianti, un porticato corre per tutto il suo perimetro e s'incentra nella facciata, dove viene posto un massiccio portale.\nNel 1877 i fuochi d'artificio organizzati in onore dell'imperatore Guglielmo I, provocano un incendio con la totale distruzione dei tetti, fortunatamente senza recar alcun danno all'interno. L'antica carpenteria in legno e il rivestimento d'ardesia vengono rimpiazzati nel 1880-82 con una copertura a lastre di rame, che risulter\u00e0 4,5 metri pi\u00f9 alta, con conseguente squilibrio delle forme a discapito soprattutto dello slancio delle torri. Con questi lavori si approfitta di un restauro generale della cattedrale, dove fra il 1878 e il 1887 si rimuove tutto l'apparato classico aggiunto da Blondel, nel 1883-86 si fa la decorazione del frontone della facciata e si aggiungono i pinnacoli sui lati. Infine venne creato nel 1880-85 il portale laterale sud, prima mascherato dalle arcate classiche di Blondel, e demolito il portale della facciata sostituito con l'attuale portico neogotico.\nInterno.\nCon pianta a croce latina, alto e slanciato, \u00e8 diviso in tre navate da pilastri cruciformi formati da un grande pilastro centrale rotondo, rafforzato da quattro pi\u00f9 piccoli. L'altezza delle volte, acutissime, \u00e8 notevole (41,41 m), incrementata nell'effetto visivo dalla contenuta larghezza della navata centrale. Sopra il livello delle arcate corrono il triforio, a bifore, e il cleristorio completamente svuotati delle pareti in muratura e dotati di amplissime superfici vetrate che aumentano a dismisura nel coro e soprattutto nelle testate del transetto. Il coro \u00e8 cinto da deambulatorio e cappelle radiali.\nVetrate.\nTutta la struttura della cattedrale \u00e8 ridotta al minimo delle murature costituite dai costoloni dei pilastri, parapetti e archi. Entro le aperture sono posti leggiadri schermi trasparenti costituiti dalle preziose vetrate. Con i suoi quasi 6.500 m\u00b2 di superficie costituiscono la pi\u00f9 grande vetreria gotica d'Europa. Le vetrate creano un cos\u00ec speciale effetto che ha valso alla cattedrale l'appellativo di \"Lanterne du Bon Dieu\"; vanno dal XIII al XVI secolo quelle delle navate, del coro e dei transetti, fino a qualche esemplare del XX secolo.\nCI DEVANT GIST\nMAISTRE HARMAN LI VALRIER\nDE M\u00dcNSTERE AN WAILTEFALLE\nET FIST LE GRANT OZ DE CEANS\nQUI MORUT LE JOR DE LA NOSTRE DAME\nEN MARS M.CCC.IIIIXX et XII.\nHOC OPUS PER THEOBALDUM DE LYXHEIM VITRIARIUM PERFECTUM EST ANNO DOMINI MCCCCCIV.\nIl Coro e il braccio sud del transetto sono stati vetrati da Valentin Bousch (Strasburgo, fine XV secolo - Metz, 1541). Suo capolavoro \u00e8 la fronte del transetto, eseguita tra il 1521 e il 1527. Antecedenti sono le vetrate della parte alta del coro, e sue opere anche alcune delle cappelle radiali, da lui firmate. La sua attivit\u00e0 come mastro vetraio alla cattedrale \u00e8 attestata a partire dal 1514, dove diverr\u00e0 titolare dal 1520 alla sua morte nel 1541. Il suo stile \u00e8 di chiara influenza tedesca, con particolare riferimento a Hans Baldung, che probabilmente conosceva.\nOrgani a canne.\nNella cattedrale si trovano quattro organi a canne.\nA ridosso della parete destra dell'ultima campata della navata centrale, su una cantoria lignea \"a nido di rondine\" posta all'altezza del triforio, vi \u00e8 uno strumento realizzato nel 1981 da Marc Garnier, frutto della ricostruzione filologica di un pi\u00f9 antico organo realizzato nel 1536-1538 da Johann von Promsfeldt, di Treviri, successivamente pi\u00f9 volte modificato e ricostruito, del quale mantiene la cassa con portelle e una canna. \u00c8 a trasmissione integralmente meccanica e dispone di 11 registri; la sua consolle \u00e8 a finestra, con due tastiere di 45 note ciascuna ed entrambe con prima ottava scavezza e una pedaliera di 11, anch'essa con prima ottava scavezza.\nUn secondo organo a canne \u00e8 collocato a pavimento nel transetto, a ridosso della parete di fondo del braccio di destra; risale al 1967-1970 ed \u00e8 opera della ditta Haerpfer-Erman. Ha 27 registri e trasmissione elettrica, e dalla sua consolle (a due tastiere e pedaliera) si pu\u00f2 comandare anche l'organo del coro; quest'ultimo \u00e8 situato alle spalle dell'altare dell'abside, \u00e8 l'\"opus 192/162\" di Aristide Cavaill\u00e9-Coll (in seguito pi\u00f9 volte modificato) ed ha 28 registri su due manuali e pedale.\nNella cripta vi \u00e8 un organo di Charles Mutin, risalente al 1905, con 7 registri interamente racchiusi entro cassa espressiva."}
{"id": "3704648", "revid": "287204", "url": "https://it.wikipedia.org/wiki?curid=3704648", "title": "26319 Miyauchi", "text": "26319 Miyauchi \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3949817\u00a0UA e da un'eccentricit\u00e0 di 0,0862499, inclinata di 6,06498\u00b0 rispetto all'eclittica."}
{"id": "3704650", "revid": "1372005", "url": "https://it.wikipedia.org/wiki?curid=3704650", "title": "Regino di Pr\u00fcm", "text": "Dall'892 fino all'899 fu abate di Pr\u00fcm (il settimo) e dovette occuparsi della ricostruzione dell'abbazia dopo che la sua economia era stata devastata dai normanni.\nBiografia.\nNato nell'840 circa ad Altrip, dopo aver vissuto in altro monastero, divenne abate di Pr\u00fcm nell'Eifel. La sua principale preoccupazione fu quella della ricostruzione economica gravemente compromessa dalle incursioni normanne, nel decennio 882 - 892.\nNel periodo in cui era in carica sorse, nell'893, il \"Pr\u00fcmer Urbar\", un inventario descrittivo delle terre e dei beni di propriet\u00e0 dell'Abbazia, un importante documento storico economico-sociale del medioevo ed allo stesso tempo la prima menzione documentale delle numerose localit\u00e0 che a quei tempi entravano nella sfera di propriet\u00e0 dell'Abbazia stessa.\nNell'899 dovette rinunciare al suo ufficio e rientr\u00f2 nell'abbazia imperiale di San Massimino a Treviri. L'arcivescovo Radbodo di Treviri lo incaric\u00f2 della riorganizzazione del monastero di San Martino, devastato dai Normanni. Dal 900 al 908 Regino realizz\u00f2 le opere che lo fecero passare alla storia come assistente spirituale e scrittore.\nAlla sua morte nel 915 venne sepolto nell'Abbazia di San Massimino a Treviri.\nOpere.\nCronaca universale.\nA Treviri Regino di Pr\u00fcm scrisse la sua cronaca universale \"Chronicon\", probabilmente come testo per il re Ludovico IV il Fanciullo, l'ultimo re carolingio del regno della Franconia orientale. La Cronaca, suddivisa in due libri, va dalla nascita di Cristo fino al 906. Il primo libro arriva fino al 741, il secondo \u00e8 particolarmente dedicato ai primi carolingi, franconi occidentali e lotaringi. In effetti esso definisce cos\u00ec l'Alto Medioevo, il cui culmine viene visto nel regno di Carlo Magno. Fino all'814 Regino utilizza le cronache di cronisti precedenti come Beda il Venerabile e Paolo Diacono, che egli rielabor\u00f2 per le proprie opere.\nDall'814 fino all'870 si fonda su fonti tramandate incerte, dopo di che passa alle sue dirette osservazioni. Dopo il 906 la Cronaca fu estesa fino al 967 da un monaco dell'Abbazia di San Massimino di Treviri, probabilmente Adalberto di Magdeburgo.\nScritti sulla musica.\nAccanto alla \"Cronaca universale\" Regino scrisse a Treviri importanti testi sulla musica, quali, ad esempio, le Antifone ed i Responsori, per la prima volta secondo tonalit\u00e0 ordinate (\"Tonar\"), e scrisse il trattato di musica teorica \"De harmonica institutione\".\nTesti giuridici.\nMerita anche una citazione il suo manuale per le visite episcopali dei tribunali \"De synodalibus causis et disciplinis ecclesiasticis\", che attraverso l'introduzione dei testimoni del laicato nel processo secondo l'esempio del diritto civile, ottenne un'importanza rilevante non solo locale. Un elemento importante di questa opera \u00e8 il \"Canon episcopi\", che si volge contro la credenza nelle streghe ed in particolare accusa quelle donne, che pregano la dea Diana. Qui egli prevedeva severe punizioni ecclesiastiche di almeno un anno."}
{"id": "3704652", "revid": "121837", "url": "https://it.wikipedia.org/wiki?curid=3704652", "title": "Formazione planetaria", "text": ""}
{"id": "3704655", "revid": "1543377", "url": "https://it.wikipedia.org/wiki?curid=3704655", "title": "Mary Carter", "text": "Biografia.\nDurante la sua carriera vinse il singolare all'Australian Open nel 1956 vincendo contro Thelma Long in tre set (3-6, 6-2, 9-7).\nAlcuni anni dopo, nel 1959, vinse nuovamente la competizione avendo la meglio su Renee Schuurman per 6-2, 6-3. Nello stesso anno giunse ai quarti di finale nell Open di Francia perdendo contro Rosie Darmon.\nNel doppio vinse l'edizione australiana del 1961 esibendosi con Margaret Smith Court, le due vinsero Mary Bevis Hawton e Jan Lehane O'Neill per 6-4, 3-6, 7-5."}
{"id": "3704657", "revid": "599013", "url": "https://it.wikipedia.org/wiki?curid=3704657", "title": "Cornel Buta", "text": "Carriera.\nClub.\nDurante la sua carriera ha giocato con varie squadre di club, tra cui anche la Dinamo Bucarest e il Rapid Bucarest.\nNazionale.\nIl 6 febbraio 2000 gioca la sua unica partita con la Nazionale rumena, in un'amichevole contro Cipro."}
{"id": "3704665", "revid": "123764167", "url": "https://it.wikipedia.org/wiki?curid=3704665", "title": "Teleferica di Barletta", "text": "La teleferica di Barletta fu costruita nel 1955 e collegava il porto di Barletta con la vicina citt\u00e0 di Margherita di Savoia per velocizzare il trasporto del sale. \nIl costo dell'opera raggiunge il miliardo di lire. I principali fautori dell'opera sono stati Isidoro Alvisi, all'epoca sindaco di Barletta e il senatore Ferdinando Casardi.\nLunga 13\u00a0km riusciva a trasportare 175 tonnellate di sale all'ora. Attraversava il mare per 1,5\u00a0km poggiando su sette piloni di cemento armato alti 20 metri.\nA causa degli alti costi di gestione fu dismessa nel 1981 e i piloni sul mare demoliti nell'anno 2000."}
{"id": "3704668", "revid": "1442080", "url": "https://it.wikipedia.org/wiki?curid=3704668", "title": "Nazionale di baseball di Porto Rico", "text": "La nazionale di baseball portoricana rappresenta Porto Rico nelle competizioni internazionali, come il campionato mondiale di baseball organizzato dalla International Baseball Federation. Nel suo palmar\u00e8s vanta un titolo mondiale, due secondi posti ai World Baseball Classic, e altre vittorie in competizioni minori come la Coppa America o i Giochi Centroamericani e Caraibici."}
{"id": "3704673", "revid": "110157", "url": "https://it.wikipedia.org/wiki?curid=3704673", "title": "Fotoevaporazione", "text": "Il termine fotoevaporazione designa il processo mediante il quale gli atomi o le molecole di un gas vengono strappati via da un accumulo, sia esso un'atmosfera planetaria, un disco circumstellare o una nebulosa, da parte dei fotoni ad alta energia e dal resto della radiazione emessa da una stella. \nAtmosfere planetarie.\nL'atmosfera di un pianeta \u00e8 continuamente bombardata dalla radiazione proveniente dalla stella attorno a cui orbita. Quando un fotone ad alta energia colpisce una molecola dell'atmosfera, questa subisce un incremento della temperatura ed un aumento dell'energia cinetica, che determina un'accelerazione della particella. Se la particella riceve un sufficiente quantitativo di energia, questa pu\u00f2 superare la velocit\u00e0 di fuga imposta dalla gravit\u00e0 del pianeta ed \"evaporare\" nello spazio. Tanto minore \u00e8 la massa della particella di gas, tanto maggiore sar\u00e0 l'interazione tra essa e il fotone e quindi potr\u00e0 pi\u00f9 facilmente raggiungere la velocit\u00e0 di fuga; per questa ragione, l'idrogeno \u00e8 il gas pi\u00f9 soggetto a fotoevaporazione. Allo stesso modo, quanto pi\u00f9 \u00e8 vicino il pianeta alla fonte di radiazione, tanto maggiori saranno le interazioni tra la sua atmosfera e le radiazioni; di conseguenza, i pianeti pi\u00f9 vicini alle proprie stelle presentano delle atmosfere esigue (pianeti ctoni) o in via di dissolvimento, come nel caso del pianeta gioviano caldo HD 209458 b.\nDischi protoplanetari.\nI dischi protoplanetari sono costituiti da una certa frazione di gas e da polveri; i gas pi\u00f9 rappresentati sono fondamentalmente leggeri, come l'idrogeno e l'elio, e di conseguenza sono particolarmente soggetti a fotoevaporare, determinando a lungo andare all'interno del disco un incremento del rapporto percentuale tra polveri e gas.\nTali dischi possono essere dispersi dal vento o dal riscaldamento dovuto alla radiazione incidente emessa dalla stella; quest'ultima interagisce con la materia che costituisce il disco, accelerandola e spazzandola via dal disco. Tale effetto \u00e8 particolarmente visibile quando l'energia della radiazione raggiunge valori molto elevati, come nel caso di vicine stelle di classe O o B o nel momento in cui l'oggetto stellare giovane contenuto al centro del disco inizia a fondere idrogeno raggiungendo la sequenza principale.\nUn parametro importante per determinare il grado di evaporazione di un disco \u00e8 dato dal raggio gravitazionale (rg), determinato dall'equazione:\ndove \u03b3 \u00e8 il rapporto tra i calori specifici (che equivale a 5/3 per un gas monoatomico), G \u00e8 la costante di gravitazione universale, M la massa della stella centrale, M\u2609 la massa solare, \u03bc il peso atomico medio dei gas, kB la costante di Boltzmann, T la temperatura del gas e UA la distanza dal centro in unit\u00e0 astronomiche. \nAl di fuori del raggio gravitazionale, le particelle divengono sufficientemente eccitate da vincere la gravit\u00e0 del disco ed evaporare. Dopo un tempo di 106 \u2013 107 anni, il tasso di accrescimento diviene inferiore al tasso di evaporazione ad una distanza pari ad rg. A questo punto in corrispondenza di rg si apre una lacuna: la porzione del disco interna alla lacuna o scivola verso la stella oppure viene convogliata verso rg ed evapora; in entrambi i casi, si crea una regione vuota che dalla stella si estende sino ad rg. In seguito alla formazione di tale vuoto, le parti di disco esterne ad esso sono rapidamente spazzate via.\nPer via di tale effetto, si ritiene che la presenza di stelle massicce in una regione di formazione stellare abbia grossi effetti sui fenomeni di formazione planetaria all'interno dei dischi degli oggetti stellari giovani, anche se non \u00e8 completamente chiaro se costituisca un impedimento o un'agevolazione al processo.\nRegioni di formazione stellare.\nIn numerose regioni galattiche, come la nebulosa Aquila, la nebulosa di Orione e la nebulosa della Carena, sono attivi intensi fenomeni di formazione stellare. Al loro interno sono presenti numerose giovani stelle che differiscono per masse e dimensioni; le stelle pi\u00f9 massicce e calde emettono grandi quantit\u00e0 di radiazione, in particolare ultravioletta. Gli UV esercitano un'importante pressione di radiazione sugli embrioni stellari nelle vicinanze, spazzando via i materiali che, circondandoli, contribuiscono al loro accrescimento. In questo modo le stelle pi\u00f9 massicce, che sono le prime ad essersi formate all'interno della nube, regolano i range di massa delle altre stelle meno massicce e determinano la formazione di nuovi embrioni stellari comprimendo i gas circostanti."}
{"id": "3704674", "revid": "33888", "url": "https://it.wikipedia.org/wiki?curid=3704674", "title": "Malone muore", "text": "Malone muore \u00e8 un romanzo di Samuel Beckett del 1951. \u00c8 il secondo della trilogia di romanzi, che inizia con \"Molloy\" (1951) e termina con \"L'innominabile\" (1953). Fu originariamente pubblicato in Francia e in francese con il titolo \"Malone meurt\" presso le \u00c9ditions de Minuit, solo pi\u00f9 tardi fu tradotto con il titolo di \"Malone Dies\", dall'autore stesso, in inglese. La Grove Press pubblic\u00f2 l'edizione inglese nel 1956.\nIn italiano \u00e8 stato tradotto per la prima volta da Giacomo Falco in un volume della SugarCo Edizioni, poi da Aldo Tagliaferri per un volume di Einaudi. Insieme con gli altri due romanzi della trilogia (che a Beckett per\u00f2 non piaceva si chiamasse tale), questa \u00e8 l'opera che l'autore ha scritto per pi\u00f9 tempo, in particolare questa seconda parte, mentre gli amici lo vedevano dimagrire e, conoscendo il titolo, si preoccupavano che stesse scrivendo fino a morire. Alla fine della stesura, per\u00f2, Beckett fu preso da euforia e da allora ogni volta che finiva di scrivere qualcosa aveva la stessa breve ma intensa felicit\u00e0.\nI personaggi, ancora pi\u00f9 che nel precedente romanzo non sembrano pi\u00f9 modellati su tipi reali, e diventano astratti, o forse proiezioni di s\u00e9, di modo che si pu\u00f2 dire come \u00e8 stato detto in sede critica che tutti i personaggi del romanzo sono lo stesso, come per linguaggio onirico.\nTrama.\nMalone \u00e8 un uomo anziano sdraiato nudo nel letto di una struttura che potrebbe essere un ospizio o un ospedale, o forse un manicomio. Le proprie cose gli sono state sottratte (tranne un cappello senza falde e un bastone macchiato di sangue a lato del letto), ma gli \u00e8 stata data carta e matita. Dal suo letto riesce a vedere la finestra e fuori l'angolo di un palazzo. Quel che scrive, quasi ininterrottamente, ha a che fare con Saposcat, un giovane ospite presso una famiglia di contadini che a un certo punto diventa un uomo cambiando nome in Macmann, un vagabondo che finisce in una stanza di un istituto accudito da una vecchia, Moll, che ha un crocifisso intagliato in un dente. I due cominciano una confusa relazione sessuale, ma poi un giorno lei non torna pi\u00f9 e lui viene a sapere che \u00e8 morta. Intanto nella stanza di Malone qualcuno senza entrare ogni tanto porta via il vaso dei bisogni e vi infila qualcosa da mangiare. Adesso Macmann (che a volte assume la prima persona del racconto) \u00e8 accudito da un infermiere di nome Lemuel. Malone ammette di aver ucciso sei uomini. Il romanzo termina con una gita di beneficenza organizzata da una dama di carit\u00e0 per i degenti dell'Istituto, ma uno degli inservienti commette un duplice omicidio apparentemente senza motivo.\nMalone mentre scrive prova noia e vorrebbe parlare piuttosto di finire, e a volte nomina personaggi d'altri scritti di Beckett, come Murphy, Mercier, Camier, Molloy e Moran."}
{"id": "3704684", "revid": "438678", "url": "https://it.wikipedia.org/wiki?curid=3704684", "title": "Generi letterari", "text": ""}
{"id": "3704687", "revid": "124559154", "url": "https://it.wikipedia.org/wiki?curid=3704687", "title": "Felice Tiranni", "text": "Biografia.\nFiglio dell'illustre Pietro Tiranni, giovane di grande intelletto, esperto anche nell'uso delle armi, ricopr\u00ec prestigiose cariche presso il ducato di Urbino ai tempi di Francesco Maria I della Rovere. Questo infatti lo scelse prima come suo segretario e commissario, poi come cancelliere ducale ed in pi\u00f9 occasioni lo invi\u00f2 quale suo ambasciatore presso i sovrani europei tra cui Carlo V dal quale fu ricevuto nel giorno 5 gennaio 1532.\nNel contempo prese in sposa Susanna dei Nani dalla quale ebbe due figli. Morta questa prematuramente Felice Tiranni decise di farsi sacerdote.\nIn quel tempo ricopriva la cattedra episcopale di Urbino il cardinale Giulio della Rovere fratello del duca Francesco Maria I, tuttavia questi rinunci\u00f2 al vescovado in favore di quello di Novara. Fu allora che Felice Tiranni fu ordinato vescovo di Urbino e quindi consacrato il 18 novembre dello stesso anno.\nIl pontefice Paolo IV, tenendo conto delle sue qualit\u00e0 e della sua saggezza, lo chiam\u00f2 in Roma a ricoprire importanti uffici tra i quali si ricordano: quello di castellano per la custodia di Castel Sant'Angelo e successivamente quello di prefetto del Palazzo Apostolico affidatogli da papa Pio IV salito dal 1561 alla cattedra pontificale.\nIl 4 giugno 1563 la sede di Urbino venne elevata a sede metropolitana e pertanto il Tiranni fu insignito del pallio in qualit\u00e0 di primo arcivescovo. Fu in questa occasione che, con il consenso di Pio IV, decise di lasciare gli incarichi a Roma per essere pi\u00f9 vicino alla cittadinanza urbinate.\nA Urbino Felice Tiranni si adoper\u00f2 molto per la citt\u00e0 e la comunit\u00e0 dei fedeli: nel 1569 qui si tenne il sinodo diocesano e provinciale, ed inoltre fu grazie al suo contributo che si realizzarono varie opere nella cattedrale cos\u00ec come fu ampliato e rimesso a nuovo con pi\u00f9 sontuose decorazioni il palazzo episcopale. In particolare, annota Franco Negroni che l'organo della cattedrale fu portato a compimento \"merc\u00e9 lo zelo e la munificenza dell'arcivescovo Felice Tiranni\". Lo stesso con disposizioni testamentarie (qualche decennio dopo la donazione del 1526 della duchessa Elisabetta Gonzaga) lasciava 150 scudi per ornare la cappella dell'Immacolata Concezione di Maria. E ancora sempre Franco Negroni annota che al dimenticato palazzo episcopale di Urbino \"rivolse la sua attenzione il munifico arcivescovo Felice Tiranni\".\nA Cagli si ricorda Palazzo Tiranni-Castracane, commissionato per volont\u00e0 dello stesso Felice Tiranni a cui alludono nei due portali della sala del Brandani le lettere \"F E V\", ovvero \"Felix Episcopus Vrbinatensis\". Tutt'oggi in questo mirabile palazzo della prima met\u00e0 del Cinquecento \u00e8 possibile vedere il ciclo di stucchi realizzati da Federico Brandani.\nFelice Tiranni si spense il 1\u00ba febbraio 1578 e le sue spoglie furono deposte nella Cattedrale di Urbino ove ancor oggi si legge la lapide posta dal figlio Pietro che recita:\nFELICI TYRANNO CALLIEN. URBINI ARCHIEP. PRIMO\n- POST OPERAS EXCELLENTISS. DE RUERE PRINCIPIBUS\n- FIDELISSIME DATAS\n- PAULI IV ET PII IV SUMM. PONTIFICUM GRATIA\n- FLORENTISSIMO\n- QUORUM ALTERI IN URBIS ARCE DILIGENTISSIME CUSTODIENDA\n- ALTERI IN UNIVERSA DOMO AC FAMILIA PRUDENTISS. GUBERNANDA\n- SUMMA CUM LAUDE INSERVIVIT.\n- VIXIT ANN. LXIX MEN. II DIES XX\n- OBIIT URBINI KAL. FEBBR. ANNO MDLXXVIII.\n- PETRUS TYRANNUS F. PATRI OPTIMO ET AMANTISS.\n- PERPETUAE MEMORIAE MONUMENTUM\n- P.\nGli studiosi e scrittori del suo tempo lasciarono buona memoria di Felice Tiranni nei loro manoscritti, un esempio fra tutti quello dell'Atanagi nella lettera dedicatoria in prefazione alla sua traduzione di Uomini illustri di Sesto Aurelio Vittore."}
{"id": "3704688", "revid": "599013", "url": "https://it.wikipedia.org/wiki?curid=3704688", "title": "Rocca San Nicola", "text": "La Rocca San Nicola (\"a' Rocca di Santu Cola\" in siciliano) \u00e8 un'isola dell'Italia sita nel mar Mediterraneo, in Sicilia.\nL'isolotto si trova di fronte alla spiaggia della Rocca di San Nicola e del Pisciotto nel territorio di Licata, comune italiano della provincia di Agrigento.\nStoria.\nTracce di insediamenti umani risalenti al periodo greco-romano, sono stati rintracciati sulla sommit\u00e0 dell'isolotto. Esso era probabilmente unito con l'arenile da una striscia di sabbia che costituiva un'insenatura adatta ad essere utilizzata come porto naturale.\nNel basso mare antistante l'isolotto si trovano diversi relitti di imbarcazioni affondate negli anni, come rilevato da ricerche archeologiche subacquee fatte negli scorsi anni.\nNel corso di campagne archeologiche subacquee, sono stati recuperati reperti che sono ora esposti presso una sala del museo archeologico di Licata, il Museo archeologico della Badia.\nRocca San Nicola \u00e8 una delle quattro spiagge in territorio di Licata (JOSS Sector) dove nelle prime ore della notte del 10 Luglio 1943 ebbe inizio l'Operazione Husky. Alle ore 2:45 del 10 luglio 1943, la 3\u00aa divisione alleata sbarc\u00f2 a ovest della citt\u00e0 di Licata nelle spiagge di Torre di Gaffe e Mollarella Poliscia; nella mattinata del 10 luglio 1943 la citt\u00e0 fu conquistata\nGeografia.\nL'isolotto, che \u00e8 poco pi\u00f9 di uno scoglio, \u00e8 diviso dalla terraferma soltanto da 120 metri; esso \u00e8 prospiciente l'arenile della spiaggia della Rocca e Pisciotto, in territorio di Licata, che \u00e8 allo sbocco del fiume Salso.\n\u00c8 una zona di mare molto conosciuta, bella e pescosa, caratterizzata dall'acqua molto pulita e cristallina. L'isolotto \u00e8 ricoperto da una tipica macchia ed \u00e8 popolato da gabbiani e colombi.\nLa spiaggia antistante l'isolotto \u00e8 riparata da una parete di arenaria, alta circa 10 metri, ed \u00e8 ricoperta da fitti canneti.\nDall'isolotto ha inizio il golfo di Gaffe, che prosegue ad ovest con una secca di cento metri ed un fondale di 10 metri, ricco di flora (\"Posidonia oceanica\") e fauna marina: saraghi, ricciole, sardine, branzini, aragoste, occhiate, polpi e rari gronchi.\nSul fondo del mare, tra gli scogli, \u00e8 stata collocata una madonnina; esattamente nello luogo dove sono stati ritrovati cannoni e colubrine di antichi velieri commerciali, affondati dopo essersi incagliati nella secca non visibile, mentre cercavano riparo dal mal tempo.\nNelle vicinanze si trovano alcune attivit\u00e0 ricreative."}
{"id": "3704692", "revid": "767487", "url": "https://it.wikipedia.org/wiki?curid=3704692", "title": "Emin A\u011fayev", "text": ""}
{"id": "3704695", "revid": "37401", "url": "https://it.wikipedia.org/wiki?curid=3704695", "title": "Letteratura albanese", "text": ""}
{"id": "3704706", "revid": "287204", "url": "https://it.wikipedia.org/wiki?curid=3704706", "title": "Mangiarotti", "text": ""}
{"id": "3704708", "revid": "460592", "url": "https://it.wikipedia.org/wiki?curid=3704708", "title": "Black Metal Ist Krieg", "text": ""}
{"id": "3704709", "revid": "580197", "url": "https://it.wikipedia.org/wiki?curid=3704709", "title": "Emmanuel Scheffer", "text": "Nella sua carriera da allenatore ha allenato in due diversi periodi la Nazionale di calcio d'Israele.\nBiografia.\nNato in Germania, si trasferisce all'et\u00e0 di undici anni insieme alla famiglia prima in Polonia e poi in Francia e all'et\u00e0 di sedici anni fugge in Russia. Una volta tornato a Breslavia in Polonia, dopo la seconda guerra mondiale, cre\u00f2 un club per soli calciatori ebraici ma il club non fu mai riconosciuto dal Regime Comunista e cos\u00ec si trasfer\u00ec in Israele nel 1950 per continuare la sua carriera da calciatore professionista.\nIl 28 dicembre 2012, muore all'et\u00e0 di 88 anni.\nCarriera.\nClub.\nGiocatore.\nHa militato sia nell'Hapoel Haifa e sia nell'Hapoel Kfar Saba.\nAllenatore.\n\u00c8 stato allenatore della Nazionale di calcio d'Israele in due occasioni: dal 1968 al 1970 quando partecip\u00f2 al Campionato mondiale di calcio \"Julies Rimet\" avvenuto in Messico nel 1970,e dal 1978 al 1979."}
{"id": "3704711", "revid": "1714743", "url": "https://it.wikipedia.org/wiki?curid=3704711", "title": "Giovanni II di Brabante", "text": "Origine.\nSecondo la \"Genealogia Ducum Brabanti\u00e6 Ampliata\", Giovanni era il figlio maschio secondogenito del duca di Lorena e del Brabante e duca di Limburgo, Giovanni I di Brabante e della moglie, Margherita di Dampierre o di Fiandra (1251-1285), che sia secondo il \"Iohannis de Thilrode Chronicon\" che secondo il \"Iohannis de Thielrode Genealogia Comitum Flandri\u00e6\" era figlia del Conte di Fiandra e Marchese di Namur, Guido di Dampierre e di Matilde di Bethune, che secondo gli \"Annales Blandinienses\" era figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez.&lt;br&gt;Secondo la \"Genealogia Ducum Brabanti\u00e6 Heredum Franci\u00e6\", Giovanni I di Brabante era il figlio maschio secondogenito del duca Duca di Lorena e del Brabante, Enrico III e di Alice di Borgogna, che, secondo gli \"Annales Parchenses\" era figlia del Duca di Borgogna e re titolare di Tessalonica, Ugo IV (1212 \u2013 1272) e della moglie (come ci viene confermato dalla \"Chronica Albrici Monachi Trium Fontium\") Yolanda di Dreux (1212 \u2013 1248), che era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\" Eleonora, signora di Saint-Val\u00e9ry.\nBiografia.\nNel gennaio 1278, suo padre Giovanni I, concord\u00f2 con il re d'Inghilterra, Edoardo I, il matrimonio di Giovanni con la figlia di Edoardo, Margherita, come viene confermato dalla lettera di Edoardo a Giovanni I del gennaio di quell'anno e delle risposta di Giovanni I ad Edoardo il 6 gennaio di quello stesso anno. \nVerso il 1284, suo fratello il primogenito, Goffredo, di circa undici anni, mor\u00ec (infatti la \"Genealogia Ducum Brabanti\u00e6 Ampliata\", riporta che Goffredo mor\u00ec giovane), quindi Giovanni divenne erede dei ducati.\nSua sorella, Margherita, ancora secondo la \"Genealogia Ducum Brabanti\u00e6 Ampliata\", nel 1292, aveva sposato il conte di Lussemburgo, Enrico VII, futuro re di Germania, re d'Italia e Imperatore del Sacro Romano Impero, mentre l'altra sorella, Maria, qualche anno dopo, come ci conferma ancora la \"Genealogia Ducum Brabanti\u00e6 Ampliata\", divenne moglie del Conte di Savoia e Conte d'Aosta e Moriana, Amedeo V di Savoia.\nSuccedette al padre nel 1294,: suo padre Giovanni I mor\u00ec, nel 1294: secondo il \"Balduini Ninovensis Chronicon\" Giovanni (\"Iohannis huius nominis primus dux Lotharingie, Brabantie et Lemburgie\") mor\u00ec il 7 marzo (\"nonas maii\"); sempre secondo il \"Balduini Ninovensis Chronicon\" lo scontro era avvenuto circa cinque giorni prima della morte del duca, Giovanni I venne sepolto nel coro della chiesa dei Francescani a Bruxelles; secondo il Trophees tant sacres que profanes de la duch\u00e9 de Brabant ..., Volume 1, il duca fu condotto nel suo ducato, dove tentarono inutilmente di curarlo, senza precisare il luogo.&lt;br&gt;Ancora il \"Balduini Ninovensis Chronicon\" ci informa che gli succedette il figlio, Giovanni (Giovanni II).\nDurante il suo regno il Brabante continu\u00f2 ad opporsi all'espansione francese. Cerc\u00f2 di strappare l'Olanda meridionale al conte Giovanni I di Hainaut, filofrancese, ma senza successo: Giovanni II di Brabante, alleatosi con Gwijde di Namur, all'inizio del XIV secolo, riusc\u00ec a conquistare buona parte dell'Utrtecht e della Zelanda, prendendo prigioniero Gwijde, il fratello di Giovanni I di Hainaut. Gwijde di Namur, l'alleato di Giovanni II venne infine sconfitto nel 1304 dalle flotte olandesi e francesi, al comando di Ranieri I di Monaco, nella battaglia navale di Zierikzee (questi avvenimenti sono raccontati dalla \"Chronologia Johannes de Beke\") e Giovanni I di Hainaut riconquist\u00f2 il proprio potere nelle contee d'Olanda e Zelanda.\nGiovanni II, che soffr\u00ec per tutta la vita di calcolosi renale e voleva assicurare una successione pacifica al suo figlio ed erede Giovanni III, il 27 settembre 1312 firm\u00f2 la Carta di Kortenberg; l'accordo prevedeva, che un consiglio, composto dai rappresentanti delle citt\u00e0 e della nobilt\u00e0, si riunisse ogni tre settimane per garantire nel ducato l'osservanza dei privilegi e delle consuetudini.\nGiovanni II mor\u00ec esattamente un mese dopo la firma della Carta di Kortenberg, come ci conferma la \"Oude Kronik van Brabant\" (non consultata). Dopo la morte venne tumulato nella Concattedrale di San Michele e Santa Gudula a Bruxelles..\nMatrimonio e discendenza.\nL'8 luglio 1290 Giovanni spos\u00f2 nell'abbazia di Westminster, a Londra, Margherita d'Inghilterra, figlia di re Edoardo I d'Inghilterra e della sua prima regina consorte Eleonora di Castiglia. \nGiovanni II da Margherita ebbe un solo figlio:\nGiovanni II da alcune amanti di cui non si conoscono n\u00e9 il nome n\u00e9 gli ascendenti ebbe quattro figli illegittimi:"}
{"id": "3704713", "revid": "1494169", "url": "https://it.wikipedia.org/wiki?curid=3704713", "title": "Yagi", "text": ""}
{"id": "3704714", "revid": "56620", "url": "https://it.wikipedia.org/wiki?curid=3704714", "title": "Giovanni II del Brabante", "text": ""}
{"id": "3704718", "revid": "516508", "url": "https://it.wikipedia.org/wiki?curid=3704718", "title": "Linea di successione al trono di Iugoslavia e di Serbia", "text": ""}
{"id": "3704720", "revid": "516508", "url": "https://it.wikipedia.org/wiki?curid=3704720", "title": "Corona di Iugoslavia", "text": ""}
{"id": "3704724", "revid": "1573940", "url": "https://it.wikipedia.org/wiki?curid=3704724", "title": "Palazzo dei Diavoli", "text": "Il cosiddetto Palazzo dei Diavoli \u00e8 un'antica abitazione in pietra posta al civico 30 dell'omonima via a Firenze, nei pressi dell'Isolotto. A causa del suo aspetto austero e spartano, i contadini della zona fantasticarono superstizioni e leggende, da cui poi \u00e8 derivato il nome.\nTutt'oggi alcune dicerie locali tramandano che il Palazzo dei Diavoli sia stata la residenza del noto pittore fiorentino Agnolo di Cosimo di Mariano, meglio conosciuto come il Bronzino.\nStoria e descrizione.\nAnche se a livello storico-architettonico non \u00e8 stato approfondito, dai caratteri della struttura e delle aperture (porte e finestre) probabilmente si tratta di una casa torre duecentesca costruita in arenaria, poi \"appalagiata\" nel trecento, ovvero sono state addossate alla torre originaria altre strutture abitative.\nL'antico \"fortilizio\" due-trecentesco, \u00e8 appartenuto dal 1427 fino alla fine del XVI alla famiglia fiorentina degli Alberti, successivamente al catasto ottocentesco la propriet\u00e0 risulta passata alla famiglia Franceschi risultando come casa colonica con orto e bindolo con annessi terreni \"lavorativi\". Potrebbe quindi essere stata una seconda residenza di queste famiglie che possedendo terre in aree suburbane, la utilizzavano per villeggiare e per controllare i mezzadri."}
