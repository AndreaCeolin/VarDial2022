{"id": "3118694", "revid": "124747730", "url": "https://it.wikipedia.org/wiki?curid=3118694", "title": "Scuola Grande dei Carmini", "text": "La Scuola Grande dei Carmini \u00e8 un palazzo di Venezia, ubicato nel sestiere di Dorsoduro, nella Calle della Scuola che collega il Campo Santa Margherita ed il Campo dei Carmini. \u00c8 la sede dell'omonima scuola di devozione e di carit\u00e0 pi\u00f9 precisamente Scuola Grande Arciconfraternita di Santa Maria del Carmelo.\nStoria.\nFondata nel 1594 durante il patriarcato veneziano di Lorenzo Priuli ed il dogado di Pasquale Cicogna, e riconosciuta ufficialmente sotto il titolo di Scuola del Santissimo Abito della Madonna Carmelitana nel 1597, fu, solo nel 1767, l'ultima scuola ad essere stata riconosciuta \"Grande\" dal Consiglio dei Dieci.\nLa nascita della scuola \u00e8 probabilmente dovuta alla presenza in quei luoghi, vicino al convento dei Carmelitani, di una comunit\u00e0 di donne, attestata gi\u00e0 nel trecento, chiamata Scuola di Santa Maria del Monte Carmelo o Pinzochere dei Carmini. Veniva anche chiamata pi\u00f9 popolarmente Fraternita dell'Abitino in quanto l'attivit\u00e0 del gruppo era la confezione degli scapolari. Non sono note notizie pi\u00f9 precise, eccetto il fatto che si riunivano prima nella nuova chiesa di Santa Maria del Carmelo, almeno dal 1348, e dal 1498 in una casa detta \"Ospizio della Madonna della Speranza\". Inoltre ebbero, nei primi del Cinquecento, l'autorizzazione papale ad utilizzare l'altare della Visitazione di Maria Vergine (noto anche come di S. Maria Elisabetta), il terzo nella navata destra della stessa chiesa, per le proprie funzioni religiose. Ne resta traccia nella \"Mariegola\" della nuova Scuola che, a differenza delle altre pi\u00f9 antiche Scuole veneziane, ammetteva esplicitamente le donne tra i membri della confraternita. Nell'antico documento si leggeva gi\u00e0 nelle prima riga \u00ab[\u2026] Confraternita di filli e sorelle sotto il nome dell'abito della gloriosissima Vergine [\u2026]\u00bb, concetto ripreso pi\u00f9 avanti citando in un augurio e preghiera \u00ab[\u2026] li n[ost]ri fratelli et sorelle [\u2026]\u00bb.\nLa Scuola aveva come scopo le opere caritatevoli, come l'assistenza ai poveri ed agli ammalati o il \"maritar donzele\" con la dovuta dote, oltre ai fini di solidariet\u00e0 tra i membri (una cosa oggi assimilabile alle assicurazioni). Il sostentamento della scuola era basato sulla rendita del crescente patrimonio immobiliare, sulle elemosine ed i lasciti testamentari, che dovevano essere cospicui se la momento del riconoscimento a Scuola Grande la confraternita poteva vantare un patrimonio di 230.000 ducati. E d'altra parte insorse, intorno al 1630, un contenzioso con i frati del convento risolto presso gli Avogadori de Comun con l'impegno della Scuola al versamento al convento di 50 ducati annui ed a limitare il numero dei \"cercanti\" (gli incaricati a sollecitare e raccogliere elemosine e lasciti) a tre per Venezia, uno per le isole della Laguna ed un altro per la chiesa.\nI confratelli della Scuola erano tutti laici, artigiani e commercianti ma anche salariati e perfino poveri sebbene per divenire confratelli si dovesse pagare una tassa proporzionale alle proprie disponibilit\u00e0, ma comunque a propria discrezione e con evidenti effetti nel venire a far parte della cerchia dei \"maggiorenti\", ed almeno una lira all'anno. Tuttavia i frati del convento operarono una notevole ingerenza nelle attivit\u00e0 della scuola (a partire dalla scelta del primo Guardian Grande Bernardino Suardi) che, al contrario del sostanziale consenso espresso all'approvazione della regola nel 1597, nel 1625 fu decisamente censurata dal Consiglio dei Dieci ribadendo che leggi veneziane impedivano che il Clero potesse partecipare alle decisioni delle Scuole, special modo per quanto riguardava le acquisizioni immobiliari, ed arrivando ad annullare l'elezione a Guardian Grande di Vincenzo Suardi, parente del primo.\nLa scuola aveva inizialmente sede presso l'altare della Visitazione (quello gi\u00e0 delle Pinzocchere) nella chiesa dei Carmini che immediatamente ricostruirono, originariamente in legno, e ornarono con la pala della \"Vergine in Gloria che consegna lo Scapolare a San Simone Stock\" dipinta e donata dal veronesiano Pace Pace, confratello della scuola e di cui fu anche Guardian Grande nel 1618.\nNel 1599 poterono affittare uno spazio nell'adiacente complesso conventuale dei Carmini che in poco tempo risult\u00f2 insufficiente alle necessit\u00e0 della Scuola. Nel 1625, con il parere positivo dei Savi alle Decime, a cui si impegnavano al pagamento delle imposte, e l'approvazione del Consiglio dei Dieci poterono acquistare all\"incanto per 3500 ducati gli spazi per costruire la propria sede, una parte dell'eredit\u00e0 del nobiluomo Guoro. Si trattava di piccoli edifici fatiscenti che interessavano una parte a forma di \"L\" dell'attuale pianta rettangolare: la porzione all'angolo sinistro della facciata era occupato dal piccolo edificio della \"Farmacia alle tre frecce,\" col negozio al piano terra e l'abitazione dello speziale al primo piano. \nNel 1627, su progetto dell'architetto Francesco Caustello, Inizi\u00f2 costruzione, rallentata leggermente conflitto giudiziario, per questioni di vicinato, con il N.H. Civran erede del Guoro, contenzioso risolto definitivamente nel 1636 con l'acquisto delle vicine propriet\u00e0 del Civran per 8.000 ducati. Ben pi\u00f9 grave e tragica fu la sospensione lavori a causa della peste del 1630 che poterono riprendere soltanto a fine anno. L'edificio, completo della cappella e delle sovrastanti sale capitolari e dell'archivio, fu inaugurato nell'ottobre 1638. Sul soffitto della Sala del Capitolo era gi\u00f9 stata installata la grande tela dell\"'Assunzione della Vergine\" di Alessandro Varotari, spostata nel settecento nella Sala dell'Albergo, ed i pavimenti di marmo policromo erano stati finiti.\nNel 1668 si present\u00f2 l'occasione di acquistare l'acquisto della \"Farmacia alle tre frecce\", e nello stesso anno pervenne anche il cospicuo lascito del N.H. Barbaro Badoer che avrebbe consentito un pi\u00f9 agevole prosieguo dei lavori. I lavori ebbero inizio l'anno successivo questa volta sotto la direzione di Baldassare Longhena che ebbero fine nel 1670. In cosa sia consistito l'intervento dell'allora settantenne Longhena non \u00e8 chiarissimo: se sia limitato a raccordare nell'esterno l'esistente con il nuovo o se abbia operato modifiche progettuali sostanziali. L'unica ideazione certa \u00e8 quello dello scalone monumentale con i suoi grandi portali verso la cappella ed il capitolo sebbene per l'esecuzione si facci il nome di Antonio Gaspari, allievo e collaboratore del Longhena.\nAlla fine del Seicento la Scuola era completamente agibile ma oltre agli altari marmorei ed il soffitto dalla Sala Capitolare concluso nel 1674 con gli stucchi, che verranno poi demoliti era piuttosto povera di arredi e particolarmente dei dipinti che invece decoravano fittamente le altre Scuole. I confratelli, consci che la prima missione era la carit\u00e0, svolsero i primi lavori in economia affidandosi a pittori meno noti ed alcuni a tutt'oggi sconosciuti: \u00e8 il caso per esempio dei due dipinti di Amedeo Enz nella sala Capitolare. Ai primi del Settecento si risolsero a chiedere l'autorizzazione agli Avogadori de Comun di poter mettere a bilancio la realizzazione di nuove pitture e decorazioni. Gli Avogadori, dopo un sopralluogo, concordarono con la necessit\u00e0 ed autorizzarono le spese. Inizi\u00f2 cos\u00ec un vasto programma iconografico che vide prima il completamento nel 1703-4 dei dipinti alle pareti delle sale del Capitolo e dell'Albergo, e poi con un ritmo relativamente pi\u00f9 serrato la realizzazione della pala della cappella de degli stucchi dello scalone (1728-1729), i dipinti di Nicol\u00f2 e Giovanni Bambini sulle pareti della cappella (1733-1739), il rifacimento del soffitto della Sala Capitolare ad opera di Tiepolo (1640-1649), per finire con l'intero ciclo progettato dallo Zompini per la Sala dell'Archivio e per il soffitto della Sala dell'Albergo (1748-1753).\nA seguito dei decreti napoleonico la scuola fu soppressa una prima volta nel 1806 ma venne immediatamente ricostituita con l\u2019autorizzazione del Dipartimento dell\u2019Adriatico. Nel 1807 fu definitivamente soppressa ed suoi beni immobili passarono al demanio dello Stato mentre il tesoro si occup\u00f2 di confiscare 14 casse di preziosi vari destinati ad essere fusi e trasformati in moneta. Tuttavia in una lettera del Prefetto del\u2019Adriatico al parroco si ribadiva da una parte il divieto a costituirsi in societ\u00e0 ma che \u00abnon osta che particolari divoti in dipendenza del Parroco intervengano a pie pratiche ed a funzioni religiose per impulso di zelo spontaneo\u00bb, la Scuola quindi pot\u00e9 sopravvivere, dal punto di vista legale, in modo illegittimo. Con l\u2019occupazione austriaca le maglie furono meno strette e nel 1840 il Patriarca Monico trasmise al governo austriaco la richiesta dei confratelli per costituirsi in Arciconfraternita. Nel 1853, dopo l\u2019approvazione dell\u2019Imperatore, fu ufficialmente ricostituita e posta sotto il controllo della Chiesa piuttosto che del governo civile. Durante il successivo governo italiano l\u2019Arciconfraternita continu\u00f2 ad essere riconosciuta e classificata come Ipab nel 1921 per seguire poi tutte gli aggiornamenti legislativi repubblicani. Nel 1938 il Patriarca Piazza riconsacr\u00f2 l\u2019edificio della Scuola tornandolo ufficialmente adibito al culto.\nLa Scuola continua la sua attivit\u00e0 ancora oggi, essendo sede di iniziative culturali, oltre che sede museale di rilievo.\nDescrizione.\nEsterni.\nLa facciata della Scuola Grande dei Carmini, in stile barocco, \u00e8 rivolta a sud e d\u00e0 sul lembo sud-occidentale di Campo Santa Margherita, mentre l'unico altro lato non coperto ad altri edifici \u00e8 rivolto ad ovest, parallelo alla navata sinistra della chiesa dei Carmini e visibile da Campo dei Carmini.\nIl candore delle due facciate si deve alla loro superficie in pietra d'Istria e si oppone al nero delle fitte inferriate in ferro battuto, che chiudono ogni finestra dell'edificio.\nFacciata sud.\nLa monumentale facciata principale si sviluppa su due livelli chiusi da cospicui cornicioni e pentapartita da lisce semicolonne corinzie binate impostate su alti basamenti specchiati. La partizione a cinque segue l'obiettivo di ricostruire un'unit\u00e0 simmetrica alla facciata e non ha un'esatta corrispondenza con la struttura interna. Le tre aperture nei due piani a destra corrispondono alla cappella e alla sala capitolare gi\u00e0 finite nel 1638, le due di sinistra sono dovute ad un'aggiunta seguita all'acquisizione nel 1667 dell'edificio della \"Farmacia alle tre frecce\" che occupava tutto l'angolo sinistro. Quest'ultima realizzazione, a differenza della porzione precedente, \u00e8 divisa internamente in tre piani ed internamente le grandi finestre sono parzialmente cieche. Al piano terra, elevati da tre gradini, si aprono i due portali ad arco con mascherone angelico in chiave, sormontati da timpani centinati spezzati da una nicchia vuota. Ad essi sono interposte le tre finestre sempre ad arco, con mascheroni femminili in chiave, sormontate da un timpano triangolare. Il piano superiore riprende la medesima struttura ripetendo la cadenza delle aperture, solo quelle corrispondenti ai portali sono pi\u00f9 ampie e l'arco si inserisce nel timpano centinato spezzato sull'architrave.\nFacciata ovest.\nLa facciata laterale, leggermente pi\u00f9 bassa della principale, si sviluppa su tre livelli, corrispondenti alla divisione interna. \u00c8 raccordata alla facciata principale da un semplice costolatura lisci sull'angolo. Al piano terra, con paramento a bugnato liscio, si aprono due portali ad arco con mascherone angelico e circondati da semipilastri ionici specchiati che reggono il timpano, a questi si affiancano quattro finestrelle quadrangolari tagliate direttamente nel bugnato e chiuse in alto da una piattabanda digradante verso il centro della foratura. Il primo piano \u00e8 caratterizzato invece da una serie di otto finestre centinate interrotta in corrispondenza dei portali, da false nicchie con catino a conchiglia e mascherone femminile coperte infine da un timpano centinato e spezzato sull'architrave. Al secondo piano, in stretta corrispondenza al sottostante, si apre una serie ininterrotta di dieci finestre centinate e intervallate da semipilastri corinzi.\nInterni.\nInternamente la Scuola dei Carmini conserva negli ambienti della loro originaria collocazione opere d'arte, arredi e decorazioni di inestimabile valore artistico. Opere tipiche della tradizione delle scuole veneziane, per lo pi\u00f9 spogliate al tempo degli editti napoleonici.\nCappella di Santa Maria del Carmelo e Sacrestia.\nAlla destra del piano terreno, si trova un'ampia cappella, in stile barocco, ad unica navata e coperta da una fitta travatura lignea, dedicata a Santa Maria del Carmelo, protettrice della confraternita.\nDentro una breve nicchia aperta da un cospicuo arco trionfale sta l'altare maggiore, nella sovrastruttura chiusa da un timpano centinato e spezzato sull'architrave \u00e8 posta la pala della \"Madonna del Carmelo\" opera di Sante Piatti (1728). AI lati dell'altare i due grandi busti settecenteschi in legno scolpito e dipinto finto marmo di \"San Simone Stock\" e della \"Vergine,\" attribuiti a Giacomo Piazzetta. Il resto della sala, dove le cornici marmoree delle porte e delle finestre lasciano spazio, \u00e8 interamente decorata con dipinti a grisaille di Niccol\u00f2 Bambini, aiutato dal figlio Giovanni, prevalentemente dedicati al culto mariano ed eseguiti tra il 1733 ed il 1739: in controfacciata l'\"Annunciazione\" divisa in due comparti ai lati della porta sopra cui sta un\" Padre Eterno\"; sulla parete destra l\"'Assunzione della Vergine\" e il \"Riposo in Egitto\"; sulla parete sinistra la \"Circoncisione di Ges\u00f9\" seguita dalle tre allegorie delle virt\u00f9 teologali, prima la \"Fede\" poi, stretta sopra i portali dello scalone, la \"Speranza\" ed infine la \"Carit\u00e0\"; gli altri spazi minimi, come le strette fasce verticali tra le finestre e l'altare o gli angoli, sono coperti da putti e glorie di angeli e sopra ogni finestra sta un cherubino.\nDal fondo a sinistra della cappella, attraverso un corridoio di servizio si accede alla sagrestia, un piccolo ambiente coperto da una volta a botte finemente lavorata a stucchi e impreziosito dagli originali arredi in legno.\nScalone e corridoio.\nSulla parete sinistra della cappella si erge l'armonica composizione marmorea dei portali verso lo scalone ed i corridoi che conducono alle porte verso la chiesa ed il campo dei Carmini. Al centro, dentro una struttura tripartita da quattro lesene corinzie e limitata dalla trabeazione, sono le due grandi aperture di accesso allo scalone monumentale, ad arco con mascherone femminile in chiave. Li divide una falsa nicchia chiusa anche questa nella chiave d'arco da una maschera femminile e sormontata da una ricca ghirlanda. Ai lati della struttura centrale sono le due aperture verso i corridoi, pi\u00f9 basse, trabeate, correlate dalla corrispondenza della trabeazione alle alette degli archi centrali Lo scalone corre prima in due rampe parallele, aperte e balaustrate simmetricamente nei fianchi verso i corridoi, e dopo il mezzanino su unica rampa. Fu realizzato da Antonio Gaspari certamente su concezione del suo maestro Baldassarre Longhena. I pregevoli stucchi bianchi e dorati (1728-29) che decorano le volte a botte delle rampe e del corridoio al mezzanino con putti, maschere femminili o mostruose, sirene, aquile e motivi vegetali, sono opera del luganese Alvise Bossi, attivo a Venezia nei primi decenni del settecento. Nell'ultima rampa gli stucchi si fanno pi\u00f9 raffinati e rarefatti ed i tre medaglioni sono completati dalle tre Virt\u00f9 teologali, affrescate da Sante Piatti (1733).\nSala capitolare.\nSituata al secondo piano, \u00e8 la sala di maggiore rappresentanza in quanto destinata alle riunioni plenarie, come quelle per le elezioni degli organi di governo, ma anche alle grandi cerimonie di importanza cittadina. Corrispondente per posizione e dimensioni, se non per la maggiore profondit\u00e0 della nicchia dell'altare, alla sottostante cappella, \u00e8 arricchita in tutte le sue parti dalle pi\u00f9 preziose opere. Tra queste \u00e8 particolarmente famoso il soffitto con i dipinti di Giambattista Tiepolo incorniciati dai preziosi stucchi con putti, motivi vegetali e modanature mistilinee ad opera di Abbondio Stazio. \nSulla parete di fondo, dentro una grande e luminosa nicchia, aperta anche questa da un arco trionfale impreziosito da dorature e dagli angeli a stucco sui pennacchi (opera di Abbondio Stazio), \u00e8 l'altare. Una preziosa architettura composta da due strutture in marmo violaceo e bianco sormontate da timpani, l'una dentro l'altra con un raffinato effetto prospettico di profondit\u00e0, e davanti a una falsa nicchia la grande statua della \"Vergine col Bambino che porge lo scapolare\", opera seicentesca di Bernardo Falcone (1659). Preziosi anche gli stucchi dello \"Spirito Santo in gloria di cherubini\" e dei putti applicati sulla lunetta posteriore e la volta interna, opera sempre dello Stazio.\n\"Il soffitto di Tiepolo\".\nNel soffitto, incorniciate dagli stucchi dello Stazio, sono montate le nove tele del ciclo di Giambattista Tiepolo. L'incarico gli fu dato nel 1739 e avrebbe dovuto essere consegnato entro il Natale del 1740 per il comparto centrale ed entro altri sei mesi per gli scomparti laterali ma slitt\u00f2 per questi ultimi fino al 1744 mentre il pannello centrale fu consegnato nel 1749. Inizialmente Tiepolo tentenn\u00f2 nell'accettare l'incarico che prevedeva soltanto la realizzazione di nuovi dipinti a contorno dell\"'Assunzione della Vergine\" di Alessandro Varotari gi\u00e0 in situ. Alla fine si decise di spostare il telero dell'Assunta nella sala dell'Albergo e gli stucchi (realizzati nel 1664-74 dal bresciano Domenico Bruni per farvi da cornice), incompatibili con la nuova sistemazione, fu spostato vennero demoliti. Tiepolo present\u00f2 e discusse con i confratelli due proposte, una di sole cinque tele e l'altra di nove corrispondente all'esistente, tranne qualche variazione in corso d'opera.\nLa grande tela rettangolare centrale rappresenta il tema principale di devozione della scuola: \"La Vergine in gloria consegna lo scapolare a San Simone Stock,\" ovvero il racconto della visione avuta dall'allora Priore generale dei Carmelitani nel 1251. La composizione \u00e8 energicamente movimentata dalle diagonali della composizione e vivacizzata dai contrasti di luci ed ombre. Verticalmente al centro ma spostato verso destra appare nello squarcio delle nubi il convulso gruppo degli angeli, putti e cherubini che sostengono ed accompagnano la Vergine con il Bambino, uno degli angeli pi\u00f9 in basso porge lo scapolare. Simone Stock \u00e8 invece verso il basso a destra, vestito del bianco e bruno della tenuta dei Carmelitani, inginocchiato sul solido e terreno spigolo di un tempio, col capo basso in segno di rispetto e con le mani aperte in un atteggiamento quasi di sorpresa; un altro angelo, in controluce pi\u00f9 a sinistra, gli porge il mantello. Sotto a tutto, alla base, la misteriosa scena di tombe aperte, ossa e corpi, forse riferimento alla resurezione dei corpi nella vita eterna.\nLe tele agli angoli sono dedicate ad allegorie delle virt\u00f9, sia quelle teologali che quelle cardinali ma anche una scelta di virt\u00f9 accessorie. Il tema si riferisce al fatto che tutte le virt\u00f9 sono possedute dalla Vergine ma anche che gli uomini, e quindi i confratelli della Scuola, possono ambire a raggiungerle. Questa possibilit\u00e0 \u00e8 sottolineata dalla rappresentazione delle allegorie, s\u00ec stagliate nell'aperto cielo, ma poggiate su strutture architettoniche terrene. Secondo la tradizione, ma con brillante fantasia compositiva, sono sempre rappresentate da figure femminili con attributi differenti, talvolta seminascosti, prevalentemente giovani e con lo sguardo abbassato. Si pu\u00f2 creare un percorso ideale partendo dalla destra verso la controfacciata per proseguire in senso orario. Nel primo gruppo delle Virt\u00f9 teologali torreggia la Fede che sostiene la grande croce e con l'altra mano alza il calice sacramentale, seduta ai suoi piedi \u00e8 la Carit\u00e0 che trae a s\u00e9 i bimbi, di rosso vestita e con la fiammella dell'ardore che brilla sopra il suo capo, di spalle in penombra appare la Speranza che si trattiene all'irremovibile ancora. Il secondo gruppo verso la controfacciata a sinistra rappresenta tre virt\u00f9 accessorie: la seminascosta Penitenza \u00e8 pi\u00f9 anziana e porta una croce di legno grezzo mentre un putto le porge dall'alto un ramo per flagello; in primo piano \u00e8 l'Umilt\u00e0 vestita di bianco con un tenero agnello tra le braccia ed i piedi posati sopra una corona capovolta ed uno scettro; a destra di spalle \u00e8 la Castit\u00e0, seminuda che regge un grande crivello. Verso l'altare a sinistra stanno due Virt\u00f9 Cardinali come dialogando tra loro: la Giustizia vestita d'oro \u2013 ma non coronata \u2013 tiene ritta la spada e la bilancia \u00e8 posta di scorcio; la Fortezza volge il capo verso l'altra, non \u00e8 completamente armata \u2013 a differenza dell'uso \u2013 tiene soltanto l'elmo in braccio e la lancia \u00e8 abbandonata in basso, poggia la mano in atteggiamento dialogante sulla colonna ai cui piedi sta un leone \u2013 altri due suoi classici attributi \u2013 mentre un putto con un ramoscello d'alloro gioca con la belva. Per finire verso l'altare a sinistra sono le altre due Virt\u00f9 cardinali accompagnate da un'altra accessoria: la Prudenza porta tutti i suoi attributi \u2013 il doppio volto, lo specchio e il serpente \u2013 ma \u00e8 significativamente mostrata in movimento; sdraiata a terra \u00e8 la Purezza, una giovinetta vestita di bianco con una bianca colomba tra le mani; sullo sfondo di spalle \u00e8 la Temperanza colta nell'atto di travasare da una brocca ad un'altra brocca, in questo caso nascosta. \nI quattro dipinti posti lungo i lati riportano temi meno canonici ma legati ad argomenti cari alla Scuola e quindi alle propriet\u00f2 miracolose dello scapolare. Accosti ai lati corti del telero centrale, il dipinto verso la controfacciata rappresenta una gloria di angeli che portano il libro della \"Mariegola\" della scuola e rotoli di pergamene con una bolla pendente mentre quello verso l'altare mostra altri angeli che portano uno scapolare ed un mazzo di gigli. La a dinamica scena sulla tela accosto al lato lungo sulla sinistra del telero maggiore evoca uno dei miracoli compiuti in virt\u00f9 dello scapolare: un giovane muratore che sta precipitando da un\u2019impalcatura viene salvato da un angelo che tiene nella mano lo Scapolare: la scena \u00e8 marcata dalla leggerezza dell'angelo che sorregge abbracciandolo il giovane contrapposta alla agitata e convulsa figura di quest'ultimo nel terrore della caduta. L'ultima tela posta a destra un angelo fa evidente riferimento alla \"Bolla Sabatina,\" emessa nel 1322 dal Papa Giovanni XXII e ribadita 1532 dal Papa Clemente VII, la quale affermava che l'anima di chi avesse indossato lo Scapolare sarebbe ascesa dal purgatorio al paradiso nel sabato successivo alla morte. Abbiamo cos\u00ec, davanti ad un gruppo angelico illuminato da una paradisiaca luce dorata, un angelo con una svolazzante veste rossa mostra che porge lo Scapolare a due anime avvolte dalla penombra del purgatorio. \nMerita attenzione anche l'esecuzione della decorazione a stucco del soffitto, opera di Abbondio Stazio con la collaborazione nelle dorature di Carpoforo Mazzetti, un altro decoratore ticinese. Le incorniciature mistilinee delle tele ripetute nelle riquadrature rosate e verdine, ma anche le pacate decorazioni vegetali o a conchiglie oppure i volti muliebri classicheggianti che fanno da contrappunto ai vivacissimi, ma non invadenti, putti, fanno pensare ad un concorso progettuale del Tiepolo \n\"Le pareti\".\nA completare la decorazione della sala sono state poste numerose tele alle pareti sopra gli stalli lignei gi\u00e0 a partire dalla fine del seicento, quando ancora vi era presente il soffitto del Padovanino. I loro tenebrosi colori, tipici della pittura veneziana di quel periodo, si contrappongono alla luminosit\u00e0 dell'inatervento tiepolesco. Sulla controfacciata i dipinti pi\u00f9 antichi, due tele di Amedeo Enz poste in opera nel 1679 e dedicate a due papi di notevole importanza per gli ordini del Carmelo: \"Il Papa Paolo V riceve l'ambasciatore di Spagna\" e \"Papa Giovanni XXII riceve da Maria lo scapolare\". Sulla parete di destra, di fronte all'ingresso, sta la serie di tre miracoli attribuiti alla Madonna del Carmelo dipinti da Antonio Zanchi: il \"Miracolo del pozzo\", dove una bambina che viene salvata dopo aver passato otto giorni sul fondo di un pozzo; la \"Guarigione miracolosa del principe di Sulmona\", che ferito alla coscia da una lancia durante un torneo viene guarito miracolosamente; la \"Guarigione miracolosa di un povero ammalato\" ricorda la missione verso i poveri e gli ammalati della Scuola. Sulla parete dello scalone sono tre dipinti di Gregorio Lazzarini del 1704: la grande tela della \"Adorazione dei Magi\" e le due tele degli \"Angeli che chiamano i pastori,\" sagomate attorno alle complesse cornici marmoree dei portali. \nSala dell'Archivio.\nLa sala, particolarmente illuminata dalla serie initerrotta di finestre prospicienti il campo dei Carmini, \u00e8 decorata da un raffinato pavimento intarsiato di marmi policromi con disegni di stelle con effetto di rilievo. Gli stalli e gli armadi con pannelli decorati a volute, motivi floreali e maschere sono intervallati da dodici cariatidi, quasi a tutto tondo, raffiguranti santi e profeti ad opera di Giacomo Piazzetta \u2013 il padre di Giovanni Battista. Per la decorazione pittorica di questa sala era stato indetto dal Guardian Grande un concorso nel 1744 vinto dopo due anni da Gaetano Zompini. Zompini realizz\u00f2 solo una parte delle opere, la maggior parte furono invece dipinte da Giustino Manescardi che mantenne disciplinatamente l'omogeneit\u00e0 tematica ed il medesimo cromatismo.\n\"Le pareti\".\nLa parte superiore delle pareti \u00e8 decorata da un ciclo di tele a tema biblico che vede protagoniste le donne, con un chiaro riferimento mariano. Nella piccola propaggine che fa da anticamera tra l'Albergo e la Sala dell'Archivio si trova l'unica tela di un autore diverso e dal diverso effetto chiaroscurale, il notevole dipinto \"Giuditta e Oloferne\" di Giovanni Battista Piazzetta. Particolare la scelta iconografica dell'autore, riscontrabile in questo dipinto similmente come negli altri suoi dello stesso tema all'Accademia di San Luca, a Palazzo Corsini e un altro in collezione privata, di evitare le comuni rappresentazioni sanguinose e presentare Giuditta che osserva meditabonda Oloferne addormentato poco prima di ucciderlo. Sulla parete di fondo sono \"Abigail che placa il re Davide\" di Giustino Menescardi e \"Rebecca al pozzo\" di Gaetano Zompini. Sulla parete adiacente alla Sala Capitolare, \u00e8 sagomato attorno al portale il \"Martirio dei Maccabei\" di Giustino Menescardi, dove la presenza femminile \u00e8 data dalla figura sofferente della madre costretta a presenziare il supplizio dei suoi figli. Sulla parete verso la Sala dell'Albergo \u00e8 un'altra opera di Gaetano Zompini, \"Esther sviene davanti ad Assuero\".\n\"Il soffitto\".\nIl progetto iconografico del soffitto \u00e8 anch'esso del pittore veneto Gaetano Zompini, ma completamente dipinto dal Menescardi. La cospicua partizione a lacunari intagliata in legno che fa da cornice avrebbe dovuto essere dorata ma rimase incompiuta. Al centro \u00e8 la tela de \"La Vergine appare al profeta Elia sul monte del Carmelo\": anche qui la Vergine porge lo Scapolare ad Elia, che la tradizione vuole come ispiratore dell'ordine di Carmelitani; il terzo personaggio \u00e8 probabilmente il profeta Eliseo. Sui comparti marginali pi\u00f9 quello sopra l'anticamera, con sagomature svariate, mistilinee, ovali o angolari, sono nove tele rappresentanti le \"Sibille\" che reggono tavole, libri o cartigli che le identificano e riportano accenni delle loro profezie annuncianti la Vergine ed il Cristo.\nSala dell'Albergo.\nDalla Sala Capitolare attraverso la porta a sinistra dello scalone si accede alla Sala dell'Albergo. La Sala, diversamente dalla tradizione, non fu adibita all'ospitalit\u00e0 di poveri e pellegrini ma alle riuninioni della cancelleria. Illuminata dal ritaglio squadrato dei finestroni della facciata sud e anche questa dalla lunga polifora laterale, \u00e8 ornata con un pavimento ad intarsi di marmi policromi simili a quelli dell'archivio e circondata da stalli di noce. Gli stalli sono riccamente scolpiti con pannelli formati da semicolonne sormontate da un timpano centinato spezzato affiancati da festoni verticali sorretti da teste di putto ed intercalati dalle pi\u00f9 alte semicolonne che sorreggono il cornicione di chiusura. La sala \u00e8 adibita anche a piccolo museo della Scuola: vi sono esposti l'antico stendardo della Scuola e dentro quattro vetrinette gli antichi arredi argentei ed altri paramenti sacri.\n\"Il soffitto\".\nL'elaborata cornice lignea del soffitto, opera di Francesco Lucchini (1740 c.), sviluppata in volumi pi\u00f9 leggeri tendenti al gusto rococ\u00f2, \u00e8 purtroppo rimasta incompleta delle dipinture e dorature. Al centro fu posta l\"'Assunzione della Vergine\" realizzata tra il 1634 ed il 1636 da Alessandro Varotari detto il Padovanino, spostata dalla Sala Capitolare quando ne fu commissionato il rifacimento a Tiepolo. Accosto al centro \u00e8 la Vergine sospinta da putti alati verso il Padre ed il Figlio nella luce del cielo; fa corona su tutti i lati una gloria di angeli musicanti e sul lato opposto alla Madonna un vecchio con un ramo d'ulivo rappresenta il profeta Elia, considerato il capostipite biblico dei Carmelitani. \nNei comparti minori posti a contorno sono poste le tele di Giustino Menescardi (1751-53) eseguite sullo stesso progetto dello Zompini che comprendeva anche la Sala dell'Archivio. La scelta di dipingere i quattro \"Evangelisti,\" nei comparti mistilinei disposti a croce sui lati \u00e8 piuttosto canonica, peculiare \u00e8 invece l'aggiunta agli angoli di altrettanti profeti negli ovali sugli angoli: un'opzione di culto mariano specifica della Scuola. \"David\" sta a ricordare la genealogia della Vergine e gli altri tre stanno a ricordare con le loro profezie i privilegi teologici di Maria: \"Isaia\" in riferimento alla maternit\u00e0 verginale, \"Geremia\" in riferimento alla maternit\u00e0 divina ed \"Ezechiele\" in riferimento alla verginit\u00e0 dopo il parto.\n\"Le pareti\".\nSopra gli stalli la sala \u00e8 interamente coperta di dipinti parzialmente preesistenti al compimento del soffitto e presenta un minore intento di omogeneit\u00e0 iconografica rispetto alle altre sale. Sulla parete tra le due finestre della facciata sud sono tre tele di un autore anonimo dei primi del settecento; la \"Vergine degli scapolari\", l'\"Allegoria di Venezia inginocchiata davanti alla Vergine\" e la \"Presentazione di Ges\u00f9 al tempio\". Sulla parete attorno al portale verso la Sala Capitolare i due episodi del \"Sogno di Giuseppe\" e il \"Riposo in Egitto\" dipinti da Antonio Balestra nel 1703, notevoli per la capacit\u00e0 compositiva ed il forte cromatismo certamente ispirati dagli studi romani presso Carlo Maratta. Sulla parete adiacente alla Sala dell'Archivio, la \"Vergine consegna lo scapolare a Sant'Alberto degli Abati\", di autore anonimo del XVII secolo, e l\"'Adorazione dei pastori\" (1697) di Ambrogio Bon, composto tra la luminosit\u00e0 delle figure divine ed il digradare dal chiaroscuro fino alla penombra degli astanti."}
{"id": "3118695", "revid": "767487", "url": "https://it.wikipedia.org/wiki?curid=3118695", "title": "Y\u014dhei Fukumoto", "text": ""}
{"id": "3118698", "revid": "1543377", "url": "https://it.wikipedia.org/wiki?curid=3118698", "title": "W58", "text": "W58 \u00e8 una complessa radiosorgente associata a una regione H II visibile in direzione della costellazione del Cigno.\nOsservazione.\nLa regione di W58 si individua nella parte centro-meridionale della costellazione del Cigno, su un tratto della Via Lattea molto luminoso e ricco di campi stellari di fondo; la sua posizione \u00e8 reperibile circa un grado a sudest del centro della linea congiungente le stelle Sadr e Albireo, ed \u00e8 segnata da due nebulose a emissione indicate con le sigle Sh2-99 e Sh2-100, entrambe visibili e fotografabili utilizzando appositi filtri.\nIl periodo pi\u00f9 indicato per la sua osservazione nel cielo serale va da giugno a novembre, specialmente dalle regioni dell'emisfero boreale, dove appare molto alta sull'orizzonte; dall'emisfero australe la sua visibilit\u00e0 risulta mediamente pi\u00f9 limitata a causa della declinazione positiva (boreale) di W58.\nCaratteristiche.\nW58 comprende due regioni di formazione stellare situate a distanze diverse fra loro, su due diversi bracci di spirale della Via Lattea. La regione pi\u00f9 prossima al sistema solare \u00e8 quella situata a 8400\u00a0parsec, sul Braccio di Perseo; ad essa appartengono quasi tutte le sottocomponenti di W58, comprese le due nebulose Sh2-99 e Sh2-100, visibili anche nella banda della luce visibile. Questa regione appare suddivisa in varie componenti in base alla sua emissione alle onde radio; queste componenti sono catalogate con una lettera progressiva, da W58\u00a0A a W58\u00a0H. Le prime quattro componenti (A, B, C e D), che coincidono con i punti di massima densit\u00e0 della massa gassosa, comprendono altrettante regioni\u00a0H\u00a0II ultracompatte. Il complesso nebuloso ospita una ventina di sorgenti di radiazione infrarossa, comprese quattro sorgenti IRAS e due sorgenti indicate con la sigla IRS1 e IRS2. Fra le sorgenti individuate nelle microonde, cinque coincidono con altrettanti maser, dei quali due a idrossido, due ad acqua e uno a metanolo. A queste si aggiungono alcune sorgenti di onde radio, per un totale di oltre quaranta componenti coincidenti con oggetti stellari giovani originatesi nella regione.\nLa regione di emissione nelle onde radio catalogata come W58\u00a0G mostra delle particolarit\u00e0 rispetto alle altre sorgenti; essa comprende infatti quattro oggetti nebulosi situati a distanze diverse fra loro: i primi due sono connessi ad una regione adiacente alla Fenditura del Cigno, a circa 900\u00a0parsec (2930 anni luce) di distanza; il terzo oggetto \u00e8 indicato col nome di Regione Estesa Sud Est (\"Extended Region South East\") di W58 ed \u00e8 situato sul Braccio di Perseo alla distanza di circa 8400\u00a0parsec (27400 anni luce), mentre il quarto oggetto, il pi\u00f9 studiato, \u00e8 una grande regione\u00a0H\u00a0I appartenente probabilmente al Braccio del Cigno, ad una distanza pari a ben 12400\u00a0parsec (40420 anni luce). A differenza delle altre sorgenti di W58, infatti, questa componente di W58\u00a0G possiede una velocit\u00e0 radiale molto pi\u00f9 negativa, che \u00e8 la prova pi\u00f9 evidente del fatto che si tratti di un sistema differente rispetto alle altre componenti."}
{"id": "3118703", "revid": "436907", "url": "https://it.wikipedia.org/wiki?curid=3118703", "title": "Il mondo in un secondo", "text": "Il mondo in un secondo \u00e8 il secondo album in studio della cantante italiana Alessandra Amoroso, pubblicato il 28 settembre 2010 su etichetta Epic Records, distribuito da Sony BMG e prodotto da Dado Parisini.\nIl disco.\nDopo una serie di voci riguardo ad un nuovo album di Alessandra Amoroso da parte di diversi giornali web e riviste, il 15 luglio 2010, durante l'\"Un'estate senza nuvole Live Tour\", la casa discografica Sony Music comunica ufficialmente l'uscita del nuovo album, prevista per fine settembre 2010. Il titolo dell'album viene, invece, comunicato nel forum ufficiale di Alessandra Amoroso il 29 agosto 2010. Il 30 agosto la \"Sony\" comunica la data di uscita dell'album, il 28 settembre 2010.\nIl 7 settembre 2010 viene pubblicata la tracklist dell'album nel sito ufficiale di Alessandra. L'album contiene tredici brani: oltre al singolo apripista \"La mia storia con te\" scritta da Saverio Grandi e la title-track \"Il mondo in un secondo\", fra le altre, sono presenti una canzone scritta da Francesco Silvestre ed \"Enrico Zapparoli\" dei Mod\u00e0, \"Urlo e non mi senti\", una reinterpretazione di una hit messicana dei \"Camila\", \"Mientes\", riadattata da \"Pippo Kaball\u00e0\" in italiano con il titolo \"Niente\".\nFederica Camba e Daniele Coro firmano la maggioranza dei brani: \"Dove sono i colori\" (quarto singolo estratto), \"Un fiore dal niente\", \"Domani con gli occhi di ieri\" e \"Non ho che te\". \"Antonio Galbiati\" e Dardust, firmano \"Punto di domanda\", \"Semplicemente cos\u00ec\" e la title-track \"Il mondo in un secondo\".\nL'album viene prodotto principalmente da Dado Parisini (\"La mia storia con te\", \"Niente\", \"Punto di domanda\", \"Non ho che te\", \"Il mondo in un secondo\", \"Romantica ossessione\", \"Dove sono i colori\", \"Semplicemente cos\u00ec\") e coprodotto assieme a Pino Perris (\"Urlo e non mi senti\"), \"Simone Papi\" (\"Domani con gli occhi di ieri\" e \"Un fiore dal niente\"), Chico Bennett (\"I'm a Woman\") e Richard Vission (\"Clip His Wings\").\n\u00c8 stato possibile ordinare l'album in anteprima su Ibs.it a partire dal 3 settembre 2010 e su iTunes a partire dal 14 settembre 2010. La bonus track \"Clip His Wings (Moonlight Version)\" \u00e8 disponibile, assieme al booklet digitale, solo nella versione pubblicata per iTunes.\nSuccesso commerciale.\nL'album ha debuttato direttamente alla 1\u00aa posizione della Classifica FIMI Album, restandoci per 3 settimane consecutive.\nSecondo la classifica FIMI di fine anno \u00e8 il 5\u00ba album pi\u00f9 venduto del 2010 ed il 25\u00b0 del 2011.\nL'album viene certificato disco di platino il 25 ottobre 2010 per le oltre 60.000 copie vendute e doppio disco di platino il 17 dicembre 2010 per le oltre 120.000 copie, mentre il 30 marzo 2011 diviene triplo disco di platino per aver venduto 180.000 copie.\nIl 6 febbraio 2015 viene certificato quadruplo disco di platino per aver venduto oltre 200.000 copie.\nIl mondo in un secondo tour.\nIl 26 settembre 2010 la Amoroso presenta l'album in due treni in partenza il primo da Milano verso Roma e il secondo da Roma verso Napoli. Oltre allo spettacolo sul treno, la cantante ha cantato alcuni brani nelle tre stazioni per coloro che non sono potuti salire sul treno. Alessandra Amoroso ha tenuto, inoltre, l'anteprima de \"Il mondo in un secondo tour\" il 20 dicembre 2010 al PalaLottomatica a Roma e il 22 dicembre 2010 al Mediolanum Forum di Milano. La tourn\u00e9e ripartir\u00e0 l'8 marzo 2011 dal Palasport di Sulmona per concludersi il 21 maggio 2011 a Bologna. Dal mese di luglio 2011 Alessandra Amoroso riprende \"Il mondo in un secondo tour\" che prosegue per tutta l'estate, fino a met\u00e0 settembre. Durante il tour estivo viene inoltre aggiunto un medley contenente L'amore non \u00e8 un gioco e Da qui.\nScaletta.\nBis"}
{"id": "3118710", "revid": "297059", "url": "https://it.wikipedia.org/wiki?curid=3118710", "title": "Don L. Lind", "text": ""}
{"id": "3118716", "revid": "297059", "url": "https://it.wikipedia.org/wiki?curid=3118716", "title": "Martin J. Fettman", "text": ""}
{"id": "3118717", "revid": "642594", "url": "https://it.wikipedia.org/wiki?curid=3118717", "title": "Drew Gaffney", "text": ""}
{"id": "3118718", "revid": "642594", "url": "https://it.wikipedia.org/wiki?curid=3118718", "title": "F. Drew Gaffney", "text": ""}
{"id": "3118720", "revid": "642594", "url": "https://it.wikipedia.org/wiki?curid=3118720", "title": "Frederick W. Leslie", "text": ""}
{"id": "3118722", "revid": "297059", "url": "https://it.wikipedia.org/wiki?curid=3118722", "title": "Jerry M. Linenger", "text": ""}
{"id": "3118723", "revid": "297059", "url": "https://it.wikipedia.org/wiki?curid=3118723", "title": "Roger K. Crouch", "text": ""}
{"id": "3118725", "revid": "642594", "url": "https://it.wikipedia.org/wiki?curid=3118725", "title": "Greg Linteris", "text": ""}
{"id": "3118726", "revid": "642594", "url": "https://it.wikipedia.org/wiki?curid=3118726", "title": "Gregory T. Linteris", "text": ""}
{"id": "3118727", "revid": "1573940", "url": "https://it.wikipedia.org/wiki?curid=3118727", "title": "Palazzo Adoldo", "text": "Palazzo Adoldo \u00e8 un palazzo di Venezia, ubicato nel sestiere di Santa Croce ai civici 711-712 ed affacciato sul Canal Grande vicino a Palazzo Foscari Contarini, non lontano dalla Chiesa di San Simeon Piccolo.\nSi affaccia sul Canal Grande, stretto a sinistra dal campiello della Comare, oltre il quale sorge la chiesa di San Simeon Piccolo, e a destra da Palazzo Foscari Contarini. Assieme a quest'ultimo costituisce la sede veneziana dell'INAIL.\nStoria.\nHa antiche origini e fu dimora degli Adoldo o Adoaldo, famiglia di origini greche ascritta al patriziato veneziano ed estintasi nel 1432. Un'esponente della casata, Lucia Adoldo, don\u00f2 il palazzo alla parrocchia di San Simeon Piccolo, come testimoniato da un'iscrizione sulla facciata.\nLa stessa lapide ricorda che nel 1520 l'edificio, pericolante, fu ricostruito in forme pi\u00f9 ampie da Vittore Spiera.\nArchitettura.\nDettagli della facciata sul Canal Grande.\nLa facciata si sviluppa su tre piani pi\u00f9 mezzanino nel sottotetto.\nAl piano terra, rimaneggiato, si trovano semplici aperture rettangolari su pietra bianca. I due piani nobili sono invece caratterizzati da una coppia di monofore per lato (tra quelle del primo piano sono posti due bassorilievi), inserite in cornici lapidee, e da una bifora centrale, sostenuta da colonnine ioniche e chiusa da parapetto, in pietra al primo piano, in ferro battuto al secondo.\nIl sottotetto si caratterizza per un peculiare rialzo in cui \u00e8 inscritta una lunetta sovrastante tre finestrelle quadrate appaiate. Sulla sua sommit\u00e0 una statuetta rappresentante un'aquila."}
{"id": "3118728", "revid": "297059", "url": "https://it.wikipedia.org/wiki?curid=3118728", "title": "Winston E. Scott", "text": ""}
{"id": "3118729", "revid": "297059", "url": "https://it.wikipedia.org/wiki?curid=3118729", "title": "Rex J. Walheim", "text": ""}
{"id": "3118730", "revid": "297059", "url": "https://it.wikipedia.org/wiki?curid=3118730", "title": "Sergei Treshchev", "text": ""}
{"id": "3118731", "revid": "297059", "url": "https://it.wikipedia.org/wiki?curid=3118731", "title": "William C. McCool", "text": ""}
{"id": "3118732", "revid": "36426", "url": "https://it.wikipedia.org/wiki?curid=3118732", "title": "Aristotile da Sangallo", "text": ""}
{"id": "3118735", "revid": "297059", "url": "https://it.wikipedia.org/wiki?curid=3118735", "title": "Michael E. Fossum", "text": ""}
{"id": "3118736", "revid": "297059", "url": "https://it.wikipedia.org/wiki?curid=3118736", "title": "Paolo A. Nespoli", "text": ""}
{"id": "3118737", "revid": "297059", "url": "https://it.wikipedia.org/wiki?curid=3118737", "title": "Terry W. Virts", "text": ""}
{"id": "3118738", "revid": "297059", "url": "https://it.wikipedia.org/wiki?curid=3118738", "title": "Dorothy M. Metcalf-Lindenburger", "text": ""}
{"id": "3118745", "revid": "838137", "url": "https://it.wikipedia.org/wiki?curid=3118745", "title": "Booster separation motor", "text": "Il Booster separation motor (motore di separazione booster) sullo Space Shuttle \u00e8 un motore a razzo relativamente piccolo che separa i motori a propellente solido riutilizzabil dalla navetta prima che essa lasci l'atmosfera terrestre. Questa separazione si verifica dopo circa 2 minuti di tempo dal lancio e il loro utilizzo richiede meno di un secondo. \nQuesti motori sono prodotti dalla ATK Launch Systems Group, parte di Alliant Techsystems (ATK) Inc., presso il loro impianto a Brigham City, Utah."}
{"id": "3118751", "revid": "1959755", "url": "https://it.wikipedia.org/wiki?curid=3118751", "title": "Alberto Guglielmotti (sommergibile 1938)", "text": "L'Alberto Guglielmotti \u00e8 stato un sommergibile della Regia Marina appartenente alla classe Brin.\nStoria.\nNel 1939 effettu\u00f2 un viaggio sino a Lisbona per verificare le condizioni dell'attraversamento dello stretto di Gibilterra.\nL'attivit\u00e0 in Mar Rosso ed il trasferimento a Bordeaux.\nAll'inizio della seconda guerra mondiale era dislocato in Mar Rosso, a Massaua (Eritrea), in seno all'81\u00aa Squadriglia Sommergibili.\nFu l'ultimo dei sommergibili dell'Africa Orientale Italiana a partire in missione di guerra, il 21 giugno 1940. L'indomani recuper\u00f2 l'equipaggio del sommergibile \"Macall\u00e8\", perduto per incaglio una settimana prima.\nIl 26 luglio salp\u00f2 da Massaua per cercare, insieme ai cacciatorpediniere \"Nullo\" e \"Battisti\", un mercantile britannico, ma non vi riusc\u00ec.\nNel pomeriggio del 6 settembre 1940, al comando del capitano di corvetta Tucci, colp\u00ec con due siluri la nave cisterna greca \"Atlas\" (4008 tsl), e, dopo che l'equipaggio l'ebbe abbandonata, la fin\u00ec con il lancio di altri due siluri (dei quali uno and\u00f2 a vuoto): la nave affond\u00f2 in posizione 15\u00b050' N e 41\u00b050' E.\nA inizio 1941 divenne ormai evidente l'imminenza della caduta dell'Africa Orientale Italiana e si decise di trasferire i sommergibili nella base atlantica italiana di BETASOM (Bordeaux); il \"Guglielmotti\" fu l'ultimo a lasciare Massaua, il 4 marzo 1941.\nDopo aver attraversato il Canale del Mozambico, doppi\u00f2 il Capo di Buona Speranza e si riforn\u00ec dalla nave cisterna tedesca \"Nordmark\"; navig\u00f2 poi a ovest delle Isole di Capo Verde e delle Azzorre, transit\u00f2 nel Golfo di Biscaglia e arriv\u00f2 infine a Bordeaux il 7 maggio 1941, dopo aver percorso 12.425 miglia ed essere stato 66 giorni in mare.\nIl rientro in Mediterraneo e la perdita.\nDopo lavori durati da giugno ad agosto, il 22 settembre 1941 part\u00ec da Le Verdon per rientrare in Mediterraneo: il 30 attravers\u00f2 lo stretto di Gibilterra e il 16 ottobre arriv\u00f2 a Messina.\nIn Mar Rosso ed Atlantico il \"Guglielmotti\" aveva svolto complessivamente 5 missioni, percorrendo un totale di 16.103 miglia in superficie e 426 in immersione.\nDal novembre 1941 al febbraio 1942 fu rimodernato nel cantiere di Taranto.\nIl 15 marzo 1942 lasci\u00f2 la base di Taranto diretto a Cagliari ma due giorni dopo, verso le sei del mattino, fu silurato dal sommergibile HMS \"Unbeaten\" e affond\u00f2 con tutto l'equipaggio nel punto 37\u00b042' N e 15\u00b038' E, una quindicina di miglia a sud di Capo Spartivento in Calabria.\nScomparvero col sommergibile il comandante, tenente di vascello Federico Tamburini, sei altri ufficiali, 16 sottufficiali e 38 fra sottocapi e marinai; fu recuperato un solo corpo."}
{"id": "3118752", "revid": "120015683", "url": "https://it.wikipedia.org/wiki?curid=3118752", "title": "Bivacco Citt\u00e0 di Mariano", "text": "Il bivacco Citt\u00e0 di Mariano \u00e8 situato in localit\u00e0 Champoluc, in val d'Ayas. Si trova sulla conca di Rollin al disotto del ghiacciaio del Ventina a 2830 m s.l.m.\nStoria.\nFu inaugurato il 20 settembre 1974 dalla sezione CAI di Mariano Comense, in seguito venne intitolato a Luciano Brenna (1935-1987), ex presidente della sezione.\nCaratteristiche e informazioni.\nL'edificio, di 230\u00a0cm x 280\u00a0cm, \u00e8 ben riconoscibile gi\u00e0 da lontano per il suo colore giallo, \u00e8 stato ridipinto e ristrutturato nel 2008. All'interno si trovano 9 cuccette, coperte di lana, taniche, pentolame ed un fornellino. \u00c8 presente una sorgente d\u2019acqua a 100 metri dalla struttura.\nIl bivacco \u00e8 posto in un punto ad elevata panoramicit\u00e0 con vista sulle Cime Bianche, sui Tournalin, sul monte Roisetta e su gran parte della val d'Ayas. \u00c8 un punto di appoggio per ascensioni ai monti vicini.\nAccessi.\nL'accesso al Mariano pu\u00f2 avvenire da Saint Jacques des Allemands in circa 3.30 ore mediante il percorso 6C o in alternativa da Fiery con il percorso 6."}
{"id": "3118756", "revid": "287204", "url": "https://it.wikipedia.org/wiki?curid=3118756", "title": "Inertial Upper Stage", "text": "L'Inertial Upper Stage (IUS), \u00e8 un razzo a due stadi a propellente solido sviluppato dalla US Air Force per il lancio di grandi carichi utili che avvengono sia da un Titan III (successivamente Titan IV) o dalla stiva dello Space Shuttle."}
{"id": "3118764", "revid": "24099", "url": "https://it.wikipedia.org/wiki?curid=3118764", "title": "Pieve di San Donato a Mugnana", "text": ""}
{"id": "3118765", "revid": "36426", "url": "https://it.wikipedia.org/wiki?curid=3118765", "title": "Leggi mosaiche", "text": ""}
{"id": "3118779", "revid": "1305772", "url": "https://it.wikipedia.org/wiki?curid=3118779", "title": "Cosa (torrente)", "text": "Il Cosa (\"Cose\" in friulano standard, \"Cosa\" in friulano occidentale) \u00e8 un torrente del Friuli-Venezia Giulia, ultimo affluente di destra del fiume Tagliamento. Nasce da varie sorgenti nella zona del Monte Taiet, nel comune di Clauzetto, e scorre verso sud, attraversando i comuni di Castelnovo del Friuli, Travesio, Pinzano al Tagliamento, Sequals e Gaio, scomparendo nel sottosuolo per poi riemergere a monte di Spilimbergo, confluendo nel Tagliamento in prossimit\u00e0 del paese di Cosa, tra il comune di San Giorgio della Richinvelda e Spilimbergo. L'ittiofauna comprende la trota marmorata, il temolo, il salmerino di fonte ed il gambero di fiume."}
{"id": "3118780", "revid": "80339", "url": "https://it.wikipedia.org/wiki?curid=3118780", "title": "Paul Vidal de La Blache", "text": ""}
{"id": "3118782", "revid": "767487", "url": "https://it.wikipedia.org/wiki?curid=3118782", "title": "Beyond Hell/Above Heaven", "text": "Beyond Hell/Above Heaven \u00e8 il quarto album della band heavy metal danese Volbeat, distribuito in Europa dalla Vertigo Records e negli Stati Uniti d'America dalla Rebel Monster Records a partire rispettivamente dal 10 settembre e dal 13 settembre 2010.\nRiguardo al titolo dell'album il cantante Michael Poulsen ha dichiarato \"...\u00e8 un modo per dire alla gente che noi non apparteniamo e non crediamo n\u00e9 all'inferno n\u00e9 al paradiso. Perci\u00f2 se andassimo oltre l'inferno, noi faremmo sembrare il paradiso l'inferno, e se andassimo al di sopra del paradiso, faremmo apparire l'inferno come il paradiso. Paradiso e inferno sono qualcosa che noi abbiamo creato nelle nostre menti e da cui provengono i propri demoni.\nLa canzone \"A Warrior's Call\" \u00e8 stata scritta in occasione della partecipazione del pugile danese Mikkel Kessler al Super Six World Boxing Classic."}
{"id": "3118784", "revid": "1318658", "url": "https://it.wikipedia.org/wiki?curid=3118784", "title": "Grande \u00cele", "text": "La Grande \u00cele (Grande isola), la pi\u00f9 centrale e caratteristica isola di Strasburgo, costituisce il centro storico della citt\u00e0 ed \u00e8 circondata dalle acque del fiume Ill. Nel 1988 venne aggiunta alla lista dei patrimoni mondiali dell'UNESCO, in quanto \"antico quartiere molto rappresentativo delle funzioni della citt\u00e0 medievale e dell'evoluzione di Strasburgo tra il XV e il XVIII secolo\". Comprende i quartieri di \"Centre-Ville\" e \"Petite France\".\nSull'isola, riconosciuta anche come sito di fondazione del castrum romano \"Argentoratae\", \u00e8 presente una concentrazione di siti d'interesse artistico, architettonico e culturale, tra i quali si ricordano la cattedrale di Notre-Dame, principale monumento cittadino, Casa Kammerzell, palazzo dei Rohan, sede dei principi vescovi della famiglia Rohan nel XVIII secolo, i Ponts Couverts. Tra le chiese, oltre la cattedrale, sono da ricordare Saint-Thomas, Saint-Pierre-le-Vieux, Saint-Pierre-le-Jeune, Sant-Etienne. La Grand \u00cele ospita inoltre l'H\u00f4tel de Ville (municipio) e l'Op\u00e9ra di Strasburgo, teatro municipale costruito nel 1820 in stile neoclassico."}
{"id": "3118790", "revid": "352448", "url": "https://it.wikipedia.org/wiki?curid=3118790", "title": "Pietro del Portogallo, conte di Barcelos", "text": ""}
{"id": "3118793", "revid": "6923", "url": "https://it.wikipedia.org/wiki?curid=3118793", "title": "Cassetto", "text": "Il cassetto \u00e8 un contenitore di forma parallelepipeda utilizzabile come una scatola che si inserisce in un mobile al cui interno scorre per mezzo di guide, in modo da permetterne l'estrazione, e quindi l'accesso al contenuto, e la chiusura in orizzontale. Il cassetto \u00e8 solitamente costruito in legno o materiali plastici ed \u00e8 munito di un pomello o di una scanalatura che ne facilitano l'estrazione dal mobile in cui \u00e8 inserito.\nI pezzi di mobilio in cui i cassetti sono solitamente incorporati sono cassettoni, com\u00f2, scrivanie, classificatori e cucine."}
{"id": "3118799", "revid": "33689", "url": "https://it.wikipedia.org/wiki?curid=3118799", "title": "Piste di atterraggio dello Space Shuttle", "text": "Tre localit\u00e0 degli Stati Uniti d'America sono utilizzabili come piste di atterraggio dello Space Shuttle. Ogni sito \u00e8 dotato di una o pi\u00f9 piste di lunghezza sufficiente per il rallentamento di una navicella spaziale di ritorno dallo spazio. Il sito di atterraggio principale \u00e8 lo Shuttle Landing Facility del Kennedy Space Center che dispone di una pista di atterraggio costruita appositamente per questo scopo. Esistono dei luoghi di atterraggio trans-oceanici nel caso si dovesse abortire (Transoceanic Abort Landing (TAL)) il lancio per un'emergenza.\nOltre al Kennedy Space Center, lo Shuttle, \u00e8 atterrato solo presso la Edwards Air Force Base in California e a White Sands Space Harbor nel Nuovo Messico.\nEra previsto l'atterraggio anche presso la Vandenberg Air Force Base in California, da dove sarebbero partite le missioni per conto del Dipartimento della Difesa, poi cancellate.\nKennedy Space Center.\nLa Shuttle Landing Facility (SLF) presso il Kennedy Space Center in Florida \u00e8 dotata di una pista singola (15/33) lunga 4,572 m. \u00c8 chiamata pista 15 o 33 a seconda della direzione di utilizzo. Il primo atterraggio presso la SLF \u00e8 avvenuto per la missione STS-41-B nel 1984, gli atterraggi sono poi stati sospesi l'anno successivo dopo la missione STS-51-D che ha riportato una rottura dei freni e di una ruota.. Gli atterraggi sono stati ripresi nel 1990.\nEdwards Air Force Base.\nL'Edwards Air Force Base in California \u00e8 stata il luogo dei primi atterraggi dello Space Shuttle ed \u00e8 ora utilizzata come seconda scelta dopo la Shuttle Landing Facility del Kennedy Space Center. Molte piste sono realizzate su di un lago asciutto. In aggiunta sono presenti anche piste in cemento. Lo Space shuttle atterra sulle piste del lago asciutto 05/23, 15/33 e 17/35. Inoltre sono qui atterrati tutti i cinque voli dello Space Shuttle Enterprise.\nWhite Sands.\nWhite Sands Space Harbor presso White Sands Test Facility nel Nuovo Messico \u00e8 una delle piste di atterraggio di emergenza dello Space Shuttle.. Una missione, STS-3, \u00e8 qui atterrata sulla pista 17.\nAtterraggi trans oceanici.\nSpagna.\nBase Zaragoza\nBase Istres in Francia,"}
{"id": "3118802", "revid": "27723", "url": "https://it.wikipedia.org/wiki?curid=3118802", "title": "Stazione di Lugo (Italia)", "text": "La stazione di Lugo \u00e8 una stazione ferroviaria posta all'incrocio delle linee Castelbolognese-Ravenna e Faenza-Lavezzola. Serve la citt\u00e0 di Lugo, in provincia di Ravenna.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nIl fabbricato viaggiatori \u00e8 una struttura a pianta rettangolare a tre corpi. Quello centrale \u00e8 a due livelli fuori terra di cui il primo \u00e8 riservato alle strutture dedicate ai viaggiatori, comprensive dei servizi. I due corpi laterali sono a un solo piano. L'impianto \u00e8 dotato di altri piccoli fabbricati ad un solo piano che ospitano i servizi igienici e i locali tecnici di RFI.\nLo scalo merci \u00e8 ancora attivo. Il piazzale si compone di cinque binari dedicati al servizio passeggeri pi\u00f9 uno usato come ricovero dei rotabili. I binari passeggeri sono tutti dotati di banchina, collegati da sottopassaggio, e coperti da una pensilina in cemento.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna.\nAl 2007, l'impianto risultava frequentato da un traffico giornaliero di circa 1000 persone.\nA novembre 2019, la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione, che RFI classifica nella categoria \"Silver\", \u00e8 dotata di:\nInterscambi.\nNel 1885 presso la stazione di Lugo fu attivato un analogo impianto, dotato di apposito raccordo con lo scalo ferroviario, capolinea meridionale della tranvia Lugo-Fusignano-Alfonsine; tale linea, esercita con trazione a vapore, rimase in esercizio per soli 22 mesi."}
{"id": "3118808", "revid": "97126", "url": "https://it.wikipedia.org/wiki?curid=3118808", "title": "Cattedrale di Notre-Dame (Strasburgo)", "text": ""}
{"id": "3118817", "revid": "277318", "url": "https://it.wikipedia.org/wiki?curid=3118817", "title": "Giovanni XVIII", "text": ""}
{"id": "3118822", "revid": "1543377", "url": "https://it.wikipedia.org/wiki?curid=3118822", "title": "Campagna di Bristoe", "text": "La campagna di Bristoe fu costituita da una serie di battaglie combattute in Virginia tra ottobre e novembre del 1863 nel quadro del Teatro Orientale della guerra di secessione americana. Il maggior generale unionista George G. Meade alla guida dell'Armata del Potomac tent\u00f2 invano di annientare il generale Lee e la sua Armata Confederata della Virginia Settentrionale.\nAntefatti.\nDopo la sconfitta a Gettysburg, Lee aveva ritirato i suoi uomini attraverso il Potomac in Virginia. Meade fu duramente contestato per la mancanza di aggressivit\u00e0 nell'inseguimento dell'esercito confederato durante la ritirata, e cos\u00ec prepar\u00f2 un piano per rimediare al mancato trionfo unionista. Quando in settembre Lee disloc\u00f2 due divisioni per la battaglia di Chickamauga, Meade tent\u00f2 di approfittare della situazione iniziando il suo inseguimento. Tuttavia, dopo una serie di piccoli scontri, lo stesso Meade fu costretto ad inviare parte delle sue truppe a rafforzare l'Unione nella campagna di Chattanooga. Venutone a conoscenza, Lee opt\u00f2 per un'audace mossa, tentando di aggirare le truppe federali e attaccarle sul fianco. Meade, nonostante la superiorit\u00e0 numerica, ritir\u00f2 l'Armata del Potomac in posizione di difesa.\nBattaglie.\nPrima battaglia di Auburn.\nUn piccolo gruppo della cavalleria confederata di Jeb Stuart, impegnato in un raid contro i carri di rifornimento federali, si imbatt\u00e9 nella colonna di fanteria unionista del generale French. Dopo un piccolo scontro che caus\u00f2 complessivamente 50 perdite, Stuart, davanti alla forza superiore dell'Unione, nascose i suoi uomini in un burrone. Dal suo nascondiglio invi\u00f2 6 scout, travestiti da nordisti, ad avvisare Lee.\nSeconda battaglia di Auburn.\nI rinforzi confederati inviati da Lee, guidati dal ten. gen. Ewell, riuscirono a disimpegnare il comando di cavalleria di JEB Stuart, rimasto intrappolato tra due colonne dell'Unione, e si scontrarono con la retroguardia del III Corpo d'armata guidato dal generale Caldwell. Lo scontro fu inconcludente.\nBattaglia di Bristoe Station.\nCon Meade costantemente alle calcagna, Lee tent\u00f2 di capovolgere la situazione inviando le truppe del ten. gen. A.P. Hill contro la retroguardia unionista. Senza un'adeguata ricognizione, Hill non si accorse della presenza del II Corpo d'armata del magg. gen. Warren e cadde in un'imboscata. I Confederati subirono ingenti perdite (1.360 tra feriti e uccisi, 450 catturati), i Federali solo 360. Nonostante il successo i nordisti si ritirarono a Centreville e le truppe di Lee ne approfittarono distruggendo le linee della Orange and Alexandria Railroad facendo perdere un mese ai nemici per le riparazioni.\nBattaglia di Buckland Mills.\nDopo la sconfitta nella battaglia di Bristoe Station, l'esercito sudista si ritir\u00f2 inseguito dalla cavalleria unionista guidata dal brig. gen. Kilpatrick. La cavalleria di Stuart, incaricata di coprire la ritirata, attir\u00f2 il nemico in un'imboscata presso Chestnut Hill e lo mise in rotta. Le truppe federali vennero inseguite per 8\u00a0km in un episodio noto come la \"Corsa di Buckland\".\nSeconda battaglia di Rappahannock Station.\nLee si ritir\u00f2 oltre le sponde del fiume Rappahannock, lasciando una testa di ponte sulla riva nord. Con un attacco a sorpresa al crepuscolo, il Corpo d'armata dal mag. gen. Sedgwick invase le posizioni confederate della Rappahannock Station, catturando due brigate (pi\u00f9 di 1.600 uomini) della divisione di Early e consentendo l'attraversamento del fiume ai nordisti.\nConseguenze.\nNonostante la mancanza di risultati significativi, la Campagna di Bristoe testimonia la brillante ingegnosit\u00e0 tattica di Robert Edward Lee che, a dispetto della superiorit\u00e0 numerica avversaria, riusc\u00ec a prendere l'iniziativa, a far indietreggiare di 70\u00a0km i nordisti e a distruggere la linea ferroviaria che garantiva i rifornimenti alle truppe dell'Unione che impiegarono un mese per riparare i danni."}
{"id": "3118825", "revid": "478814", "url": "https://it.wikipedia.org/wiki?curid=3118825", "title": "Miami Open 1977", "text": "Il Miami Open 1977 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che faceva parte del Colgate-Palmolive Grand Prix 1977. Si \u00e8 giocato a Miami negli USA dal 7 al 13 febbraio 1977 dopo che non si erano tenute le edizioni del 1975 e 1976.\nCampioni.\nSingolare maschile.\n Eddie Dibbs ha battuto in finale Ra\u00fal Ram\u00edrez 6-0 6-3\nDoppio maschile.\n Brian Gottfried / Ra\u00fal Ram\u00edrez hanno battuto in finale Paul Kronk / Cliff Letcher 7-5, 6-4"}
{"id": "3118827", "revid": "292162", "url": "https://it.wikipedia.org/wiki?curid=3118827", "title": "Piazza Cavour (Roma)", "text": "Piazza Cavour \u00e8 una piazza posta tra piazza Adriana e via Triboniano, a Roma, nel rione Prati.\nDedicata allo statista piemontese Camillo Benso, conte di Cavour, \u00e8 situata in un'area un tempo parzialmente occupata dai \"prata Neronis\", da cui prende nome l'intero rione. \nNel giardino centrale, realizzato tra il 1895 e il 1911 da Nicodemo Severi,\nsi erge un monumento dedicato allo statista: una statua bronzea su basamento con piattaforma in granito e un piedistallo in marmo,\ncircondata da allegorie dell'Italia e di Roma, del Pensiero e dell'Azione.\nL'opera, ideata da Stefano Galletti, fu iniziata nel 1885 e completata nel 1895, dieci anni dopo la posa della prima pietra.\nNella piazza si affacciano una chiesa evangelica valdese, sede della comunit\u00e0 dei fedeli romani e della Facolt\u00e0 teologica, il Palazzo De Parente di Gaetano Koch e il \"Cinema-Teatro Adriano\"; sulla piazza \u00e8 rivolto anche il lato posteriore del \"Palazzaccio\", il palazzo di Giustizia di Roma, opera imponente dell'architetto Guglielmo Calderini, realizzata negli anni 1889-1910.\nNel 2004 inizi\u00f2 il primo cantiere che fu interrotto da ritrovamenti archeologici e problemi burocratici. Nel febbraio 2010 fu riaperto.\nIl 26 gennaio 2012, in concomitanza con l'apertura dell'anno giudiziario, sono terminati i lavori di restauro con la realizzazione di un'area pedonale davanti al Palazzaccio e il rifacimento del giardino centrale. L'area pedonale \u00e8 stata estesa a circa metri quadri e si rif\u00e0 al progetto originale di Nicodemo Severi. La pavimentazione \u00e8 in porfido e travertino. L'elegante giardino realizzato nel 1910 \u00e8 ornato da piante di oleandro e di alloro e numerosi esemplari di palme, acquisite dal comune di Ventimiglia.\nLa nuova viabilit\u00e0 della piazza e della zona circostante \u00e8 stata studiata per migliorare il trasporto pubblico, alleggerendo quello privato."}
{"id": "3118837", "revid": "292162", "url": "https://it.wikipedia.org/wiki?curid=3118837", "title": "Cinema-Teatro Adriano", "text": ""}
{"id": "3118838", "revid": "543975", "url": "https://it.wikipedia.org/wiki?curid=3118838", "title": "Springfield Open 1977", "text": "Lo Springfield International Tennis Classic 1977 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Springfield International Tennis Classic, che fa parte del Colgate-Palmolive Grand Prix 1977. Si \u00e8 giocato a Springfield (Massachusetts) negli Stati Uniti, dal 7 al 13 febbraio 1977.\nCampioni.\nSingolare.\n Guillermo Vilas ha battuto in finale Stan Smith 3\u20136, 6\u20130, 6\u20133, 6\u20132\nDoppio.\n Bob Hewitt / Frew McMillan hanno battuto in finale Ion \u021airiac / Guillermo Vilas 7\u20136, 6\u20132"}
{"id": "3118844", "revid": "122726874", "url": "https://it.wikipedia.org/wiki?curid=3118844", "title": "Benedetto Brin (sommergibile)", "text": "Il Benedetto Brin fu un sommergibile della Regia Marina, capoclasse della classe omonima.\nStoria.\nDal 20 gennaio 1939 fu impiegato in Mar Rosso ed Oceano Indiano (dal 19 giugno al 5 luglio 1939 comp\u00ec una crociera in Oceano Indiano insieme ad un altro sommergibile, l'\"Otaria\", con risultati piuttosto deludenti), ma all'entrata in guerra dell'Italia era l'unico sommergibile della sua classe a non essere in Mar Rosso, infatti ne era rientrato il 4 marzo definitivamente.\nDopo quattro missioni in Mediterraneo prive di risultati, nell'ottobre 1940 fu inviato in Atlantico: part\u00ec il 28 ottobre al comando del tenente di vascello Luigi Longanesi Cattani (in comando dall'11 gennaio 1939) e il 4 novembre pass\u00f2 lo stretto di Gibilterra; dopo essere venuto a galla, nonostante si trovasse in acque territoriali spagnole, fu attaccato da due cacciatorpediniere inglesi che cercarono di speronarlo (non aprirono il fuoco proprio perch\u00e9 nelle acque di una nazione neutrale); il sommergibile si rifugi\u00f2 a Tangeri insieme al sommergibile \"Michele Bianchi\" del capitano di corvetta Adalberto Giovannini ove ripar\u00f2 un guasto alle batterie e ripart\u00ec poi nella notte fra il 12 ed il 13 dicembre.\nIl 18 dicembre giunse all'imboccatura della Gironda e fu attaccato dal sommergibile britannico \"Tuna\": nello scontro il \"Tuna\" lanci\u00f2 dieci siluri, il \"Brin\" due ed entrambi aprirono il fuoco col cannone; avvistati poi due pescherecci che scambi\u00f2 per cacciatorpediniere, il \"Tuna\" prefer\u00ec allontanarsi (nessuno dei due sommergibili riport\u00f2 danni).\nSvolse cinque missioni in Atlantico; il 13 giugno 1941 attacc\u00f2 un convoglio britannico affondando, in un quarto d'ora, il piroscafo inglese \"Djurdjura\" (3460 tsl) ed il greco \"Eirini Kyriakydes\" (3781 tsl); forse danneggi\u00f2 anche due mercantili del convoglio \u00abSL. 76\u00bb (per complessive 3400 tsl).\nSe ne decise poi il rientro in Mediterraneo: part\u00ec il 20 agosto 1941 e arriv\u00f2 a Messina i 10 settembre, svolgendo varie infruttuose missioni.\nA inizio agosto fu inviato tra l'Algeria, Ibiza e Maiorca, in un'area compresa tra i meridiani 1\u00b040' E e 2\u00b040' E. Il 10 agosto gli fu ordinato di segnalare qualunque avvistamento e di attaccare solo dopo: era infatti iniziata l'operazione britannica \u00abPedestal\u00bb, poi sfociata nella Battaglia di mezzo agosto, e si rendeva necessario che la formazione nemica fosse attaccata da numerosi sommergibili. Il sommergibile non ebbe comunque modo di portarsi all'attacco.\nLa sera del 10 giugno 1943 avvist\u00f2 un convoglio nei pressi di Bougie e lanci\u00f2 rispettivamente quattro e tre siluri contro due piroscafi, dei quali il primo fu visto essere colpito da due armi e sbandare sulla sinistra, mentre di quelli lanciati contro il secondo furono avvertite due esplosioni (non ci sono tuttavia conferme di danneggiamenti).\nIl 7 settembre 1943, nell'ambito del Piano \u00abZeta\u00bb di contrasto al previsto sbarco anglo-americano nell\u2019Italia meridionale, fu disposto in agguato (unitamente ad altri dieci sommergibili) nel Basso Tirreno, tra il Golfo di Gaeta ed il Golfo di Paola. Nella serata di quel giorno fu solo per uno scherzo della sorte che il sommergibile non venne affondato: verso le otto di sera del 7 settembre, infatti, il sommergibile britannico \"Shakespeare\", in navigazione al largo di Punta Licosa, aveva avvistato due sommergibili italiani \u2013 il \"Velella\" ed appunto il \"Brin\" \u2013 che procedevano con rotte parallele alla sua, ai suoi due lati; aveva quindi scelto di attaccare il \"Velella\" perch\u00e9, essendo il tramonto e trovandosi il \"Velella\" verso il mare aperto, questo era chiaramente visibile in controluce, mentre il \"Brin\" navigava nei pressi della costa e con essa si confondeva per via della sopraggiungente oscurit\u00e0&lt;ref name=\"http://www.hdsitalia.com/articoli/29_velella.pdf\"&gt;&lt;/ref&gt;. Colpito da quattro siluri, il \"Velella\" era affondato all'istante con tutto l'equipaggio. Dal \"Brin\" fu poi avvertita anche un'esplosione subacquea, chiaro epitaffio dell'altro sommergibile.\nAll'annuncio dell'armistizio si consegn\u00f2 agli Alleati a Bona e il 16 settembre fu trasferito a Malta (in gruppo con altri cinque sommergibili e sotto la scorta del cacciatorpediniere \"Isis\") e da l\u00ec rientr\u00f2 a Taranto il 13 ottobre 1943, assieme ad altri 14 sommergibili per lavori; fra il maggio 1944 ed il dicembre 1945 fu impiegato per l'addestramento delle unit\u00e0 antisommergibili britanniche a Colombo (Ceylon).\nRadiato il 1\u00ba febbraio 1948 fu poi demolito.\nIn Mediterraneo aveva effettuato 17 missioni offensive e 16 di trasferimento, navigando per 26.426 miglia; fu l'unico dei cinque sommergibili della sua classe a sopravvivere alla guerra."}
{"id": "3118845", "revid": "37401", "url": "https://it.wikipedia.org/wiki?curid=3118845", "title": "Lingua speciale", "text": "Si intende per \"lingua speciale\" una variet\u00e0 diafasica di lingua utilizzata da una \"minoranza di esperti\" di una determinata materia o ambito lavorativo allo scopo di rendere pi\u00f9 chiare, veloci, precise ed efficaci la comunicazione e la collaborazione tra i membri del gruppo.\nIn questo senso, tali variet\u00e0 risultano fortemente caratterizzate in relazione all'argomento della comunicazione (ad esempio, la lingua usata nei testi di argomento scientifico, sportivo, automobilistico, bellico ecc.), agli ambiti culturali e professionali al cui interno vengono adottate (ad esempio, la lingua della pubblicit\u00e0, dei telegiornali, del giornalismo sportivo ecc.) oppure al ruolo o alla posizione sociale di coloro che pi\u00f9 usualmente le impiegano (ad esempio, il linguaggio giovanile o la lingua degli studenti, della malavita, dei religiosi ecc.).\nTalvolta si usa anche il termine \"linguaggio settoriale\", che per\u00f2, a differenza di \"lingua speciale\", evidenzia il riferimento a codici non verbali, come \u00e8 il caso delle formule chimiche. In qualche caso per \"linguaggi settoriali\" si intendono variet\u00e0 \"non rigidamente codificate\", come \u00e8 il caso del linguaggio musicale, di quello matematico, del linguaggio televisivo, del linguaggio politico o del linguaggio giornalistico. Altri sinonimi di \"lingua speciale\" sono \"sottocodice\" e \"microlingua\" (o \"microlingua scientifico-professionale\").\nSi dice tecnicismo o termine tecnico (o anche solo \"termine\") il lemma che appartiene ad un linguaggio settoriale. Lo studio dei termini tecnici si chiama \"terminologia\".\nCaratteristiche.\nOltre alla condivisione da parte di latori di un sapere specialistico, altre caratteristiche fondamentali delle lingue speciali sono l'uso di un lessico speciale, per lo pi\u00f9 oscuro ai non addetti ai lavori, e la tendenza di questo lessico alla monosemia (mentre l'uso comune della lingua \u00e8 sostanzialmente polisemico).\nLe lingue speciali, poi, tendono a preferire i sintagmi nominali ai sintagmi verbali (e operano le opportune trasformazioni), tendono a rimuovere l'agente, in particolare con costruzioni senza soggetto esplicito o al passivo (\"risulta provato\", \"se ne desume\", \"\u00e8 stato rilevato che\", \"\u00e8 stato segnalato che\"). Si caratterizzano, infine, per una particolare cura della coesione testuale.\nNelle lingue speciali si cerca di attribuire ai lessemi una funzione esclusivamente denotativa, mentre nella lingua comune non \u00e8 escluso il ricorso a molti lessemi e alla loro funzione connotativa. Inoltre il linguaggio della scienza ordina gerarchicamente il proprio vocabolario (intendendo per \"vocabolario\" \"una parte delimitata del lessico\").\nRigorosit\u00e0 e rigidit\u00e0 di un dato vocabolario tecnico dipendono dalle esigenze di ciascun settore: si va dall'estremo del linguaggio scientifico alla terminologia propria dei diversi hobby (giardinaggio, falegnameria ecc.) o dell'artigianato o delle manifestazioni legate all'intrattenimento e all'agonismo (sport, caccia, pesca, navigazione ecc.). All'interno delle varie lingue speciali esistono poi diversi sottocodici, come quello della fisica nucleare o quello di un determinato sport.\nMinore \u00e8 l'esigenza di rigore e univocit\u00e0, maggiore pu\u00f2 essere la variet\u00e0, anche a livello regionale. Si assiste per\u00f2, con la tecnologia moderna, ad un'omogenizzazione linguistica, legata all'omogenizzazione dei processi produttivi.\nSpecificit\u00e0 lessicali.\nL'aspetto che caratterizza in maniera pi\u00f9 evidente una lingua settoriale \u00e8 sicuramente la specificit\u00e0 del lessico, intendendo con ci\u00f2:\nAd esempio, i termini \"pacciamatura\", \"cotangente\", \"spinterogeno\", \"oblare\" e \"orzare\" fanno parte, rispettivamente, della lingua dell'agricoltura, della geometria, della meccanica automobilistica, della burocrazia e della nautica; difficilmente si troveranno impiegati in ambiti culturali diversi.\nD'altra parte, un termine come \"ala\", che nel linguaggio comune indica l'organo di volo degli uccelli (e, per estensione, le due superfici laterali che sostengono il volo degli aerei), nella lingua della nautica indica la corda che serve ad alzare ed abbassare certe vele, mentre in quella di alcuni sport di squadra indica il ruolo e la posizione di alcuni giocatori, e in quella dell'architettura le parti laterali di un edificio; un termine come \"albero\", oltre ad indicare comunemente tutte le piante a fusto lungo e legnoso che si espande in rami nella parte superiore, indica, nella lingua della meccanica, l'asse metallico che trasmette il movimento ad altre parti di una macchina, in quella della sociologia le articolazioni di ascendenza e discendenza di una famiglia, in quella della nautica l'antenna che regge le vele.\nAltre specificit\u00e0.\nLe specificit\u00e0 delle lingue settoriali consistono, per\u00f2, oltre che nella esclusivit\u00e0 di una certa gamma di elementi lessicali o nella tipicit\u00e0 dei loro significati, anche in altri aspetti meno appariscenti, ma non per questo meno significativi. Ad esempio:\nI tecnicismi.\nUna lingua speciale, sul piano lessicale, presenta delle particolarit\u00e0 tese da un lato a ottenere un riferimento quanto pi\u00f9 preciso e univoco possibile a significati spesso estranei alla vita quotidiana e al linguaggio comune che in essa \u00e8 usato, e dall'altro ad attribuire al testo \"tecnico\" uno stile peculiare. Questi lemmi sono detti \"tecnicismi\". In particolare, il termine si profila come una denominazione che rimanda a un concetto. Si parla dunque di definizione terminologica, distinta dalla definizione lessicografica, che afferisce al lessema.\nL'univocit\u00e0 di questi vocaboli si riflette nel rapporto tra i tecnicismi nelle diverse lingue, che tendono ad essere traducibili univocamente.\nI tecnicismi possono essere creati in seno allo stesso ambito o disciplina che li utilizza: in Occidente si ricorre tipicamente all'affissazione di una base o alla composizione, con l'uso di prefissoidi tratti dal greco o dal latino, come accade con molte parole del linguaggio della medicina; nel campo della chimica \u00e8 tipico il ricorso a suffissi. Un altro processo di creazione di tecnicismi (detto \"tecnificazione\") consiste nella rideterminazione di parole preesistenti (una forma di neologismo semantico), che un tempo avevano (o che continuano ad avere) un'altra accezione nella lingua comune (come nel caso del termine \"lavoro\" utilizzato in fisica).\nI processi di formazione dei tecnicismi hanno delle importanti caratteristiche:\nSi distinguono poi \"tecnicismi specifici\" (TS) e \"tecnicismi collaterali\" (TC).\nTransfert e tecnificazione.\nI processi di risemantizzazione, nelle lingue speciali, sono di due tipi."}
{"id": "3118854", "revid": "767487", "url": "https://it.wikipedia.org/wiki?curid=3118854", "title": "Laima Rickevi\u010di\u016bt\u0117", "text": "Ala forte di 188\u00a0cm, era nel giro della Nazionale lituana e ha giocato nel campionato lituano con il Kibirkstis-Tiche-Iki Vilnius.\nCarriera.\nHa suscitato un'ottima impressione con Marijampole, con cui ha disputato due edizioni di Eurocoppa, ma non \u00e8 riuscita ad essere un elemento che fa la differenza nel campionato lituano. \u00c8 stata la leader della sua Nazionale U20 e la carenza di ali forti tra le lituane, il suo tiro dolce e i suoi movimenti da post le possono dare un grande spazio nelle rotazioni.\nHa giocato in patria cinque stagioni in prima squadra, con il Vilniaus Lintel 118 e il Marijampol\u0117s Arvi.\nDopo 13 partite a 6,1 punti e 3,7 rimbalzi, nel dicembre 2009 ha rescisso il contratto che la legava a Limoges ABC. Nell'estate del 2009 ha partecipato con la Nazionale lituana ai campionati europei uscendo agli ottavi di finale, eliminata dall'Italia. A gennaio passa alla Passalacqua Spedizioni Ragusa, in Serie A2 italiana.\nNel 2010-11 firma un triennale con la Trogylos Priolo, sua prima esperienza nella massima serie italiana. Nell'ottobre del 2010 la Trogylos Priolo la cede in prestito per un anno alla Libertas Bologna in serie A2.\nStatistiche.\nPresenze e punti nei club.\n\"Statistiche aggiornate al 30 giugno 2010\"."}
{"id": "3118856", "revid": "287204", "url": "https://it.wikipedia.org/wiki?curid=3118856", "title": "Laima Rickeviciute", "text": ""}
{"id": "3118868", "revid": "1543377", "url": "https://it.wikipedia.org/wiki?curid=3118868", "title": "Bafq", "text": "B\u0101fq (farsi \u0628\u0627\u0641\u0642) \u00e8 il capoluogo dello shahrest\u0101n di Bafq, circoscrizione Centrale, nella provincia di Yazd in Iran. Aveva, nel 2006, una popolazione di 30.867 abitanti. Si trova a sud-est di Yazd."}
{"id": "3118870", "revid": "287204", "url": "https://it.wikipedia.org/wiki?curid=3118870", "title": "Nazionale Under-21 di calcio della Bosnia ed Erzegovina", "text": "La Nazionale bosniaca di calcio Under-21 rappresenta la Bosnia ed Erzegovina a livello di Under-21 ed \u00e8 affiliata alla Fudbalski Savez Bosne i Hercegovine (FSBiH).\nPartecipa al campionato europeo Under-21 che si tiene ogni due anni, anche se non si \u00e8 mai qualificata.\nPartecipazioni ai tornei internazionali.\nEuropeo U-21.\nFino al 1992 la Bosnia ed Erzegovina non aveva una propria nazionale in quanto lo stato bosniaco era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nRosa attuale.\nPresenze e reti aggiornate al \"26 marzo 2019\".\n!colspan=\"9\"style=\"background:#b0d3fb;text-align:left;\"|\n!colspan=\"9\"style=\"background:#b0d3fb;text-align:left;\"|\n!colspan=\"9\"style=\"background:#b0d3fb;text-align:left;\"|"}
{"id": "3118875", "revid": "767487", "url": "https://it.wikipedia.org/wiki?curid=3118875", "title": "Miliardario... ma bagnino", "text": "Miliardario... ma bagnino \"(Clambake)\" \u00e8 un film del 1967 diretto da Arthur H. Nadel ed interpretato da Elvis Presley e Shelley Fabares. \nDurante il periodo della lavorazione del film, l'interesse di Presley per gli argomenti religiosi e spirituali era molto cresciuto, per questo leggeva moltissimi libri in materia. Il Colonnello Tom Parker pensava che questo potesse distrarre Elvis dai suoi obblighi contrattuali, e cos\u00ec proib\u00ec al cantante di leggere qualsiasi tipo di libro mentre si stava girando il film. Non \u00e8 dato sapere se Presley obbed\u00ec o meno.\nLa produzione dovette fermarsi per circa due settimane a causa di un incidente domestico capitato a Presley che era caduto battendo la testa riportando un piccolo trauma cranico. L'auto da corsa rossa guidata da Elvis nel film \u00e8 una Chevrolet Corvette Stingray Racer del 1959.\nTrama.\nScott Heyward \u00e8 figlio di un petroliere miliardario. Un giorno decide di scambiare la sua identit\u00e0 con Tom, un istruttore di sci nautico. Cos\u00ec, mentre Tom si gode la sua nuova bella vita in un grande albergo di lusso a Miami Beach, Scott deve arrangiarsi a trovare lavoro per poter vivere. Ospite dell'albergo \u00e8 la giovane e bella Dianne, alla caccia di un marito ricco. Finisce per\u00f2 per innamorarsi del \"povero\" Scott, non sapendo di avere involontariamente realizzato il suo sogno.\nColonna sonora.\nI brani del film: \"Clambake\"; \"Who Needs Money?\" (cantato con Will Hutchins, doppiato da Ray Walker); \"(A House That Has) Everything But Love\"; \"Confidence\"; \"You Don't Know Me\"; \"Hey, Hey, Hey\"; \"The Girl I Never Loved\".\nDurante le medesime session (21-22 febbraio 1967) venne registrata anche \"How Can You Lose What You Never Had\", poi non utilizzata nel film.\nTutti i brani vennero pubblicati all'epoca sull'LP \"Clambake\" (LPM/LAP 3893), completato con quattro brani registrati nel settembre dello stesso anno: \"Guitar Man\", \"Big Boss Man\", \"Singing Tree\" e \"Just Call Me Lonesome\".\nVenne anche realizzato il singolo \"You Don't Know Me\" / \"Big Boss Man\" (non dal film) (447-0662).\nNel 2006 l'album venne ristampato su CD (serie \"Follow That Dream\"), con l'aggiunta di 13 versioni alternative."}
{"id": "3118878", "revid": "363629", "url": "https://it.wikipedia.org/wiki?curid=3118878", "title": "Sosta mobile", "text": ""}
{"id": "3118879", "revid": "767487", "url": "https://it.wikipedia.org/wiki?curid=3118879", "title": "American Home Shield Tournament 1977", "text": "L'American Home Shield Tournament 1977 \u00e8 stato un torneo di tennis giocato sul cemento. \u00c8 stata la 1\u00aa edizione dell'American Home Shield Tournament, che fa parte del Colgate-Palmolive Grand Prix 1977. Si \u00e8 giocato a San Jose negli Stati Uniti, dal 14 al 20 febbraio 1977.\nCampioni.\nSingolare.\n Ji\u0159\u00ed H\u0159ebec ha battuto in finale Sandy Mayer 3-6 6-4 7-5\nDoppio.\n Bob Hewitt / Frew McMillan hanno battuto in finale Tom Gorman / Geoff Masters 6-2, 6-3"}
{"id": "3118886", "revid": "767487", "url": "https://it.wikipedia.org/wiki?curid=3118886", "title": "Aguilar (Colorado)", "text": "Aguilar \u00e8 un centro abitato (\"town\") degli Stati Uniti d'America, situato nella contea di Las Animas dello Stato del Colorado. Nel censimento del 2000 la popolazione era di 593 abitanti.\nGeografia fisica.\nSecondo i rilevamenti dell'United States Census Bureau, Aguilar si estende su una superficie di 1,0 km\u00b2."}
{"id": "3118889", "revid": "339392", "url": "https://it.wikipedia.org/wiki?curid=3118889", "title": "Immaginario popolare italiano", "text": ""}
{"id": "3118890", "revid": "767487", "url": "https://it.wikipedia.org/wiki?curid=3118890", "title": "Cokedale", "text": "Cokedale \u00e8 un centro abitato (\"town\") degli Stati Uniti d'America, situato nella contea di Las Animas dello Stato del Colorado. Nel censimento del 2000 la popolazione era di 139 abitanti.\nGeografia fisica.\nSecondo i rilevamenti dell'United States Census Bureau, Cokedale si estende su una superficie di 0,5 km\u00b2."}
{"id": "3118892", "revid": "110157", "url": "https://it.wikipedia.org/wiki?curid=3118892", "title": "American Home Shield Tournament", "text": "L'American Home Shield Tournament \u00e8 stato un torneo di tennis facente parte del Grand Prix giocato nel 1977 a San Jose negli Stati Uniti su campi in cemento."}
{"id": "3118898", "revid": "1543377", "url": "https://it.wikipedia.org/wiki?curid=3118898", "title": "Kim (Colorado)", "text": "Kim \u00e8 un centro abitato (\"town\") degli Stati Uniti d'America, situato nella contea di Las Animas dello Stato del Colorado. Nel censimento del 2000 la popolazione era di 65 abitanti.\nGeografia fisica.\nSecondo i rilevamenti dell'United States Census Bureau, Kim si estende su una superficie di 0,8 km\u00b2."}
{"id": "3118902", "revid": "1543377", "url": "https://it.wikipedia.org/wiki?curid=3118902", "title": "Starkville (Colorado)", "text": "Starkville \u00e8 un centro abitato (\"town\") degli Stati Uniti d'America, situato nella contea di Las Animas dello Stato del Colorado. Nel censimento del 2000 la popolazione era di 128 abitanti.\nGeografia fisica.\nSecondo i rilevamenti dell'United States Census Bureau, Starkville si estende su una superficie di 0,3 km\u00b2."}
{"id": "3118903", "revid": "228587", "url": "https://it.wikipedia.org/wiki?curid=3118903", "title": "Cedar Crest", "text": ""}
{"id": "3118904", "revid": "1305772", "url": "https://it.wikipedia.org/wiki?curid=3118904", "title": "Cedar Hill", "text": ""}
{"id": "3118911", "revid": "365417", "url": "https://it.wikipedia.org/wiki?curid=3118911", "title": "Paige Turco", "text": "Biografia.\nPaige Turco nacque da Joyce J. e David V. Turco a Springfield, Massachusetts, dove \u00e8 cresciuta. Frequent\u00f2 la Walnut Hill School a Natick e fece danza al conservatorio \"New England Dance Conservatory\", all'\"Amherst Ballet Theatre Company\" ed al \"Western Massachusetts Ballet Company\". Paige si diplom\u00f2 al Bay Path College a Longmeadow nel 1987. Studi\u00f2 arti drammatiche alla University of Connecticut e dopo essersi gravemente ferita alla caviglia, si diede alla recitazione ed al teatro.\nCarriera.\nPaige fece il suo debutto televisivo nel 1987, nella soap opera \"Sentieri\" nel ruolo di Dinah Marler; segu\u00ec poi \"La valle dei pini\" nella parte di Melanie. Ebbe il ruolo di Annie Mott nella serie televisiva \"Cinque in famiglia\", \"The Agency\" come Terri Lowell, e recit\u00f2 nella terza stagione di \"Rescue Me\" nel ruolo dell'insegnante di scienze Mrs. Nell Turbody. L'attrice ebbe anche una parte nel film \"Imbattibile\", quella di Carol Vermeil, la moglie di Dick Vermeil e recit\u00f2 anche nel film della Walt Disney Picture \"Cambio di gioco\". \nNel 2006, entr\u00f2 a far parte del cast della serie televisiva dell'ABC \"Big Shots\", recitando la parte di Lisbeth, l'ex-moglie del personaggio di Dylan McDermott, Duncan Collinsworth, che lavora all'interno della compagnia di cosmetici. L'attrice nel 2009 fu anche una guest star nella seconda stagione della serie \"Damages\", vincitrice di un Emmy Award. Dal 2014 fa parte del cast principale della serie televisiva \"The 100\".\nVita privata.\nPaige professa la religione cattolica. \u00c8 stata sposata con l'attore irlandese Jason O'Mara ed ha un figlio, David (chiamato cos\u00ec in onore del padre di lei, morto quando Paige aveva meno di un anno). La famiglia ha diviso il proprio tempo fra Los Angeles, New York e la loro casa nel Connecticut facendo anche visita a volte ai parenti in Irlanda. Poi nel 2016 la coppia si separa dando il via libera a Paige per il divorzio l'anno successivo.\nDoppiatrici italiane.\nNelle versioni in italiano dei suoi film, Paige Turco \u00e8 stata doppiata da:"}
{"id": "3118912", "revid": "88740", "url": "https://it.wikipedia.org/wiki?curid=3118912", "title": "Cedar Hills", "text": ""}
{"id": "3118913", "revid": "1305772", "url": "https://it.wikipedia.org/wiki?curid=3118913", "title": "Cedar Rapids", "text": ""}
{"id": "3118915", "revid": "599013", "url": "https://it.wikipedia.org/wiki?curid=3118915", "title": "Celina (disambigua)", "text": ""}
{"id": "3118916", "revid": "1543377", "url": "https://it.wikipedia.org/wiki?curid=3118916", "title": "Hugo (Colorado)", "text": "Hugo \u00e8 un centro abitato (\"town\") degli Stati Uniti d'America, capoluogo di contea della contea di Lincoln dello Stato del Colorado. Nel censimento del 2000 la popolazione era di 885 abitanti.\nGeografia fisica.\nSecondo i rilevamenti dell'United States Census Bureau, Hugo si estende su una superficie di 2,5 km\u00b2."}
{"id": "3118918", "revid": "439868", "url": "https://it.wikipedia.org/wiki?curid=3118918", "title": "Arriba", "text": "Arriba \u00e8 un centro abitato (\"town\") degli Stati Uniti d'America, situato nella contea di Lincoln dello Stato del Colorado. Nel censimento del 2010 la popolazione era di 193 abitanti.\nGeografia fisica.\nSecondo i rilevamenti dell'United States Census Bureau, Arriba si estende su una superficie di 1,2 km\u00b2."}
{"id": "3118920", "revid": "124165162", "url": "https://it.wikipedia.org/wiki?curid=3118920", "title": "Genoa (Colorado)", "text": "Genoa \u00e8 un centro abitato (town) degli Stati Uniti d'America della contea di Lincoln nello Stato del Colorado. La popolazione era di 139 persone al censimento del 2010.\nUn ufficio postale chiamato Genoa \u00e8 stato in funzione dal 1903. Prende probabilmente il nome dalla citt\u00e0 italiana di Genova (\"Genoa\" in inglese).\nGeografia fisica.\nGenoa \u00e8 situata a (39.276479, -103.498850).\nSecondo lo United States Census Bureau, ha un'area totale di 0,4 miglia quadrate (1,0\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 211 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dall'84,83% di bianchi, il 7,58% di afroamericani, lo 0,47% di nativi americani, il 3,32% di altre razze, e il 3,79% di due o pi\u00f9 etnie. Ispanici o latinos di qualunque razza erano il 4,27% della popolazione."}
{"id": "3118921", "revid": "124488568", "url": "https://it.wikipedia.org/wiki?curid=3118921", "title": "Kobo\u017ea", "text": "La Kobo\u017ea () \u00e8 un fiume della Russia europea, affluente di sinistra della Mologa (bacino idrografico del Volga). Scorre nell'Oblast' di Novgorod e in quello di Vologda.\nIl fiume fluisce dalla parte settentrionale del lago Velikoe. Dopo la sorgente scorre in direzione nord tra rive boscose, la larghezza del fiume \u00e8 di 10-15 metri. Passato il villaggio di Kobo\u017ea (il pi\u00f9 grande insediamento sul fiume) si snoda lungo un'ampia pianura di prati, a valle entra in pittoreschi boschi di conifere: in questo tratto il fiume supera diverse piccole spaccature rocciose, poi si dirige verso est. Nella parte inferiore il Kobo\u017ea si espande fino a 30-40 metri, lungo le rive ci sono prati e spiagge sabbiose. Sfocia nella Mologa a 92\u00a0km dalla foce, qualche chilometro a ovest della citt\u00e0 di Ustju\u017ena. \nIl fiume \u00e8 frequentato da pescatori e per il turismo balneare."}
{"id": "3118922", "revid": "1305772", "url": "https://it.wikipedia.org/wiki?curid=3118922", "title": "Centertown", "text": ""}
{"id": "3118923", "revid": "88740", "url": "https://it.wikipedia.org/wiki?curid=3118923", "title": "Chatfield", "text": ""}
{"id": "3118924", "revid": "14691", "url": "https://it.wikipedia.org/wiki?curid=3118924", "title": "Macachi", "text": ""}
{"id": "3118927", "revid": "1543377", "url": "https://it.wikipedia.org/wiki?curid=3118927", "title": "Limon (Colorado)", "text": "Limon \u00e8 un centro abitato (\"town\") degli Stati Uniti d'America, situato nella contea di Lincoln dello Stato del Colorado. Nel censimento del 2000 la popolazione era di 2.071 abitanti.\nGeografia fisica.\nSecondo i rilevamenti dell'United States Census Bureau, Limon si estende su una superficie di 4,8 km\u00b2."}
{"id": "3118928", "revid": "339392", "url": "https://it.wikipedia.org/wiki?curid=3118928", "title": "Chattanooga, Tennessee", "text": ""}
{"id": "3118929", "revid": "1305772", "url": "https://it.wikipedia.org/wiki?curid=3118929", "title": "Chautauqua", "text": ""}
{"id": "3118933", "revid": "125731456", "url": "https://it.wikipedia.org/wiki?curid=3118933", "title": "Candice Accola", "text": " Ha raggiunto la notoriet\u00e0 interpretando Caroline Forbes nella serie televisiva \"The Vampire Diaries\" e Kimberly Vance in \"After 2\".\nBiografia.\nCandice Accola \u00e8 cresciuta a Edgewood. Suo padre, Kevin Donn Accola, \u00e8 un chirurgo cardio-vascolare e toracico, mentre sua madre, Carolyn Ann Clark, era un'ingegnere ambientale, prima di diventare una casalinga. Entrambi i suoi genitori sono membri attivi del partito repubblicano locale. Ha un fratello pi\u00f9 giovane.\nPi\u00f9 giovane, Candice trova un agente in California. Successivamente, dalla Highland Preparatory School, si trasferisce a Los Angeles. Sei mesi dopo, ottiene un contratto per un CD dal titolo \"It's Always the Innocent Ones\". Finite le scuole superiori per corrispondenza, si diploma nel 2005. Accola appare nel suo primo film, \"The Pirate Camp\", nel 2007. Recita nelle serie televisive \"How I Met Your Mother\", \"Supernatural\" e \"Greek - La confraternita\". Appare nei film \"On The Doll\", \"Juno\", \"Deadgirl\" e \"X's &amp; O's\".\nCandice continua la sua carriera da cantante facendo un'apparizione nei film ' e '.\nDal 2009 al 2017 interpreta Caroline Forbes nella serie televisiva \"The Vampire Diaries\" per poi apparire in quattro episodi della quinta stagione dello spin-off \"The Originals.\"\nNel 2020 interpreta Kimberly nel film After 2- Un cuore in mille pezzi tratta dalla saga dell'autrice Anna Todd\nVita privata.\nTra il 2004 e il 2005 ha avuto una relazione con l'attore Tyler Hoechlin. La notte del 22 agosto 2009, Candice Accola, le colleghe Nina Dobrev, Kayla Ewell, Sara Canning, Krystal Vayda e il fotografo Tyler Shields furono arrestati a Forsyth (Georgia), durante un servizio fotografico promozionale per \"The Vampire Diaries\", dopo una segnalazione degli automobilisti disturbati dai flash, che lamentavano la presenza di alcune ragazze in piedi sul bordo del ponte. I sei furono portati all'ufficio dello sceriffo e accusati di condotta disordinata.\nIl 29 maggio 2013 si \u00e8 fidanzata con il musicista Joe King, membro della band The Fray, con cui si \u00e8 sposata a New Orleans il 18 ottobre 2014. King ha due figlie, Elise Madison e Ava Julie, nate dal precedente matrimonio.\nIl 15 gennaio 2016 la coppia d\u00e0 alla luce la loro prima figlia, Florence May King. Il 19 agosto 2020 annuncia la sua seconda \ngravidanza.\nIl 1 dicembre dello stesso anno nasce la seconda figlia, Josephine June King.\nFilantropia.\nInsieme al collega di \"The Vampire Diaries\" Ian Somerhalder, Candice Accola \u00e8 una delle sostenitrici di \"It Gets Better\", un progetto che si pone come obiettivo la riduzione dei suicidi durante la giovinezza. Sostiene anche la Tick-Borne Disease Alliance (TBDA), fondazione per combattere la malattia conosciuta come Lyme Disease.\nRiconoscimenti.\nTeen Choice Awards\nDoppiatrici italiane.\nNelle versioni in italiano dei suoi film, Candice Accola \u00e8 stata doppiata da:"}
{"id": "3118934", "revid": "119005070", "url": "https://it.wikipedia.org/wiki?curid=3118934", "title": "Sterling (Colorado)", "text": "Sterling \u00e8 un centro abitato (\"city\") degli Stati Uniti, capoluogo della contea di Logan, nello stato del Colorado. Secondo il censimento del 2000 la popolazione era di 11.360 abitanti.\nGeografia fisica.\nSecondo i rilevamenti dell'United States Census Bureau, Sterling si estende su una superficie di 17,8 km\u00b2."}
{"id": "3118935", "revid": "486946", "url": "https://it.wikipedia.org/wiki?curid=3118935", "title": "Marcus Walton", "text": ""}
{"id": "3118940", "revid": "1543377", "url": "https://it.wikipedia.org/wiki?curid=3118940", "title": "Padroni", "text": "Padroni \u00e8 un centro abitato (\"census-designated place\") degli Stati Uniti d'America, situato nella contea di Logan dello stato del Colorado. Nel censimento del 2000 la popolazione era di 97 abitanti.\nGeografia fisica.\nSecondo i rilevamenti dell'United States Census Bureau, Padroni si estende su una superficie di 2,1 km\u00b2."}
{"id": "3118942", "revid": "1543377", "url": "https://it.wikipedia.org/wiki?curid=3118942", "title": "Merino (Colorado)", "text": "Merino \u00e8 un centro abitato (\"town\") degli Stati Uniti d'America, situato nella contea di Logan dello Stato del Colorado. Nel censimento del 2000 la popolazione era di 246 abitanti.\nGeografia fisica.\nSecondo i rilevamenti dell'United States Census Bureau, Merino si estende su una superficie di 0,4 km\u00b2."}
{"id": "3118944", "revid": "1543377", "url": "https://it.wikipedia.org/wiki?curid=3118944", "title": "Fleming (Colorado)", "text": "Fleming \u00e8 un centro abitato (\"town\") degli Stati Uniti d'America, situato nella contea di Logan dello Stato del Colorado. Nel censimento del 2000 la popolazione era di 426 abitanti.\nGeografia fisica.\nSecondo i rilevamenti dell'United States Census Bureau, Fleming si estende su una superficie di 1,3 km\u00b2."}
{"id": "3118951", "revid": "599013", "url": "https://it.wikipedia.org/wiki?curid=3118951", "title": "Istituto Paolo Colosimo", "text": "L'Istituto statale di istruzione superiore \"Paolo Colosimo\" di Napoli, \u00e8 un istituto superiore, situato in via Santa Teresa degli Scalzi, nei pressi del Museo Nazionale. \u00c8 uno degli istituti pi\u00f9 importanti d'Italia per l'avviamento al lavoro e la scolarizzazione dei ragazzi privi della vista. \u00c8 intitolato al figlio di Gaspare Colosimo, morto il 24 maggio 1913.\nStoria.\nVenne fondato a Napoli nel 1916 quando divenne ente indipendente; in precedenza, dal 1892 era presente come filiale della \"Societ\u00e0 Nazionale Regina Margherita pro ciechi\" di Firenze, un'istituzione di ricovero per non vedenti. Divent\u00f2 una scuola professionale nel dopoguerra.\nIn epoca fascista accolse come convittori ragazzi che necessitavano di assistenza. \nNegli anni ha ospitato sino a 200 convittori che si sono per fortuna ridotti gi\u00e0 a met\u00e0 degli anni settanta del XX secolo. Indirizzati all'apprendimento del metodo braille sin dalla tenera et\u00e0, i giovani dopo le scuole medie inferiori potevano scegliere se diplomarsi come centralinisti telefonici con un corso di due anni o di fisioterapista dopo un corso di tre anni. Molti ragazzi per\u00f2 proseguivano gli studi per indirizzarsi all'insegnamento, negli anni sono stati in molti a distinguersi finanche negli atenei ed in varie facolt\u00e0.\nAttualmente l'istituto Paolo Colosimo ha integrato ragazzi vedenti insieme a quelli con problemi visivi, sia per ottemperare alle riforme scolastiche, sia perch\u00e9 grazie ai notevoli progressi in medicina il numero di persone affette da patologie oftalmiche \u00e8 drasticamente diminuito."}
{"id": "3118957", "revid": "729019", "url": "https://it.wikipedia.org/wiki?curid=3118957", "title": "Campionato francese di rugby a 15 1924-1925", "text": "Il Campionato francese di rugby a 15 1924-1925 fu conquistato dall'US Perpignan che super\u00f2 il Carcassonne in finale.\nFormula.\nParteciparono trenta squadre suddivise in sei gruppi di 5, con partite di sola andata.\nVennero assegnati 3 punti per la vittoria, 2 per il pareggio, 1 per la sconfitta e 0 per il forfait\nAlla seconda fase furono ammesse le prime due di ogni girone e furono divise in 4 gruppi di tre, le vincenti dei due gironi furono ammesse alle semifinali in partita unica.\nIl campionato di prima divisione assunse la denominazione di \"Excellence\", la seconda divenne \"Honneur\". \nSette nuovi club fecero la loro apparizione come neopromosse: Angoul\u00eame, Stade Bagn\u00e8res, Boucau, Limoges, Mazamet (campione della seconda divisione 1924), Arlequins Perpignan e La Teste.\nSostituirono: Biarritz Stade bordelais, Chalon, L\u00e9zignan, Lourdes, Olympique Paris e Poitiers, che non superarono le eliminatorie costituite dai campionati regionali\nPrima fase.\nVennero assegnati 3 punti per la vittoria, 2 per il pareggio, 1 per la sconfitta e 0 per il forfait\nIn grassetto le qualificate ai quarti di finale\nQuarti di finale.\nVennero assegnati 3 punti per la vittoria, 2 per il apreggio, 1 per la sconfitta e 0 per il forfait\nSemifinali.\nRipetizione:\nAltre competizioni.\nIl 19 aprile 1925, a Bordeaux, l'AS Montferrand super\u00f2 il Biarritz in finale del campionato \"Honneur\" (2\u00aa divisione) 14- 6\nIn terza divisione, Il Cercle Athl\u00e9tique d'Esperaza super\u00f2 in finale il Cheminots de B\u00e9ziers 25 a 0"}
{"id": "3118961", "revid": "1310927", "url": "https://it.wikipedia.org/wiki?curid=3118961", "title": "Atomu Tanaka", "text": ""}
{"id": "3118964", "revid": "373458", "url": "https://it.wikipedia.org/wiki?curid=3118964", "title": "CA B\u00e8gles", "text": ""}
{"id": "3118965", "revid": "172343", "url": "https://it.wikipedia.org/wiki?curid=3118965", "title": "Club athl\u00e9tique Bordeaux-B\u00e8gles-Gironde", "text": ""}
{"id": "3118968", "revid": "767487", "url": "https://it.wikipedia.org/wiki?curid=3118968", "title": "Kazuhisa Kawahara", "text": ""}
{"id": "3118969", "revid": "287204", "url": "https://it.wikipedia.org/wiki?curid=3118969", "title": "Il correttore di bozze", "text": "Il correttore di bozze (\"Galley Slave\") \u00e8 un racconto lungo di fantascienza del 1957 scritto da Isaac Asimov. Pubblicato per la prima volta nel dicembre del 1957 sulla rivista \"Galaxy Science Fiction\", \u00e8 stato in seguito inserito nelle raccolte \"Il secondo libro dei robot\" (\"The Rest of the Robots\", 1964), \"Tutti i miei robot\" \"(The Complete Robot\", 1982) e in \"Visioni di robot\" (\"Robot Visions\", 1990).\n\u00c8 stato pubblicato in italiano per la prima volta nel 1959 e tradotto anche coi titoli Lo schiavo e Il robot che leggeva le bozze.\nDella serie di racconti aventi come protagonista femminile la dottoressa Susan Calvin, \"Il correttore di bozze\", rappresenta il racconto preferito da Asimov.\nTrama.\nIn un'aula di tribunale di un ipotetico futuro (da riferimenti nel racconto si capisce di essere nel 2034), si sta svolgendo un processo in cui la U.S. Robots and Mechanical Men \u00e8 stata citata in giudizio dal professor Simon Ninheimer, preside della facolt\u00e0 di sociologia della Northeastern university. \nCol susseguirsi delle varie testimonianze, viene via via narrata l'intera vicenda.\nL'anno prima la U.S. Robots and Mechanical Men ha proposto alla Northeastern university il noleggio di un robot (il modello EZ-27, chiamato nel racconto \"Easy\") alla cifra irrisoria di mille dollari l'anno. Questo robot ha la straordinaria capacit\u00e0 d'individuare in un testo qualsiasi errore grammaticale, venendo definito non a caso, un \u201ccorrettore di bozze\u201d (da cui il titolo).\nL'intento reale della U.S. Robots and Mechanical Men appare evidente: fornire un robot ad una universit\u00e0 a cos\u00ec poco prezzo significa iniziare a \"colonizzare\" l'intero mondo accademico e da qui, permettere finalmente l'uso dei robot sulla terra finora limitato da leggi restrittive.\nLa decisione di respingere o accettare la proposta della U.S. Robots and Mechanical Men \u00e8 affidata al consiglio accademico dell'universit\u00e0. Durante la votazione 13 dei 14 votanti, votano a favore mentre solo uno, il professor Ninheimer, si esprime in maniera contraria.\nChiamato a deporre, quest'ultimo racconter\u00e0 di come abbia anch'egli utilizzato prima con diffidenza e poi senza indugi, il robot Easy. Affidata totalmente a lui la correzione delle bozze del suo ultimo libro da titolo \"Tensioni sociali provocate dal volo spaziale e modi per risolverle\", si accorger\u00e0 irrimediabilmente tardi dell'enorme guaio combinato dal robot. Dato ormai alle stampe, il libro presenta numerose diversit\u00e0 dalle bozze originali e non di natura grammaticale come ci si aspetterebbe, ma di natura concettuale. Molti colleghi e amici del professore leggendo il libro, offesi e furiosi, minacciano azioni legali contro l'autore.\nA questo punto, il professor Ninheimer vedendo la sua carriera ormai compromessa, racconta di aver deciso di citare in giudizio la U.S. Robots and Mechanical Men chiedendo un risarcimento per il danno subito di settecentocinquantamila dollari.\nAscoltato il professor Ninheimer, l'avvocato difensore della U.S. Robots and Mechanical Men chiede e ottiene dal giudice la possibilit\u00e0 di ammettere l'indomani in aula il robot Easy.\nCon la complicit\u00e0 della dottoressa Calvin, l'avvocato chiama a deporre nuovamente il professor Ninheimer stavolta per\u00f2 in presenza del robot. Quest'ultimo, vedendo l'umano in seria difficolt\u00e0 e temendo per lui, in ottemperanza alla prima delle \"Tre leggi della robotica\", si alza in piedi e prende la parola dicendo a tutti che \u00e8 lui stesso l'autore di tutte le correzioni mentre il professore \u00e8 completamente estraneo ai fatti. Il professor Ninheimer cade cos\u00ec nel tranello tesogli dalla dottoressa Calvin. Egli infatti, sentendo le parole del robot, grida in aula: \"ti era stato ordinato di tenere la bocca chiusa su questa\u2026\". Vedendosi con quest'affermazione ormai scoperto, \u00e8 costretto a confessare tutto ammettendo d'aver ordinato al robot sia di apportare quelle modifiche, sia di non svelare a nessuno quanto fatto.\nConclusosi il processo a favore della U.S. Robots and Mechanical Men, dopo qualche tempo, la dottoressa Calvin va a trovare il professor Ninheimer nella propria dimora, cercando di capire cosa l'abbia spinto a quel gesto. Egli affermer\u00e0 che intendeva difendere e salvare i futuri ricercatori da una catastrofe. I robot saranno destinati in futuro a svolgere sempre pi\u00f9 funzioni e allo scrittore, all'artista, all'artigiano, non rester\u00e0 che impartire solo ordini. Nulla verr\u00e0 materialmente creato dalle mani dell'uomo. Nessun libro, nessun dipinto, nessun vaso sar\u00e0 fatto realmente dall'uomo. I robot toglieranno la soddisfazione del creare a l'uomo.\nNell'epilogo, la dottoressa Calvin andandosene cercher\u00e0 di non provare alcun \"moto di comprensione\u201d per quell'uomo, senza per\u00f2 riuscirvi del tutto."}
{"id": "3118971", "revid": "729019", "url": "https://it.wikipedia.org/wiki?curid=3118971", "title": "Campionato francese di rugby a 15 1925-1926", "text": "Il Campionato francese di rugby a 15 1925-26 fu conquistato dal Tolosa che super\u00f2 l'US Perpignan in finale.\nFormula.\nParteciparono trentasei squadre suddivise in 12 gruppi di 3, con partite di sola andata.\nVennero assegnati 3 punti per la vittoria, 2 per il pareggio, 1 per la sconfitta e 0 per il forfait\nAlla seconda fase furono ammesse le prime di ogni girone e furono divise in 4 gruppi di tre, le vincenti dei due gironi furono ammesse alle semifinali in partita unica.\nPrimo turno.\nGironi di sola andata. In grassetto le qualificate ai quarti di finale\n0\nSemifinali.\nRipetizione:\nAltre competizioni.\nIl 2 maggio 1926, in finale del campionato di Francia Honneur (2\u00aa divisione), il Racing super\u00f2 il Mazamet per 17 a 3 (in semifinale, Mazamet super\u00f2 SU Agen 12 a 3 a Carcassonne, l'11 aprile).\nIl Saint-Sever divenne campione di Francia Promotion (terza divisione) battendo likl Digione 16 a 11 (in semifinale, l'11 aprile, Saint-Sever super\u00f2 Auch 17 a 3, a Perpignan, e Digione super\u00f2 Prades 11 a 5, ad Avignone).\nIl Tolosa fu campione delle \"squadre riserve\" battendo lo Stadoceste 14 a 3"}
{"id": "3118973", "revid": "1776051", "url": "https://it.wikipedia.org/wiki?curid=3118973", "title": "Ambrogio II di Arluno", "text": "Proveniente probabilmente da una famiglia di valvassori di Arluno, Ambrogio fece carriera nella Chiesa milanese e divenne un uomo di fiducia dell'arcivescovo Ariberto d'Intimiano.\nNel 1027 mor\u00ec il vescovo di Lodi, Notcherio. Ariberto, in forza del diritto di nomina e consacrazione del vescovo lodigiano, concessogli da Corrado II alla sua elezione nel 1024, gli scelse come successore Ambrogio e lo consacr\u00f2. Ma i lodigiani, oltraggiati da quello che consideravano un'illegittima intromissione di Milano nei loro affari, rifiutarono al nuovo vescovo l'entrata in citt\u00e0. Ariberto raccolse quindi un esercito e pose Lodi sotto assedio sinch\u00e9 i suoi cittadini accettarono il nuovo vescovo e davanti ai cancelli della citt\u00e0 gli giurarono fedelt\u00e0.\nSecondo Arnolfo, sebbene Ambrogio si rivelasse un buon vescovo, l'imposizione di Ambrogio come vescovo \u00e8 alla base della secolare ostilit\u00e0 di Lodi a Milano."}
{"id": "3118975", "revid": "640389", "url": "https://it.wikipedia.org/wiki?curid=3118975", "title": "Mike Havenaar", "text": "Biografia.\n\u00c8 figlio di Dido Havenaar, calciatore olandese emigrato in Giappone nel 1986.\nCaratteristiche tecniche.\n\u00c8 un attaccante, capace di giocare sia come prima punta che come seconda punta. \u00c8 sinistro, dotato di un tiro potente oltre che preciso, infatti \u00e8 in grado di segnare calciando anche da lunghe distante. Fisicamente resistente, la sua specialit\u00e0 sono i tiri di testa, trovando la rete per merito della sua velocit\u00e0 e della sua buona capacit\u00e0 nel salto.\nCarriera.\nClub.\nEsordisce nella massima divisione calcistica giapponese, la J1 League, nel 2006 indossando la maglia dello Yokohama F. Marinos, dove gioca per due stagioni, venendo poi ceduto in prestito nel 2008 all'Avispa Fukuoka, nella J2 League, riuscendo a segnare 7 gol in una sola stagione. Nel 2019 viene ceduto in prestito al Sagan Tosu dove diventa autore, nella J2 League 2009, di ben 15 reti.\nA partire dal 2010 inizia a giocare per il Ventforet Kofu, e grazie anche al contributo di Havenaar la squadra riesce ottiene la promozione in prima divisione, sebbene la squadra a fine stagione viene nuovamente retrocessa in seconda divisione, bench\u00e9 Havenaar venga inserito nella lista dei migliori undici giocatori della J1 League 2011.\nHavenaar viene acquistato nel 2011 dal Vitesse, giocando nell'Eredivisie dove esordisce nella sconfitta per 1-0 contro il NEC Nijmegen. Segna la sua prima rete nella sconfitta contro il PSV per 3-1. Havenaar segner\u00e0 il gol del 2-0 nella vittoria contro il De Graafschap, e metter\u00e0 a segno la rete del 3-1 nella vittoria a danno del Groningen. Grazie alla rete di Havenaar, il 25 agosto 2013, la squadra vincer\u00e0 per 1-0 contro il Twente, invece contro il FC Utrecht segner\u00e0 la rete del temporaneo 2-1 nella partita che si concluder\u00e0 per 3-1. Riuscir\u00e0 a segnare il gol del 2-1 nella partita che si concluder\u00e0 per 6-2 vinta contro il PSV, contro il RKC Waalwijk segner\u00e0 la rete del pareggio nella partita vinta 3-1. Metter\u00e0 a segno una doppietta contro il Roda JC nella vittoria per 3-0, e segner\u00e0 il gol della vittoria nella parita che terminer\u00e0 per 2-1 contro il NAC Breda. Nell'amichevole contro il Wolfsburg sar\u00e0 autore della rete del 1-0 nella partita che si concluder\u00e0 con una vittoria per 3-2.\nDopo la sua breve esperienza nel C\u00f3rdoba, durata solo cinque partite, fa il suo esordio, nel 2005, nel club finlandese del HJK Helsinki. In Veikkausliiga riuscir\u00e0 a segnare una doppietta nella vittoria contro l'Inter Turku per 2-0, inoltre sar\u00e0 autore del 3-0 contro il SJK nella partita che si colcluder\u00e0 per 3-1. Nella Suomen Cup 2015 segner\u00e0 la rete della vittoria contro il PK-35 Vantaa per 2-1. Durante la Liigacup 2015 segna il gol del 2-0 ai quarti di finale contro il FC Lahti, infine, durante la finale contro il RoPS, suggella la vittoria segnando il gol del 2-0. Nella Champions League segner\u00e0 nella partita di ritorno il gol del 1-0 vincendo contro il Ventspils che nella partita d'andata aveva gi\u00e0 perso per 3-1.\nHavenaar torna a giocare in Olanda, nel Den Haag, dove consegue un'ottima prima stagione, segnando 16 gol. Riuscir\u00e0 a realizzare il gol del 1-0 nell partita vinta per 4-1 contro il Twente, inoltre con una doppietta permetter\u00e0 alla sua squadra di aggiudicarsi una vittoria per 2-1 contro lo Sportclub Cambuur. Segner\u00e0 la rete del 4-2 nella partita vinta contro l'Excelsior, inoltre riuscir\u00e0 a segnare il gol del 1-0 contro il Willem II che finir\u00e0 per 2-0; inoltre sar\u00e0 autore di un gol nella partita finita in pareggio per 1-1 contro l'Sportclub Heerenveen grazie a un rigore trasformato. Nella seconda stagione sar\u00e0 autore di una doppietta nella partita vinta per 3-0 contro il Go Ahead Eagles, inoltre sar\u00e0 autore del gol della vittoria nella partita vinta per 1-0 con il NEC Nijmegen. Contro il Roda JC segner\u00e0 la rete del temporaneo 3-0 che si concluder\u00e0 con una vittoria per 4-1. inoltre sar\u00e0 autore del gol della vittoria nella partita che terminer\u00e0 per 2-1 contro il Willem II. Segner\u00e0 la rete del pareggio contro l'Sportclub Telstar nella partita di KNVB Beker vinta per 2-1, infine segner\u00e0 la sua ultima rete nella partita vinta per 4-1 contro l'Excelsior.\nRitorna a giocare, nel 2017, in Giappone, con la maglia del Vissel Kobe, chiedendo la sua carriera con il club dopo due stagioni segnando 7 reti, venendo ceduto in prestito al Vegalta Sendai e successivamente al club tailandese del Bangkok United, giocando solo otto partite con un totale di 4 gol. Torner\u00e0 a giocare in Giappone venendo ceduto in prestito al Ventforet Kofu, in seconda divisione.\nNazionale.\nEsordir\u00e0 nel 2011 nella nazionale giapponese durante una partita contro la Corea del Nord, inoltre segner\u00e0 una doppietta contro il Tajikistan nella partita vinta per 8-0, entrambe le reti le ha segnate di testa.\nSegner\u00e0 il gol della vittoria, nel 2012, in una partita amichevole contro gli Emirati Arabi Uniti che finir\u00e0 per 1-0, inoltre, sempre in un'altra amichevole, segner\u00e0 il gol del 2-1 nella partita vinta contro il Canada nel 2013."}
{"id": "3118984", "revid": "110157", "url": "https://it.wikipedia.org/wiki?curid=3118984", "title": "Alexanderfeld", "text": "Alexandru Ioan Cuza \u00e8 un comune della Moldavia situato nel distretto di Cahul di 1.454 abitanti al censimento del 2004\nFino alla seconda guerra mondiale, quando faceva parte della Romania, si chiamava \"Alexandru cel Bun\" "}
{"id": "3118986", "revid": "287204", "url": "https://it.wikipedia.org/wiki?curid=3118986", "title": "Horacio Casarin", "text": ""}
{"id": "3118987", "revid": "767487", "url": "https://it.wikipedia.org/wiki?curid=3118987", "title": "Yasuhito Morishima", "text": ""}
{"id": "3118992", "revid": "110157", "url": "https://it.wikipedia.org/wiki?curid=3118992", "title": "Andru\u0219ul de Jos", "text": "Andru\u0219ul de Jos \u00e8 un comune della Moldavia situato nel distretto di Cahul di 2.125 abitanti al censimento del 2004"}
{"id": "3118994", "revid": "104458", "url": "https://it.wikipedia.org/wiki?curid=3118994", "title": "Alex Zingerle", "text": "Biografia.\nStagioni 2008-2012.\nSpecialista delle prove tecniche residente a La Villa di Badia e fratello di Hannes, a sua volta sciatore alpino, l'atleta ladino ha iniziato a partecipare a gare FIS nel novembre del 2007 ed \u00e8 entrato nella nazionale italiana nel 2010. Ha esordito in Coppa Europa durante la stagione 2010 (l'11 febbraio a Oberjoch, senza completare uno slalom gigante) e nello stesso anno ha rappresentato l'Italia ai Mondiali juniores del Monte Bianco, ottenendo come miglior risultato l'11\u00ba posto nello slalom speciale.\nHa partecipato anche alla successiva rassegna iridata giovanile di Crans-Montana 2011 non andando oltre il 24\u00ba piazzamento in slalom gigante, mentre nel 2012, in occasione dei Mondiali juniores organizzati quell'anno nella localit\u00e0 italiana di Roccaraso, Zingerle \u00e8 giunto secondo, assieme ai compagni di squadra Karoline Pichler, Giordano Ronci e Nicole Agnelli, nella gara a squadre.\nStagioni 2013-2021.\nIl 16 dicembre 2012 in occasione dello slalom gigante dell'Alta Badia ha esordito in Coppa del Mondo, senza qualificarsi per la seconda manche; nella stessa stagione ai Mondiali juniores del Qu\u00e9bec ha ottenuto un'altra medaglia d'argento iridata juniores, nello slalom gigante. Il 14 dicembre 2013 a Val-d'Is\u00e8re ha ottenuto il miglior piazzamento in Coppa del Mondo, nonch\u00e9 primo piazzamento a punti, grazie al 18\u00ba posto ottenuto in slalom gigante.\nDurante le ultime fasi della preparazione per la stagione successiva ha subito un grave infortunio a un legamento crociato, che ne ha pregiudicato la partecipazione all'intera stagione. Ha preso per l'ultima volta il via in Coppa del Mondo il 17 dicembre 2017 in Alta Badia in slalom gigante, senza completare la prova, e si \u00e8 ritirato al termine della stagione 2020-2021; la sua ultima gara \u00e8 stata lo slalom speciale dei Campionati italiani 2021, disputato il 23 marzo a Livigno e non compeltato da Zingerle. Non ha preso parte n\u00e9 a rassegne olimpiche n\u00e9 iridate."}
{"id": "3118997", "revid": "110157", "url": "https://it.wikipedia.org/wiki?curid=3118997", "title": "Andru\u0219ul de Sus", "text": "Andru\u0219ul de Sus \u00e8 un comune della Moldavia situato nel distretto di Cahul di 1.769 abitanti al censimento del 2004"}
{"id": "3118999", "revid": "767487", "url": "https://it.wikipedia.org/wiki?curid=3118999", "title": "Masaki Yanagawa", "text": "Carriera.\nNella sua carriera agonistica ha militato nel Vissel Kobe, nel Ventforet Kofu, nel Thespa Kusatsu e nel Tochigi."}
{"id": "3119004", "revid": "247222", "url": "https://it.wikipedia.org/wiki?curid=3119004", "title": "Ax Men", "text": "Ax Men \u00e8 un programma televisivo statunitense a carattere documentaristico, incentrato sul lavoro dei taglialegna.\nLo show segue le vicende di varie squadre di boscaioli divisi in diversi siti dell'Oregon."}
{"id": "3119006", "revid": "110157", "url": "https://it.wikipedia.org/wiki?curid=3119006", "title": "Badicul Moldovenesc", "text": "Badicul Moldovenesc \u00e8 un comune della Moldavia situato nel distretto di Cahul di 1.355 abitanti al censimento del 2004"}
{"id": "3119010", "revid": "486946", "url": "https://it.wikipedia.org/wiki?curid=3119010", "title": "Class News", "text": ""}
{"id": "3119013", "revid": "647919", "url": "https://it.wikipedia.org/wiki?curid=3119013", "title": "Partito Comunista di Slovenia", "text": ""}
{"id": "3119014", "revid": "729019", "url": "https://it.wikipedia.org/wiki?curid=3119014", "title": "Assedio di Macall\u00e8", "text": "L'assedio di Macall\u00e8 dur\u00f2 dal 15 dicembre 1895 al 22 gennaio 1896, nell'ambito della guerra di Abissinia tra il Regno d'Italia e l'Impero d'Etiopia; la piccola guarnigione italiana del forte di Enda Jesus a Macall\u00e8, al comando del maggiore Giuseppe Galliano, resistette all'assedio del principale esercito etiope, guidato dallo stesso negus Menelik II d'Etiopia, per capitolare poi dopo un accordo tra i due contendenti.\nAntefatto.\nLa guerra tra Italia ed Etiopia era iniziata il 1\u00ba dicembre 1895, con l'attacco dell'avanguardia del principale esercito etiope, guidata dal cugino del negus ras Mekonnen Welde Mika\u00e9l, agli avamposti italiani nei pressi della montagna dell'Amba Alagi; le forze italiane presenti nella regione di Tigr\u00e8, poste al comando del generale Giuseppe Arimondi, erano piuttosto sparse tra varie guarnigioni, tra cui quella della citt\u00e0 di Macall\u00e8 era una delle principali.\nIl 7 dicembre il reparto avanzato posto agli ordini del maggiore Pietro Toselli venne quasi completamente annientato nella battaglia dell'Amba Alagi; il generale Arimondi non pot\u00e9 fare altro che raccogliere i sopravvissuti e ripiegare su Macall\u00e8 la sera dell'8 dicembre seguente. Conscio della schiacciante inferiorit\u00e0 numerica (l'esercito del negus contava circa 100.000 uomini, la maggioranza dei quali dotati di armi da fuoco fornite loro da Francia, Russia e dagli stessi italiani), Arimondi decise di ripiegare quello stesso giorno su Edag\u00e0 Amus, pi\u00f9 a nord, dove si andava a radunare il grosso delle truppe italiane comandato dal generale Oreste Baratieri; per trattenere l'esercito etiope e dare il tempo ai reparti di completare il ripiegamento, Arimondi lasci\u00f2 indietro un piccolo distaccamento al comando del maggiore Giuseppe Galliano, con il compito di tenere il pi\u00f9 a lungo possibile lo strategico forte costruito sul colle di Enda Yesus, poco fuori dalla citt\u00e0.\nIl distaccamento agli ordini di Galliano comprendeva un totale di 20 ufficiali e 190 sottufficiali e soldati nazionali, e 1.150 soldati indigeni (gli \u00e0scari). Anche se il forte stesso non era stato ancora completato, la posizione di Enda Jesus era abbastanza solida; Galliano disponeva di viveri per tre mesi, ma la situazione pi\u00f9 critica riguardava i rifornimenti d'acqua, in quanto le uniche due sorgenti presenti in zona si trovavano fuori della fortezza.\nL'assedio.\nLe prime truppe dell'avanguardia di Mekonnen giunsero in vista di Macall\u00e8 verso il 15 dicembre; Galliano cerc\u00f2 di guadagnare tempo iniziando delle trattative diplomatiche con Mekonnen, ma il 20 dicembre il ras ruppe le trattative e lanci\u00f2 un attacco frontale contro il forte, respinto dagli italiani. Il 7 gennaio 1896 giunse a Macall\u00e8 il grosso dell'esercito etiope, ed il negus in persona assunse la direzione dell'assedio. Un nuovo attacco in forze venne lanciato la sera del 7, obbligando la guarnigione di una ridotta avanzata a ripiegare dentro al forte principale.\nIl combattimento divenne pi\u00f9 intenso nei giorni 8 e 9 gennaio, quando gli etiopi riuscirono ad impossessarsi delle sorgenti d'acqua poste fuori dal forte. Le sorgenti vennero riconquistate da un contrattacco italiano il 10 gennaio, ma definitivamente abbandonate l'11, quando gli italiani respinsero un grande assalto generale etiope; attacchi minori vennero tentati il 13 ed il 14 gennaio, ma furono nuovamente respinti. Nei loro assalti gli etiopi furono ben appoggiati dai dodici pezzi d'artiglieria a disposizione dell'esercito del negus, due catturati sull'Amba Alagi e gli altri di produzione francese: la precisione del tiro fece supporre a Galliano che vi fossero degli artiglieri europei a manovrarli.\nConsapevole che la piccola guarnigione non era in grado di reggere ancora per molto, Baratieri avvi\u00f2 contatti con il negus per giungere ad una soluzione negoziata; Menelik stesso accett\u00f2 di buon grado questi colloqui diplomatici, sperando che fossero il preludio alla stipula di un trattato di pace, a cui tuttavia il governo italiano, desideroso di ottenere una vittoria militare, si opponeva fermamente.\nIl 18 gennaio Mekonnen tent\u00f2 un ultimo assalto, venendo respinto; il 19 gennaio seguente, mentre si preparava a tentare una disperata sortita dal forte, Galliano ricevette un messaggio di Baratieri con il quale veniva informato dell'avvenuto accordo: in cambio della cessione del forte, il negus concedeva un salvacondotto alla guarnigione perch\u00e9 potesse rientrare incolume nelle linee italiane. Dopo un consiglio di guerra, l'accordo venne accettato: il 22 gennaio il forte venne sgombrato e consegnato agli etiopi.\nLa guarnigione italiana, con armi e cannoni, venne fatta marciare verso le linee amiche insieme all'ala destra dell'armata etiope: alcuni sostengono che questa mossa fu voluta da Menelik per evitare attacchi a sorpresa delle forze di Baratieri, utilizzando quindi la guarnigione di Macall\u00e8 a guisa di scudi umani; altri sostengono che il negus volesse semplicemente proteggere gli italiani da eventuali aggressioni di reparti etiopi, esasperati dal lungo assedio. La guarnigione rientr\u00f2 nelle linee italiane il 30 gennaio ad Aib\u00e0; Galliano ed i suoi ufficiali, trattenuti come ostaggi a garanzia delle trattative, vennero liberati quattro giorni dopo."}
{"id": "3119015", "revid": "110157", "url": "https://it.wikipedia.org/wiki?curid=3119015", "title": "Baurci-Moldoveni", "text": "Baurci-Moldoveni \u00e8 un comune della Moldavia situato nel distretto di Cahul di 2.226 abitanti al censimento del 2004\nFino al 1945, quando apparteneva alla Romania, era chiamato \"Rom\u00e2ni\""}
{"id": "3119019", "revid": "767487", "url": "https://it.wikipedia.org/wiki?curid=3119019", "title": "K\u014dta Aoki", "text": ""}
{"id": "3119025", "revid": "729019", "url": "https://it.wikipedia.org/wiki?curid=3119025", "title": "Campionato francese di rugby a 15 1926-1927", "text": "Il Campionato francese di rugby a 15 di prima divisione 1926-27 fu vinto dal Tolosa che sconfisse lo Stade Fran\u00e7ais in finale.\nTolosa conquista il quinto Scudo di Brennus in sei anni e il sesto della sua storia.\nContesto.\nIl Torneo delle Cinque Nazioni 1927 fu vinto dall' e dalla e la Francia giunse ultima.\nPrimo turno.\nLe prime due di ogni gruppo si qualificarono per il turno successivo. I gironi si svolsero con partite di sola anadata. Furono assegnati 3 punti per la vittoria, 2 per il pareggio e 1 per la sconfitta.\n\"Barrage:\" renoble - Stade Hendayais 12-10\n\"Barrage:\" Narbonne Lourdes 6-3\n\"Barrage:\" :Racing - Lyon OU 19 - 6\nSecondo turno.\nIl vincitore di ogni gruppo si qualifica per le semifinali."}
{"id": "3119031", "revid": "149485", "url": "https://it.wikipedia.org/wiki?curid=3119031", "title": "Festival di Berlino", "text": ""}
{"id": "3119032", "revid": "124808", "url": "https://it.wikipedia.org/wiki?curid=3119032", "title": "The New Adventures of Robin Hood", "text": ""}
{"id": "3119035", "revid": "767487", "url": "https://it.wikipedia.org/wiki?curid=3119035", "title": "Jun Aoyama", "text": ""}
{"id": "3119042", "revid": "767487", "url": "https://it.wikipedia.org/wiki?curid=3119042", "title": "Cuba libre - La notte del giudizio", "text": "Cuba libre - La notte del giudizio (\"Judgment Night\") \u00e8 un film del 1993 diretto da Stephen Hopkins.\nIl film deve parte della sua fama alla sua , composta interamente da collaborazioni tra gruppi rap (Run DMC, House of Pain, Onyx, Cypress Hill etc.) con altri di genere rock, metal e grunge (Faith No More, Helmet, Pearl Jam, Biohazard, Slayer etc.).\nTrama.\nQuattro amici partono per andare ad assistere ad un incontro di boxe. Durante il tragitto per\u00f2 sbagliano strada e finiscono in un quartiere malfamato, dove si ritrovano testimoni dell'omicidio di uno spacciatore; inseguiti dai killer dovranno cercare di sfuggire alla morte."}
{"id": "3119043", "revid": "436907", "url": "https://it.wikipedia.org/wiki?curid=3119043", "title": "No Way Back/Cold Day in the Sun", "text": "No Way Back/Cold Day in the Sun \u00e8 un singolo dei Foo Fighters, il quarto estratto dall'album In Your Honor. Esso \u00e8 un doppio lato A costituito dalle tracce \"No Way Back\", presente nel primo disco dell'album, e \"Cold Day in the Sun\", presente nel secondo.\n\"No Way Back\" fa parte della colonna sonora del videogioco Madden NFL 06 ed \u00e8 inclusa in . Il video del brano mostra il gruppo in alcune tappe del tour, soprattutto in Europa.\n\"Cold Day in the Sun\" invece \u00e8 il primo singolo del gruppo a figurare alla voce il batterista Taylor Hawkins, mentre Dave Grohl suona la batteria. Per il brano non venne realizzato alcun video."}
{"id": "3119046", "revid": "1043175", "url": "https://it.wikipedia.org/wiki?curid=3119046", "title": "Seiya Fujita", "text": ""}
{"id": "3119047", "revid": "729019", "url": "https://it.wikipedia.org/wiki?curid=3119047", "title": "Ernst von Weizs\u00e4cker", "text": "Biografia.\nLa famiglia d'origine.\nErnst apparteneva ad una delle pi\u00f9 ricche e antiche famiglie nobili del W\u00fcrttemberg: per parte di madre discendeva direttamente da Johann Konrad Varnb\u00fcller, vissuto nel XVII secolo e discendente di un casato principesco burgundo. Il fratello di suo padre aveva inoltre sposato la figlia maggiore di Hans Wolfgang Capler von Oedheim genannt Bautz. Suo padre, il barone Karl von Weizs\u00e4cker, era succeduto a Julius von Soden quale \"Primo Ministro del Regno di W\u00fcrttemberg\", e in seconde nozze aveva sposato la minore delle figlie del principe \"Rudolf von Cr\u00f6y\" e della sua seconda moglie, la principessa \"Natalia di Ligne\", pronipote del celebre Charles Joseph de Ligne.\nI primi anni.\nIl giovane barone fu largamente dotato dall'imperatore Guglielmo II di Germania, praticamente un amico di famiglia, che dispose studiasse per divenire ufficiale nella Kaiserliche Marine; Ernst studi\u00f2 alla prestigiosa accademia navale di Wismar, uscendone guardiamarina. In questi primi anni di servizio in marina conobbe il futuro pubblicista Werner von Rheinbaben, con il quale si un\u00ec in una solida amicizia destinata a perdurare nel tempo; viaggi\u00f2 molto, conoscendo il Giappone, la Birmania, l'Indonesia, il Siam e le sponde della Siberia orientale. Presentato al principe Adalberto di Prussia, figlio del Kaiser Guglielmo II, questi lo prese a ben volere e lo volle nel suo stato maggiore (del quale faceva parte anche il barone von Rheinbaben) e lo promosse tenente di vascello.\nDal 1908 pot\u00e9 alzare la bandiera di capitano di fregata sulla nave SMS Hannover e poi sulla SMS Deutschland, entrando per\u00f2 dal 1912 nel \"Ministero della Marina\" a Berlino. Durante la prima guerra mondiale comand\u00f2 la fregata \"SMS Markgraf\" e, facendo parte della flottiglia dell'ammiraglio Scheer, partecip\u00f2 alla Battaglia dello Jutland sulla nave \"SMS Friedrich der Gro\u00dfe\", durante la quale fu ferito da una scheggia a seguito di un'esplosione sulla propria nave. Tornato in Germania venne curato all'ospedale militare di Lubecca, per poi essere dimesso dal servizio attivo. Fu successivamente addetto militare tedesco a Copenaghen.\nLa carriera diplomatica.\nConclusasi la prima guerra mondiale ebbe modo di studiare diritto internazionale all'Universit\u00e0 di Stoccarda superando l'esame con il massimo dei voti, e laureandosi inoltre in teologia a Tubinga. Decise quindi di intraprendere la carriera diplomatica, divenendo nel 1921 console tedesco a Basilea, mentre dal 1924 fu console a Copenaghen. Frequentando un corso specializzato di storia, economia e cultura nordiche e anglosassoni si mise in vista come rappresentante diplomatico nei Paesi nordici, ricoprendo infatti per due volte l'incarico di \"charg\u00e9 d'affaires\" a Oslo.\nDiventato un personaggio in vista nella gerarchia diplomatica tedesca, intraprese anche la carriera politica, sostenendo il regime conservatore di Paul von Hindenburg e poi di Kurt von Schleicher, legandosi successivamente a von Neurath, altro svevo, e quindi alla causa nazista. Pur non avendo vere e proprie convinzioni politiche, sebbene di estrazione conservatrice, si iscrisse al Partito Nazionalsocialista dei Lavoratori Tedeschi solo nel tardo 1936, quando era ormai obbligatorio.\nAl servizio e contro il Regime.\nNel 1937 ottenne il posto di direttore della sezione contatti esteri al \"ministero degli esteri\" e pi\u00f9 tardi fu \"segretario di Stato per gli esteri\", e cerc\u00f2 di proteggere invano la Germania dalla guerra, specialmente contro la Russia. Il barone partecip\u00f2 in qualit\u00e0 di segretario alla Conferenza di Monaco, e fu allora, quando divenne evidente il pretesto di una nuova guerra mondiale, possibilmente rovinosa per lo Stato tedesco, che si un\u00ec ad un certo numero di diplomatici e militari ex nazisti, tra i quali Erich Kordt, Wolf-Heinrich von Helldorf e altri al gruppo di resistenza tedesco capitanato da Goerdeler, von Treskow e Helmuth James Graf von Moltke.\nInsieme al capo dell'Abwehr, ammiraglio Wilhelm Canaris, e al capo di stato maggiore dell'esercito, il generale Ludwig Beck, Weizs\u00e4cker in quel momento non era necessariamente impegnato nel rovesciamento del regime, ma era vagamente alleato con un altro gruppo pi\u00f9 radicale, la fazione \"antinazista\" incentrata sul colonnello Hans Oster e Hans Bernd Gisevius, che voleva usare la crisi come pretesto per l'esecuzione di un \"putsch\" per rovesciare il regime nazista.\nIn ogni caso, Weizs\u00e4cker fu promosso SS-Brigadef\u00fchrer il 30 gennaio 1942.\nDopo la sconfitta tedesca nella battaglia di Stalingrado nel 1943 e la mutazione delle fortune belliche del Reich, su sua richiesta Weizs\u00e4cker abbandon\u00f2 la carica di segretario di stato e fu nominato ambasciatore tedesco presso la Santa Sede, ufficio che mantenne dal 1943 al 1945.\nIl barone continu\u00f2 a servire i nazisti, presentando al Vaticano slogan anticomunisti, per sollecitare un'iniziativa di pace papale per fermare la guerra in Occidente in modo che la Germania potesse fermare il comunismo a est.\nNello stesso tempo, come molti altri funzionari tedeschi, Weizs\u00e4cker tent\u00f2 di utilizzare la carica detenuta per negoziare la sopravvivenza di alcuni segmenti del governo e di evitare la \"resa incondizionata\" della Germania: i suoi sforzi per sollevare il tema di \"un governo di transizione\" tedesco (e la probabilit\u00e0 del suo esserne membro), fallirono.\nImprontata alla ambiguit\u00e0 e alla doppiezza quindi fu la sua gestione diplomatica con il Vaticano durante l'occupazione tedesca di Roma: Weizs\u00e4cker fece ben poco per fermare la deportazione degli ebrei. Tuttavia, insistette che la citt\u00e0 non ospitasse Roma basi militari tedesche, nel tentativo di scoraggiare i bombardamenti alleati della citt\u00e0. \"I suoi messaggi e documenti a Berlino non erano altro che bugie\", avrebbe detto in seguito il suo collega Albrecht von Kessel, perch\u00e9 in essi avrebbe volutamente dipinto papa Pio XII come mite, diplomatico, indeciso e filo-tedesco, allo scopo di aiutarlo\nma anche per evitare che una reazione anticattolica di Hitler infiammasse il sentimento antitedesco in Italia.\nInoltre furono proprio lui e il console a Vancouver, Georg Kostantin von Alvensleben, che elaborarono un'interessante modalit\u00e0 - probabilmente ispirata dall'ammiraglio Canaris - per permettere ai segreti diplomatici nazisti venuti in possesso dell'Abwehr di essere conosciuti dagli alleati: da Berlino essi venivano spediti a Vancouver, da dove il console li mandava tramite telegrafo a Londra o a Washington. Il metodo fu poi supplito dai viaggi segreti di agenti della resistenza a Londra o a Stoccolma.\nIl processo.\nDurante gli ultimi anni di guerra Ernst fu per\u00f2 allontanato da tutte le cariche diplomatiche, e quando gli Alleati entrarono in Germania, si consegn\u00f2 volontariamente al primo corpo britannico entrato a Paderborn, dove allora risiedeva. Inizialmente fu trattato come un prigioniero di carattere secondario; successivamente si venne a conoscenza del fatto che il barone fosse colpevole del permesso di internamento di numerosi ebrei francesi al campo di concentramento di Auschwitz e di aver permesso il mettere in atto della \"Legge Lutero\", legge nazista che si rifaceva al trattato scritto da Martin Lutero contro gli ebrei, che aveva ispirato i nazisti. Inoltre fu riconosciuto come responsabile del lavoro di alcuni Ensaitzgruppen in Ucraina, in modo particolare nelle regioni di Kiev e di \u017dytomyr, dove furono rastrellati rispettivamente 2\u00a0000 e 33\u00a0000 ebrei, deportati poi nel campo di concentramento di Auschwitz.\nIl barone fu processato a Norimberga durante il celebre \"processo della Wilhelmstrasse\", insieme a Gustav Adolf Steengracht von Moyland, Wilhelm Keppler, Ernst Wilhelm Bohle, Edmund Veesenmayer, Emil Puhl, Otto Dietrich, Gottlob Berger, Woermann, Ritter, Lammers, Darr\u00e9, Stuckart, Rasche, Schellenberg, K\u00f6rner, Pleiger e Kherl.\nGli ultimi anni.\nVenne condannato a dieci anni di carcere da scontare a Landsberg am Lech, ma la testimonianza di Fabian von Schlabrendorf, Gisevius e altri sopravvissuti della congiura del 20 luglio 1944, tra i quali anche la contessa Nina von Stauffenberg, e una successiva amnistia fecero liberare il barone, che si dedic\u00f2 interamente allo scrivere una considerevole biografia nella quale proclam\u00f2 le sue colpe e il suo pentimento.\nCondusse un pellegrinaggio sulle tombe degli ebrei uccisi ad Auschwitz.\nDiscendenza.\nSuo figlio Richard von Weizs\u00e4cker, tra l'altro, fu presidente della Repubblica Federale Tedesca; cur\u00f2 la pubblicazione delle memorie del padre e di altri romanzi dei quali l'ex diplomatico era stato autore, molti di questi ambientati durante la \"Belle \u00c9poque\" e rappresentanti il gusto di decadenza dell'epoca, caratterizzati dalla spettrale paura di una fine imminente del mondo dorato d'anteguerra.\nTra gli altri discendenti del barone di una certa rilevanza vi furono Carl Friedrich von Weizs\u00e4cker, fisico e filosofo, Ernst Ulrich von Weizs\u00e4cker, politico del Partito Socialdemocratico di Germania, Marianne von Weizs\u00e4cker, giornalista, e Robert Klaus von Weizs\u00e4cker."}
{"id": "3119051", "revid": "793215", "url": "https://it.wikipedia.org/wiki?curid=3119051", "title": "Attilio Ruggiero", "text": "Biografia.\nGranatiere gi\u00e0 durante la prima guerra mondiale, partecip\u00f2, cinquantaduenne e con il grado di colonnello dei granatieri, anche alla seconda guerra mondiale. Successivamente all'8 settembre 1943 assunse il comando della formazione partigiana Gruppo Bande \"Tivoli\". Fu catturato come ufficiale partigiano dai tedeschi il 23 ottobre 1944, e tornato in libert\u00e0 fu promosso al grado di generale.\nRitornato nella sua citt\u00e0 natale dopo la fine del conflitto mondiale inizi\u00f2 la carriera politica che lo port\u00f2 in poco tempo all'elezione a sindaco di Rodi Garganico, \nFu ricordato gi\u00e0 mezzo secolo fa a Rodi Garganico, con una lapide nella sala consiliare del palazzo del municipio."}
{"id": "3119054", "revid": "124123", "url": "https://it.wikipedia.org/wiki?curid=3119054", "title": "Nati nell'870 a.C.", "text": ""}
{"id": "3119055", "revid": "124123", "url": "https://it.wikipedia.org/wiki?curid=3119055", "title": "Morti nell'846 a.C.", "text": ""}
{"id": "3119057", "revid": "124123", "url": "https://it.wikipedia.org/wiki?curid=3119057", "title": "Morti nel 773 a.C.", "text": ""}
{"id": "3119058", "revid": "124123", "url": "https://it.wikipedia.org/wiki?curid=3119058", "title": "Nati nel 632 a.C.", "text": ""}
{"id": "3119060", "revid": "124123", "url": "https://it.wikipedia.org/wiki?curid=3119060", "title": "Morti nel 464 a.C.", "text": ""}
{"id": "3119061", "revid": "124123", "url": "https://it.wikipedia.org/wiki?curid=3119061", "title": "Morti nel 418 a.C.", "text": ""}
{"id": "3119062", "revid": "124123", "url": "https://it.wikipedia.org/wiki?curid=3119062", "title": "Morti nel 377 a.C.", "text": ""}
{"id": "3119063", "revid": "124123", "url": "https://it.wikipedia.org/wiki?curid=3119063", "title": "Morti nel 349 a.C.", "text": ""}
{"id": "3119064", "revid": "124123", "url": "https://it.wikipedia.org/wiki?curid=3119064", "title": "Morti nel 345 a.C.", "text": ""}
{"id": "3119065", "revid": "124123", "url": "https://it.wikipedia.org/wiki?curid=3119065", "title": "Nati nel 343 a.C.", "text": ""}
{"id": "3119067", "revid": "124123", "url": "https://it.wikipedia.org/wiki?curid=3119067", "title": "Morti nel 329 a.C.", "text": ""}
{"id": "3119068", "revid": "34971", "url": "https://it.wikipedia.org/wiki?curid=3119068", "title": "Judgment Night", "text": ""}
{"id": "3119069", "revid": "2675", "url": "https://it.wikipedia.org/wiki?curid=3119069", "title": "Morti nel 303 a.C.", "text": ""}
{"id": "3119070", "revid": "124123", "url": "https://it.wikipedia.org/wiki?curid=3119070", "title": "Morti nel 58", "text": ""}
{"id": "3119071", "revid": "124123", "url": "https://it.wikipedia.org/wiki?curid=3119071", "title": "Morti nel 102", "text": ""}
{"id": "3119072", "revid": "124123", "url": "https://it.wikipedia.org/wiki?curid=3119072", "title": "Nati nel 174", "text": ""}
{"id": "3119073", "revid": "124123", "url": "https://it.wikipedia.org/wiki?curid=3119073", "title": "Nati nel 179", "text": ""}
{"id": "3119074", "revid": "124123", "url": "https://it.wikipedia.org/wiki?curid=3119074", "title": "Morti nel 198", "text": ""}
{"id": "3119075", "revid": "124123", "url": "https://it.wikipedia.org/wiki?curid=3119075", "title": "Nati nel 204", "text": ""}
{"id": "3119076", "revid": "124123", "url": "https://it.wikipedia.org/wiki?curid=3119076", "title": "Nati nel 227", "text": ""}
{"id": "3119077", "revid": "124123", "url": "https://it.wikipedia.org/wiki?curid=3119077", "title": "Morti nel 233", "text": ""}
{"id": "3119078", "revid": "124123", "url": "https://it.wikipedia.org/wiki?curid=3119078", "title": "Morti nel 234", "text": ""}
{"id": "3119079", "revid": "124123", "url": "https://it.wikipedia.org/wiki?curid=3119079", "title": "Morti nel 263", "text": ""}
{"id": "3119080", "revid": "124123", "url": "https://it.wikipedia.org/wiki?curid=3119080", "title": "Nati nel 272", "text": ""}
{"id": "3119081", "revid": "124123", "url": "https://it.wikipedia.org/wiki?curid=3119081", "title": "Morti nel 300", "text": ""}
{"id": "3119082", "revid": "124123", "url": "https://it.wikipedia.org/wiki?curid=3119082", "title": "Nati nel 358", "text": ""}
{"id": "3119083", "revid": "124123", "url": "https://it.wikipedia.org/wiki?curid=3119083", "title": "Nati nel 499", "text": ""}
{"id": "3119084", "revid": "124123", "url": "https://it.wikipedia.org/wiki?curid=3119084", "title": "Nati nel 511", "text": ""}
{"id": "3119085", "revid": "124123", "url": "https://it.wikipedia.org/wiki?curid=3119085", "title": "Morti nel 539", "text": ""}
{"id": "3119086", "revid": "124123", "url": "https://it.wikipedia.org/wiki?curid=3119086", "title": "Nati nel 549", "text": ""}
{"id": "3119087", "revid": "124123", "url": "https://it.wikipedia.org/wiki?curid=3119087", "title": "Morti nel 557", "text": ""}
{"id": "3119088", "revid": "124123", "url": "https://it.wikipedia.org/wiki?curid=3119088", "title": "Nati nel 567", "text": ""}
{"id": "3119089", "revid": "124123", "url": "https://it.wikipedia.org/wiki?curid=3119089", "title": "Morti nel 569", "text": ""}
{"id": "3119090", "revid": "124123", "url": "https://it.wikipedia.org/wiki?curid=3119090", "title": "Morti nel 591", "text": ""}
{"id": "3119091", "revid": "124123", "url": "https://it.wikipedia.org/wiki?curid=3119091", "title": "Nati nel 593", "text": ""}
{"id": "3119092", "revid": "124123", "url": "https://it.wikipedia.org/wiki?curid=3119092", "title": "Morti nel 605", "text": ""}
{"id": "3119093", "revid": "124123", "url": "https://it.wikipedia.org/wiki?curid=3119093", "title": "Nati nel 622", "text": ""}
{"id": "3119094", "revid": "124123", "url": "https://it.wikipedia.org/wiki?curid=3119094", "title": "Nati nel 648", "text": ""}
{"id": "3119095", "revid": "124123", "url": "https://it.wikipedia.org/wiki?curid=3119095", "title": "Nati nel 704", "text": ""}
{"id": "3119096", "revid": "124123", "url": "https://it.wikipedia.org/wiki?curid=3119096", "title": "Nati nel 710", "text": ""}
{"id": "3119097", "revid": "124123", "url": "https://it.wikipedia.org/wiki?curid=3119097", "title": "Nati nel 761", "text": ""}
{"id": "3119098", "revid": "124123", "url": "https://it.wikipedia.org/wiki?curid=3119098", "title": "Nati nel 784", "text": ""}
{"id": "3119099", "revid": "124123", "url": "https://it.wikipedia.org/wiki?curid=3119099", "title": "Nati nell'882", "text": ""}
{"id": "3119100", "revid": "124123", "url": "https://it.wikipedia.org/wiki?curid=3119100", "title": "Morti nel 909", "text": ""}
{"id": "3119101", "revid": "124123", "url": "https://it.wikipedia.org/wiki?curid=3119101", "title": "Morti nel 938", "text": ""}
{"id": "3119102", "revid": "124123", "url": "https://it.wikipedia.org/wiki?curid=3119102", "title": "Nati nel 959", "text": ""}
{"id": "3119103", "revid": "124123", "url": "https://it.wikipedia.org/wiki?curid=3119103", "title": "Nati nel 982", "text": ""}
{"id": "3119104", "revid": "124123", "url": "https://it.wikipedia.org/wiki?curid=3119104", "title": "Nati nel 1112", "text": ""}
{"id": "3119107", "revid": "1043175", "url": "https://it.wikipedia.org/wiki?curid=3119107", "title": "Y\u014dhei Takeda", "text": ""}
{"id": "3119110", "revid": "1543377", "url": "https://it.wikipedia.org/wiki?curid=3119110", "title": "Gloria Diaz", "text": "Biografia.\nIncoronata Miss Universo l'15 luglio 1969 a Miami, la filippina Gloria Diaz nello stesso anno aveva vinto anche il titolo di Miss Filippine. Gloria Diaz \u00e8 stata la prima donna filippina a vincere tale titolo. Nel 1973 le Filippine otterranno il secondo titolo grazie a Maria Margarita Moran.\nIn seguito la Diaz ha intrapreso una fortunata carriera da attrice cinematografica e televisiva, culminata con la vittoria del FAMAS Award (premi del cinema filippino) come migliore attrice non protagonista nel film \"Nasaan Ka Man\" nel 2005. Per lo stesso premio in passato l'attrice aveva ricevuto numerose nomination: nel 1974 per \"Ang Pinakamagandang Hayop sa Balat ng Lupa\" (miglior attrice), nel 1998 per \"Miguel/Michelle\" (miglior attrice) e per \"Jose Rizal\" (miglior attrice non protagonista).\nControversie.\nIn una intervista televisiva concessa a TV Patrol, poco dopo il concorso di Miss Universo 2010, il 23 agosto 2010, la Diaz ha commentato il posizionamento di Venus Raj, rappresentante delle Filippine, alla quinta posizione. La Diaz ha suggerito nell'intervista che forse, Raj cos\u00ec come le altre concorrenti filippine, beneficerebbero di rispondere alle domande dei giudici di Miss Universo tramite un interprete, piuttosto che in inglese, aggiungendo che quando si pensa ad un cebuano difficilmente lo si immagina parlare inglese, ma naturalmente tagalog, o addirittura bisaya. \nQuesta osservazione ha suscitato l'indignazione tra i cebuani, ritenendo che la Diaz abbia insultato la loro padronanza della lingua inglese. Politici locali, come il governatore di Cebu Gwendolyn Garcia e Rachel del Mar hanno chiesto a Gloria Diaz di scusarsi pubblicamente per le sue affermazioni. In risposta alla polemica, la Diaz non ha ritenuto necessario di scusarsi ed ha invece chiarito le sue affermazioni, specificando che secondo lei ognuno dovrebbe essere libero di rispondere alle domande nella propria madrelingua, o in quella in cui \u00e8 maggiormente pratico.\nIl 1\u00ba settembre 2010 Il vice sindaco di Cebu ha approvato una risoluzione che dichiara Gloria Diaz persona non grata."}
{"id": "3119115", "revid": "36426", "url": "https://it.wikipedia.org/wiki?curid=3119115", "title": "Centro alti studi per la difesa", "text": "Il Centro alti studi per la difesa (CASD) \u00e8 il massimo organo di formazione degli ufficiali delle Forze armate italiane, nonch\u00e9 il centro di maggior prestigio in Italia per quanto riguarda gli studi di sicurezza e difesa. Dipende dallo Stato Maggiore della Difesa.\nSede e storia.\nIl CASD ha sede in Roma, lungo la riva destra del Tevere, nel cinquecentesco Palazzo Salviati in Piazza della Rovere 83, che ha tuttora annesso un importante \"orto botanico\".\nAcquistato nel 1840 dallo Stato Pontificio per farne sede dell\"'Archivio urbano\", con l'espropriazione da parte dello Stato Italiano nel 1870, vi si ospit\u00f2 il Tribunale militare e il Collegio militare di Roma. Nel 1933 una nuova ala vi fu aggiunta a chiusura del cortile. Un sacrario conserva il ricordo dell'oggi soppresso istituto liceale-militare.\nDurante la seconda guerra mondiale, nel periodo dell'occupazione nazista, nei locali del Collegio militare furono per qualche giorno rinchiusi gli oltre 1000 ebrei catturati nella retata al ghetto di Roma fino alla deportazione.\nIl CASD \u00e8 stato istituito nel 1949. Nel 1987 alle sue dipendenze \u00e8 stato creato il Centro militare di studi strategici (CeMiSS) e nel 1994 anche l'Istituto alti studi per la difesa (IASD) e l'Istituto superiore di stato maggiore interforze (ISSMI).\nLa struttura dispone di un'importante biblioteca, meta di studio di tantissimi ricercatori nelle \"discipline militari e geo-politico-strategiche\" in genere.\nStruttura del CASD.\nNell'ambito della propria missione statutaria, il CASD svolge funzioni di coordinamento delle attivit\u00e0 in comune alle quattro componenti autonome che ad esso rispondono: l'Istituto alti studi per la difesa (IASD), l'Istituto superiore di stato maggiore interforze (ISSMI), il Centro militare di studi strategici (CeMiSS) e il Centro per la formazione logistica interforze (Ce.FLI) L'opera di coordinamento viene svolta attraverso uno stato maggiore che riporta in linea diretta al presidente del CASD, a sua volta rispondente al capo di stato maggiore della difesa.\nIstituto alti studi per la difesa.\nL\"'Istituto alti studi per la difesa\" (IASD) organizza sessioni annuali di aggiornamento - per generali o colonnelli designati dal Capo di SMD, su proposta dei Capi di SM di forza armata e dei comandanti generali dell'Arma dei Carabinieri e della Guardia di Finanza, per dirigenti civili del Ministero della difesa e di altri ministeri, segnalati dai rispettivi Dicasteri e per ufficiali stranieri di rango equivalente a quelli nazionali, ammessi su invito del Capo di SMD - che vertono \"sull'analisi della politica militare e sull'organizzazione delle Forze armate\", per lo \"studio di strategie di sicurezza e difesa nazionale\".\nIstituto superiore di stato maggiore interforze.\nL'Istituto superiore di stato maggiore interforze (ISSMI) \u00e8 stato istituito per sviluppare e migliorare l'addestramento professionale e la conoscenza culturale degli ufficiali delle Forze armate italiane e della Guardia di Finanza destinati ad assumere incarichi di particolare rilievo negli \"stati maggiori\", in ambiti Forza armata, interforze ed internazionale. I frequentatori del \"Corso superiore di stato maggiore interforze\", nei gradi di maggiore e tenente colonnello od equivalenti, sono selezionati tra gli ufficiali che hanno frequentato i corsi di stato maggiore presso le \"Scuole di guerra\" di forza armata o \"l'Istituto di studi militari marittimi\".\nAl corso partecipa anche, su invito del Capo di stato maggiore della Difesa, un gruppo di ufficiali esteri, provenienti da nazioni amiche ed alleate.\nCentro militare di studi strategici.\nIl \"Centro militare di Studi Strategici\" (CeMISS) si avvale sia di personale militare, appartenente alle diverse Forze armate, sia di personale civile.\n\u00c8 strutturato in tre Dipartimenti: \"Relazioni internazionali\", \"Sociologia militare e Scienza\", \"tecnologia, economia e politica industriale\".\nIl Centro svolge attivit\u00e0 di studio e ricerche a carattere strategico-politico-militare, si occupa di sviluppo di collaborazioni fra le forze armate e le universit\u00e0 ed i centri di ricerca nazionali ed esteri, nonch\u00e9 le amministrazioni ed enti che svolgono attivit\u00e0 di studio nel settore della sicurezza e della difesa. Inoltre, cura l'attivit\u00e0 formativa dei ricercatori scientifici militari, la promozione della specializzazione di giovani ricercatori italiani e la pubblicazione degli studi di maggior interesse.\nCentro per la formazione logistica interforze.\nIl Centro per la Formazione Logistica Interforze (Ce.FLI) opera nel campo della Formazione avanzata della logistica, sviluppando specifici corsi ed indirizzando gli studi per istruire il personale dell\u2019intero comparto della Difesa sulle procedure logistiche interforze sia nazionali che concernenti la NATO e l'Unione Europea, esaminando le pi\u00f9 evolute tecniche di ingegneria logistica e gestionale allo scopo di fornire una qualificazione superiore nel settore. Il Centro si qualifica come punto di riferimento per la diffusione di una cultura logistica militare di eccellenza, in termini di conoscenza di dottrine, processi e tecniche gestionali, anche in collaborazione con istituti universitari, individuando specifiche risorse e capacit\u00e0 nell\u2019ambito delle Forze Armate e del Segretariato Generale della Difesa, al fine di ottimizzare le attivit\u00e0 di formazione e specializzazione del personale interessato. il Centro opera attivamente nel settore dell\u2019elaborazione e della revisione della dottrina logistica interforze e multinazionale, intrattenendo inoltre, tramite specifici accordi, rapporti di studio, analisi e formazione logistica con paritetici Enti ed Organizzazioni nazionali ed internazionali.\nIl Consiglio direttivo.\nAlle dipendenze del Presidente del CASD opera un Consiglio Direttivo i cui componenti sono i Direttori Coadiutori militari e civili dello IASD, il Direttore dell'ISSMI, il Direttore del CeMiSS ed il Capo di stato maggiore, che svolge funzioni di Segretario.\nAl Consiglio Direttivo sono deputate tutte le attivit\u00e0 di pianificazione e revisione dei programmi di formazione degli ufficiali e dei relativi metodi di valutazione, nonch\u00e9 di coordinamento delle risorse umane e finanziarie secondo un'ottica di efficienza.\nPresidenti.\nData l'importanza dei compiti statutari ad esso assegnati, e l'alto profilo necessario a gestire le interfaccia gerarchiche che la funzione richiede, alla presidenza del CASD vengono di norma nominati ufficiali di altissimo livello ed esperienza (aventi il grado di generale di corpo d'armata, generale di squadra aerea o ammiraglio di squadra).\nOrto botanico di Palazzo Salviati.\nL'Orto Botanico nasce come \"Giardino dei Semplici\" gi\u00e0 nell'XI secolo, anche se in realt\u00e0 il primo giardino connesso con l'Universit\u00e0 venne fondato da papa Niccol\u00f2 V nel 1477, poi trasferito nei pressi della Fontana dell'Acqua Paola.\nAlla fine del secolo, pi\u00f9 esattamente nel 1492, l'orto fu allestito all'interno di Palazzo Salviati.\nOggi si trova dietro l'Accademia dei Lincei, nella zona di Trastevere, anche se una buona parte della vegetazione \u00e8 custodita nel'Orto Botanico della Citt\u00e0 Universitaria."}
{"id": "3119119", "revid": "1652635", "url": "https://it.wikipedia.org/wiki?curid=3119119", "title": "Piazza dei Cinquecento", "text": "Piazza dei Cinquecento \u00e8 una piazza sita tra via Giovanni Giolitti, largo di Villa Peretti e via Marsala, di fronte alla stazione Termini, a Roma, nei rioni Esquilino e Castro Pretorio.\nLa piazza \u00e8 dedicata ai cinquecento soldati italiani caduti nella battaglia di Dogali nel 1887; un tempo era chiamata piazza di Termini per la vicina presenza delle antiche Terme di Diocleziano, oggi sede del Museo Nazionale Romano.\nNella pianta di Roma di Leonardo Bufalini del 1551 la zona era chiamata \"altissimus Romae locus\", per la presenza di una statua di Roma seduta (ritenuta la Giustizia) fatta sistemare dal cardinal Felice Peretti (futuro papa Sisto V) sulla sommit\u00e0 dell\"'agger\" di Servio Tullio, l'antico rilevato difensivo (con fossato) che proteggeva la citt\u00e0 di et\u00e0 regia sul pianeggiante versante nord-orientale.\nTra il 1860 e il 1878, durante i lavori per la costruzione della stazione ferroviaria provvisoria (1861-62) e poi di quella progettata da Salvatore Bianchi, il monte fu progressivamente spianato, la statua fu portata ad Arsoli dal principe Massimo (proprietario di villa Montalto Peretti) e apparvero a pi\u00f9 riprese i resti delle Mura serviane, la cinta muraria cittadina dell'et\u00e0 repubblicana.\nFino al 1924 nella piazza si ergeva un monumento ai cinquecento di Dogali: realizzato nel 1887 da Francesco Azzurri, era sormontato da un obelisco egizio rinvenuto nell'Iseo Campense e i suoi geroglifici esaltavano Ramesse il Grande.\nTrasportato nel vicino giardino in via delle Terme di Diocleziano, nel 1937 fu adornato di un \"Leone di Giuda\", in bronzo dorato, conquistato ad Addis Abeba ma restituito all'imperatore d'Etiopia dopo la seconda guerra mondiale.\nDal 18 maggio 2011 \u00e8 presente un monumento a Giovanni Paolo II realizzato dallo scultore Oliviero Rainaldi."}
{"id": "3119121", "revid": "125235407", "url": "https://it.wikipedia.org/wiki?curid=3119121", "title": "McLaren MP4-16", "text": "La McLaren MP4-16 \u00e8 una monoposto di Formula 1 costruita dalla casa automobilistica McLaren, per partecipare al Campionato mondiale di Formula 1 2001.\nTecnica.\nLa vettura impiegava un propulsore Mercedes-Benz FO 110K con la solita configurazione V10 inclinata di 72\u00ba e gestito da un cambio sequenziale a sette rapporti, mentre il telaio era in configurazione monoscocca in fibra di carbonio. L'impianto frenante era costituito da quattro freni a disco ventilati.\nStagione.\nAlla guida della MP4-16 furono confermati l'ex campione del mondo Mika H\u00e4kkinen e David Coulthard. La MP4-16, nei piani della scuderia, doveva rappresentare la monoposto del riscatto capace di riconquistare i titoli mondiali che la Ferrari aveva vinto nella stagione precedente. H\u00e4kkinen in particolare, privato del prestigioso numero 1 passato nelle mani di Michael Schumacher, era desideroso di rivincita dopo il combattutissimo 2000. La Mclaren si rivel\u00f2 per\u00f2 inferiore rispetto alla F2001, pur ottenendo la prima vittoria in Brasile con Coulthard: sfior\u00f2 poi la vittoria con H\u00e4kkinen in Spagna, il quale vide sfumare il poker sul circuito catalano (sul quale il finlandese aveva trionfato nelle tre precedenti edizioni) a causa di un guasto al motore all'ultimo giro, regalando la vittoria a Schumacher. Un nuovo successo venne ottenuto in Austria, sempre con Coulthard, mentre non pot\u00e9 nulla a Monaco, a fronte di una doppietta Ferrari, e nemmeno in Canada. H\u00e4kkinen torn\u00f2 alla vittoria solo a Silverstone, interrompendo un digiuno personale che durava dal Gran Premio del Belgio 2000. \nL'ultimo successo della monoposto anglo-tedesca avvenne a Indianapolis in quello che fu l'ultima vittoria in carriera per H\u00e4kkinen, che annunci\u00f2 il suo ritiro a fine stagione. In Giappone si concluse la stagione di questa monoposto sconfitta in pi\u00f9 occasioni dall'italiana F2001. Al termine della stagione la McLaren si classific\u00f2 al secondo posto nella classifica costruttori."}
{"id": "3119123", "revid": "281779", "url": "https://it.wikipedia.org/wiki?curid=3119123", "title": "Foce del fiume Piomba", "text": ""}
{"id": "3119124", "revid": "767487", "url": "https://it.wikipedia.org/wiki?curid=3119124", "title": "Kazushige Kirihata", "text": ""}
{"id": "3119125", "revid": "292162", "url": "https://it.wikipedia.org/wiki?curid=3119125", "title": "Piazza di Termini", "text": ""}
{"id": "3119126", "revid": "767487", "url": "https://it.wikipedia.org/wiki?curid=3119126", "title": "Ry\u016bichi Hirashige", "text": ""}
{"id": "3119127", "revid": "729019", "url": "https://it.wikipedia.org/wiki?curid=3119127", "title": "Pietro Pinna Parpaglia", "text": " \nBiografia.\nNacque a Pozzomaggiore il 12 gennaio 1891, figlio di una famiglia di latifondisti del paese. Comp\u00ec gli studi di giurisprudenza, insieme a Palmiro Togliatti ed a Mario Berlinguer, laureandosi nel 1913. Poco dopo aver conseguito la laurea inizi\u00f2 la carriera in magistratura ma, dopo l'entrata in guerra del Regno d'Italia avvenuta il 24 maggio 1915, si arruol\u00f2 volontario nel Regio Esercito con il grado di sottotenente, assegnato al 46\u00ba Reggimento artiglieria da campagna. \nNel 1916 fu promosso tenente per merito di guerra, e fece domanda per entrare nel Servizio Aeronautico in qualit\u00e0 di osservatore militare. Dall'inizio del 1917 in forza alla 43\u00aa Squadriglia per l'artiglieria del V Gruppo della 3\u00aa Armata, dotata di velivoli Caudron G.3, esegu\u00ec, il 12 e il 18 marzo 1917, due rischiose missioni di ricognizione rispettivamente su Goriansko e Kobila Glava.\nPromosso capitano, il 1\u00ba agosto 1917 era in forza alla 72\u00aa Squadriglia caccia sull'Aeroporto di Ghedi ed il 12 ottobre 1917 \u00e8 alla 120\u00aa Squadriglia di Castenedolo su SAML S.1. Il 3 dicembre assunse il comando della 39\u00aa Squadriglia basata a C\u00e0 Tessera. Il 14 maggio 1918 l'unit\u00e0, dotata di velivoli Savoia-Pomilio SP.3 e SAML venne trasferita sul nuovo aeroporto di Malcontenta, con il compito di assistenza e regolazione del tiro delle artiglierie del XXVIII Corpo d'armata. La squadriglia svolse anche attivit\u00e0 di bombardamento leggero, ricognizione, lancio volantini di propaganda sui territori italiani occupati, fino al termine delle ostilit\u00e0, il 4 novembre 1918. Al termine della guerra egli comandava il V Gruppo e risultava insignito di una Medaglia d'argento e una di bronzo al valor militare. Consegu\u00ec il brevetto di pilota d'aeroplano nel corso del 1919, e poi comandante della 27\u00aa Squadriglia.\nNel 1923 transit\u00f2 in forza nella neocostituita Regia Aeronautica, scalando rapidamente le gerarchie militari. Ricopr\u00ec gli incarichi di Direttore della Scuola di osservazione aerea, Capo ufficio Consulente Tecnico d'Aeronautica presso lo Stato Maggiore Generale, Consulente tecnico d'aeronautica presso la Delegazione italiana a Ginevra.\nDall'ottobre del 1928 al settembre 1929 fu comandante del 2\u00ba Stormo, e promosso colonnello nel 1930, dal 1\u00ba novembre 1931 al 31 ottobre 1932 fu comandante del 13\u00ba Stormo. Promosso generale di brigata aerea nel 1933, il 15 ottobre dello stesso anno sostitu\u00ec il generale Francesco Pricolo nella carica di Sottocapo di Stato maggiore della Regia Aeronautica. Ricopr\u00ec tale incarico fino al 1\u00ba dicembre 1939 quando fu sostituito dal generale di squadra aerea Giuseppe Santoro, venendo promosso generale di divisione aerea nel 1934. Il 14 agosto 1936 sostitu\u00ec il generale di squadra aerea Mario Ajmone Cat nella carica di Comandante del Comando aeronautica dell'Africa orientale italiana, ma il 4 dicembre dello stesso anno fu sostituito dal generale Aurelio Liotta e rientr\u00f2 in patria, insignito di una seconda Medaglia d'argento al valor militare, e con la promozione al rango di generale di squadra aerea.\nNel 1939 divenne Grande Ufficiale dell'Ordine dei Santi Maurizio e Lazzaro, e nel dicembre dello stesso anno torn\u00f2 nuovamente in A.O.I. come comandante delle forze aeree presenti in quel settore, sostituendo il generale Gennaro Tedeschini Lalli. Il 10 giugno 1940 l'Italia entr\u00f2 in guerra contro la Francia e la Gran Bretagna, e le forze della Regia Aeronautica presenti nell'Impero entrarono immediatamente in azione. Il 30 aprile 1941, dopo la caduta dell'Impero italiano, venne fatto prigioniero dagli inglesi e trasferito in India, presso il campo di prigionia di Prem Nagar, otto miglia ad est di Dehradun. Il 20 dicembre 1942 venne trasferito negli Stati Uniti d'America, rinchiuso nel campo di prigionia di Monticello (Arkansas), organizzato sul modello tedesco, ben pi\u00f9 duro di quello indiano. Dopo la caduta del fascismo (25 luglio 1943), e l'armistizio con gli anglo-americani (8 settembre dello stesso anno), scrisse una lettera al Presidente degli Stati Uniti Franklin Delano Roosevelt invitandolo a favorire la creazione di unit\u00e0 combattenti tra i prigionieri di guerra italiani, da utilizzare contro l'ormai comune nemico tedesco. Tale iniziativa ottenne l'appoggio del sindaco di New York Fiorello La Guardia che era stato maggiore pilota nella 5\u00aa Squadriglia del Corpo Aeronautico italiano e mosse affinch\u00e9 venissero creati reparti combattenti pro-alleati. Vista la sua presa di posizione gli alleati lo trasferirono dapprima in Algeria, e poi lo fecero rientrare in Italia, mandandolo Napoli e poi a Salerno.\nIl 27 gennaio 1944 fu lo stesso governo militare alleato a nominarlo Alto Commissario per la Sardegna. Egli si impegn\u00f2, seppure tra mille difficolt\u00e0 dovute alla scarsezza di mezzi a disposizione, ma con buoni risultati, per indirizzare e gestire il processo di ricostruzione economica, politica e sociale dell'isola che soffriva la tragedia del dopoguerra, ottenendo buoni risultati. Tra le sue iniziative si annoverano l'istituzione della Fiera campionaria di Cagliari e la realizzazione dell'aeroporto di Alghero.. A causa di questo fatto il governo presieduto dal Maresciallo d'Italia Pietro Badoglio decise di affiancargli una consulta formata da 18 elementi. Fu confermato nell'incarico anche durante il primo governo Parri e i successivi cinque De Gasperi, rimanendo in carica fino al 28 maggio 1949 quando ci furono le prime elezioni del Consiglio Regionale. La nomina ad Alto Commissario lo rese automaticamente membro della Consulta Nazionale. Nel corso del 1949 fu richiamato al servizio militare come direttore generale dell'Aviazione Civile e del traffico aereo e, nel 1953, divenne Consigliere di Stato fino al 1961, quando fu collocato a riposo con il grado di Presidente di sezione giurisdizionale. Si ritir\u00f2 nella citt\u00e0 natale di Pozzomaggiore, dove trascorse gli ultimi sei anni di vita, spegnendosi il 9 ottobre 1966."}
{"id": "3119132", "revid": "106456", "url": "https://it.wikipedia.org/wiki?curid=3119132", "title": "Martha Vasconcellos", "text": "Incoronata Miss Brasile 1968, Martha Vasconcellos vinse il titolo di Miss Universo il 13 luglio 1968 a Miami, in Florida, battendo sessantaquattro concorrenti.\nDopo l'anno di regno, vissuto a New York, la Vasconcellos si \u00e8 praticamente ritirata dalla vita pubblica, e ha avuto due figli, Leonardo e Leilane, dal suo primo marito.\nAttualmente vive a Boston, nel Massachusetts, dove lavora per un'organizzazione di lingua portoghese."}
{"id": "3119134", "revid": "1305772", "url": "https://it.wikipedia.org/wiki?curid=3119134", "title": "Microsoft Flight", "text": "Microsoft Flight \u00e8 un simulatore di volo inizialmente creato come successore della serie videoludica \"Microsoft Flight Simulator\". \u00c8 stato pubblicato il 29 febbraio 2012 con la formula free-to-play, permettendo di sbloccare aeromobili, scenari ed extra a pagamento.\nIl 27 luglio 2012, a meno di cinque mesi dalla disponibilit\u00e0 al pubblico, Microsoft ne ha annunciato l'interruzione dello sviluppo per concentrarsi al \"riallineare obiettivi a lungo termine e piani di sviluppo\" dell'azienda.\nIn seguito allo stop dello sviluppo il titolo \u00e8 stato disponibile per il download sino alla chiusura del Windows Marketplace nell'agosto 2013.\nSviluppo.\n\"Flight\" \u00e8 stato annunciato ufficialmente nell'agosto 2010, per poi essere stato lanciato al pubblico il 29 febbraio 2012. Il gioco non \u00e8 mai uscito dalla fase di sviluppo, ed \u00e8 stato possibile scaricarlo esclusivamente dal Windows Marketplace.\nGli sviluppatori hanno dichiarato che, in quanto successore spirituale della serie \"Flight Simulator\", il titolo avrebbe portato con se le caratteristiche simulative tipiche della serie, assieme a nuove chicche per rendere il gioco pi\u00f9 appetibile alla fetta di mercato disinteressata al mondo dei simulatori.\nI punti di forza del gioco comprendevano il miglioramento del motore di gioco, soprattutto nella qualit\u00e0 dei nuovi shader, modelli di ombre, riflessi e luci, e il miglioramento degli agenti atmosferici tra cui soprattutto la realisticit\u00e0 delle nuvole e della foschia. Sul sito ufficiale sono stati pubblicati periodicamente video di aggiornamento sullo sviluppo e le caratteristiche del titolo.\nIl 4 gennaio 2012 ne \u00e8 stata annunciata la formula free-to-play, che all'uscita ha portato alla centralizzazione dei download sul sito ufficiale di Microsoft, dove era possibile scaricarne i DLC a pagamento.\nIl 25 luglio 2012 Microsoft ha annunciato la cancellazione del titolo, e la chiusura del team di sviluppo. Le riviste di settore hanno indicato la decisione di interrompere lo sviluppo del simulatore date le scarse vendite dei DLC.\nRequisiti di sistema.\nRequisiti di sistema minimi e consigliati da Microsoft per la fruizione ideale del simulatore:\nContenuti scaricabili.\nI DLC, ovvero contenuti scaricabili a pagamento, sono il cuore del contenuto e dell'economia di \"Flight\". Nei cinque mesi di vita del titolo, sono stati pubblicati 7 DLC, di cui 7 aerei (4 modelli della seconda guerra mondiale) e due scenari.\nAccoglienza.\nL'aggregatore di recensioni \"Metacritic\" ha assegnato al titolo un voto di 64/100 basato su 21 critiche; il voto dell'utenza \u00e8 stato invece di 3.6/10 su oltre 100 critiche. La rivista \"IGN\" ha assegnato al titolo 5/10, criticandolo per la poca profondit\u00e0, e paragonandolo a gioco arcade pi\u00f9 che a un simulatore.\nIl titolo \u00e8 stato aspramente criticato dall'utenza: le critiche maggiori sono state indirizzate al basso realismo del titolo, l'incompletezza dei modelli e la loro facilit\u00e0 di guida, e il fatto che il titolo necessitasse per forza dei DLC per essere considerato fruibile. Le critiche e le basse vendite, soprattutto dovute alla concorrenza di \"X-Plane\", simulatore considerato pi\u00f9 completo simulativamente e per contenuti, hanno portato a cinque mesi dal lancio all'interruzione dello sviluppo e il disbando del team."}
{"id": "3119139", "revid": "729019", "url": "https://it.wikipedia.org/wiki?curid=3119139", "title": "Ben Darwin", "text": "Biografia.\nProveniente dal Northern Suburbs di Sydney, suo club di appartenenza, entr\u00f2 da professionista nella \"franchise\" di Canberra dei Brumbies con i quali esord\u00ec nel Super 12 2000 contro i sudafricani Sharks.\nCon i Brumbies vinse il Super 12 2001, e in quello stesso anno esord\u00ec negli \"Wallabies\" in occasione di un \"test match\" contro i British Lions; divenuto titolare quasi subito, prese parte al vittorioso Tri Nations 2001 e a tutti i \"test match\" disputati tra fine 2001 e met\u00e0 anno 2003.\nSelezionato per la , fu titolare anche in tale competizione: presente in tutti gli incontri di prima fase, fu in campo anche nei quarti di finale contro la e nella semifinale contro gli \"All Blacks\", partita che segn\u00f2 la fine della sua carriera: a secondo tempo appena iniziato, Darwin rimase coinvolto nel collasso di una mischia chiusa e avvert\u00ec un rumore sospetto al collo; immediatamente avvert\u00ec il suo avversario diretto, il neozelandese Kees Meeuws, di non spingere oltre; questi, udito Darwin, immediatamente si ritrasse; caduto al suolo, Darwin rimase paralizzato per circa tre minuti, si scopr\u00ec in seguito, a causa di un disco vertebrale dislocato che and\u00f2 a premere sulla spina dorsale.\nDopo l'operazione chirurgica i medici dichiararono Darwin non idoneo a riprendere l'attivit\u00e0 sportiva, ragion per cui a gennaio 2004 il giocatore annunci\u00f2 il suo ritiro a soli 27 anni.\nA fine 2004 il club di Darwin, il Northern Suburbs, gli offr\u00ec un posto da allenatore nello staff tecnico per la stagione successiva; l'anno successivo fu allenatore degli avanti della neonata \"franchise\" del Western Force, di Perth.\nNel 2008 divenne assistente allenatore e analista video della squadra giapponese degli NTT Shining Arcs, in Top League e, terminata l'esperienza in Asia, \u00e8 tornato in Australia per assumere l'incarico di allenatore della mischia di un'altra neonata \"franchise\", i Melbourne Rebels, esordienti nel Super Rugby 2011."}
{"id": "3119144", "revid": "1372005", "url": "https://it.wikipedia.org/wiki?curid=3119144", "title": "Concilio di Agde", "text": "Il Concilio di Agde fu tenuto il 10 settembre 506, appena fuori le mura della citt\u00e0 portuale di Agde in Linguadoca, nella locale chiesa di \"Saint-Andr\u00e9 d'Agde\" e fu convocato e presieduto dal vescovo gallo Cesario, arcivescovo di Arles. Il suo fu un incarico affidato dal re visigoto Alarico II (che per\u00f2 non suggell\u00f2 l'adesione sua e dei visigoti al cristianesimo cattolico, rimanendo ariani), che lo pens\u00f2 come un concilio \"nazionale\" del suo regno e come momento di incontro e fusione fra clero gallo-romano e governo ostrogoto. Il concilio si situava sulla scia di una tradizione consolidata: proprio in Gallia, due secoli prima, vi fu il concilio d'Arles, il primo ad essere convocato da un imperatore.\nAl Concilio parteciparono i rappresentanti delle otto province della Gallia sotto il controllo dei Visigoti, regnante Alarico II. Si tratt\u00f2 di un totale di 24 vescovi, pi\u00f9 dieci prelati in rappresentanza di altrettanti vescovi impossibilitati a presenziare.\nIl concilio \"Agathense\" \u00e8 il primo concilio ad avere luogo nei regni barbarici succeduti all'Impero romano d'Occidente, e per varie ragioni si connota come episodio di grande portata storica e politica. Per la sua collocazione cronologica e anche per le modalit\u00e0 in cui si realizza pu\u00f2 essere considerato un decisivo snodo, non solo simbolico, tra l'epoca romana e il periodo merovingio, un concreto momento di transito tra chiesa gallo-romana e chiesa gallo-franca.\nTuttavia, per motivi politici, non tutto il territorio visigoto fu rappresentato nel Concilio: il vescovo di Aix, ad esempio, si rifiut\u00f2 di presenziare o di inviare un suo rappresentante in aperta protesta contro le istanze di Cesario, il quale secondo lui pretendeva di esercitare diritti di metropolita su di lui. Nonostante alcune importanti assenze, tuttavia, si pu\u00f2 considerare rappresentativo del clero del periodo gallo-romano. Il Concilio redasse 49 canoni e, alla chiusura, i padri decisero di l\u00ec ad un anno di ritrovarsi significativamente nella capitale del regno, Tolosa. La morte del re nella battaglia di Vouill\u00e9 contro i Franchi e con la fine al dominio visigoto in Gallia, il concilio non venne mai convocato.\nAgde, Orl\u00e9ans e Epaon hanno due fatti importanti in comune: il carattere nazionale dei concili e l'utilizzo politico dello strumento conciliare, scelto come momento di incontro e integrazione fra le nuove popolazioni dominante e quelle dominate, rappresentate quest'ultime dai vescovi, destinati a diventare interlocutori d'elezione dei re barbari.\nElenco dei partecipanti.\nAl concilio presero parte rappresentanti di 34 Chiese della Gallia visigotica, fra le quali quattro sedi metropolitane (Arles, Bordeaux, Eauze, Bourges) e il rappresentante del metropolita di Tours. Di queste Chiese, 24 furono rappresentate dai loro rispettivi vescovi, mentre le altre da presbiteri e diaconi.\nQuesto \u00e8 l'elenco delle 34 sottoscrizioni agli atti conciliari come riportato da Mansi nell'ottavo volume della sua \"Sacrorum Conciliorum nova et amplissima collectio\"."}
{"id": "3119150", "revid": "767487", "url": "https://it.wikipedia.org/wiki?curid=3119150", "title": "Amsterdam operazione diamanti", "text": "Amsterdam operazione diamanti (\"Operation Amsterdam\") \u00e8 un film del 1959 diretto da Michael McCarthy.\nTrama.\nIl film narra di un commando inglese durante la Seconda Guerra Mondiale, che esegu\u00ec un raid in aiuto ai Partigiani olandesi, per scongiurare, che i Nazisti occupando l'Olanda s'impossessassero dei diamanti grezzi, che sarebbero stati di grande vantaggio per chi ne fosse venuto in possesso.\nLe difficolt\u00e0 dell'azione si presentano quasi immediatamente al loro sbarco nel porto, ma grazie ad un marinaio partigiano riescono a raggiungere i loro aiuti sia militari olandesi che civili, in modo particolare Anna, che sulle prime desta i sospetti di connivenza con i Nazisti, perch\u00e9 vicina ad alcuni di loro, ma successivamente si mostrer\u00e0 pi\u00f9 alleata di quanto potessimo pensare.\nIn una serie di scene per le vie del paese mostrer\u00e0 le sue capacit\u00e0 di pilota automobilistico, e anche di stratega per la fuga, seminando la vettura che li seguiva a tutta velocit\u00e0.\nPer recuperare i diamanti sparsi tra i vari possessori molti dei quali ebrei, i quali offrono da prima malvolentieri il loro patrimonio, poi risultando l'impossibilit\u00e0 di poter utilizzare le ricchezze se mai fossero andate in mano dei Nazisti, comprendono l'importanza dell'operazione.\nRimane da prelevare i diamanti presso la Banca, che dovr\u00e0 essere svaligiata, con tanto di forzatura del caveau, nel mentre vengono raggiunti dai Nazisti che bloccheranno il commando ingaggiando una sparatoria, alla quale daranno una mano un drappello di Partigiani, riusciranno finalmente a primeggiare, \u00e8 bellissima la scena dove per attenuare dai rumori della sirena , utilizzeranno un carretto di strada con la pianola, che a loro giudizio \u00e8 pi\u00f9 assordante dei rumori del gruppo e della sirena d'allarme scattato durante il blitz nella banca.\nAvendo avuto la meglio, il gruppo fuggir\u00e0 verso il porto, con un'auto guidata dalla bravissima Anna, che riesce a raggiungerlo nei venti minuti rimasti per l'appuntamento con la nave inglese.\nArrivati verso il porto dove la strada si fa pi\u00f9 lenta a causa degli sfollati che tentano di abbandonare il paese, il gruppo viene fermato da un posto di Guardia olandese che sulle prime sembra poter dare dei problemi, al commando, e alla richiesta del numero di targa, che precedentemente era stato segnalato al Posto di Guardia, e sar\u00e0 proprio Anna a salvare la situazione, perch\u00e9 si ricorda del numero, a questo punto riceveranno anche una scorta armata per cercare di velocizzare l'ultimo tratto di strada. Giunti ci saranno i saluti, e Jean Smit uno dei protagonisti dell'impresa inglese che nel mentre si era innamorato di lei, cercher\u00e0 di convincere Anna a seguirlo in Inghilterra, ma lei con dispiacere, non vorr\u00e0 abbandonare il suo paese.\nAlla fine uno dei componenti il Commando dir\u00e0 che \u00e8 meglio che rimanga, perch\u00e9 l'Olanda avr\u00e0 bisogno di donne della sua tempra, mentre Jean guarda un piccolo fiore che le aveva dato in dono.\nProduzione.\nIl film fu prodotto dalla Maurice Cowan Productions per Rank Organisation.\nDistribuzione.\nDistribuito dalla J. Arthur Rank Film Distributors, il film fu presentato in prima a Londra il 12 gennaio 1959 con il titolo originale \"Operation Amsterdam\". Negli Stati Uniti, venne distribuito dalla Twentieth Century Fox Film Corporation, uscendo a New York il 6 luglio 1960."}
{"id": "3119163", "revid": "106456", "url": "https://it.wikipedia.org/wiki?curid=3119163", "title": "Sylvia Hitchcock", "text": "Biografia.\nNata a Haverhill, ma cresciuta a Miami, dopo aver vinto il titolo di Miss USA nel 1967, Sylvia Hitchcock decise di non continuare i propri studi universitari presso l'Universit\u00e0 dell'Alabama. In precedenza la Hitchcock aveva vinto anche il titolo di Miss Alabama.\nA luglio 1967 era divenuta la prima Miss USA a vincere il titolo di Miss Universo da quando lo aveva vinto Linda Bement nel 1960. Dopo un anno di regno trascorso a New York, ritorn\u00f2 a Miami, dove lavor\u00f2 presso una stazione televisiva. Nel 1972 torn\u00f2 al concorso per Miss Universo, vinto da Kerry Anne Wells, nei panni di giurata.\nVisse gli ultimi anni della sua vita a Lake Wales, in Florida, dove mor\u00ec a causa di un tumore.\nAveva sposato nel 1970 William Carson, l'inventore di una macchina agricola per la raccolta di frutta, al quale diede tre figli, Jonathan, Christianne e Will.\nFu membro della sorellanza Chi Omega."}
{"id": "3119169", "revid": "183666", "url": "https://it.wikipedia.org/wiki?curid=3119169", "title": "Taddeus Griffin", "text": ""}
{"id": "3119170", "revid": "984922", "url": "https://it.wikipedia.org/wiki?curid=3119170", "title": "\u00d6xar\u00e1", "text": "Il fiume \u00d6xar\u00e1 scorre nell'Islanda occidentale.\nPercorso.\nL'\u00d6xar\u00e1 ha origine nei pressi del vulcano Botnss\u00falur, nella regione dell'Hvalfj\u00f6r\u00f0ur, e da qui scorre poi verso sud. In seguito il fiume percorre il parco naturale \u00deingvellir, sull'altipiano che lo delimita ad ovest, e si getta nel canyon Almannagj\u00e1 attraverso le cascate di \u00d6xar\u00e1foss. Qui il fiume forma diversi bacini ed isole, per precipitare poi nella pianura e sfociare infine nel lago \u00deingvallavatn."}
{"id": "3119174", "revid": "133557", "url": "https://it.wikipedia.org/wiki?curid=3119174", "title": "SDA Bocconi School of Management", "text": ""}
{"id": "3119184", "revid": "61051", "url": "https://it.wikipedia.org/wiki?curid=3119184", "title": "LeO 451", "text": ""}
{"id": "3119188", "revid": "536566", "url": "https://it.wikipedia.org/wiki?curid=3119188", "title": "Villatico", "text": ""}
{"id": "3119190", "revid": "164392", "url": "https://it.wikipedia.org/wiki?curid=3119190", "title": "Laghetto di Colico", "text": ""}
{"id": "3119192", "revid": "131358", "url": "https://it.wikipedia.org/wiki?curid=3119192", "title": "Atl\u00e9tico Goianiense", "text": ""}
{"id": "3119196", "revid": "1877829", "url": "https://it.wikipedia.org/wiki?curid=3119196", "title": "Pietro II di Arborea", "text": "Biografia.\nEgli nacque dal matrimonio di Ugone I, Giudice di Arborea, con Preziosa, figlia di Guglielmo I Salusio IV, Sovrano di Calari. Pietro era l'erede del patrimonio e dei titoli dei suoi genitori ed infatti alla morte di suo padre, nel 1211, sal\u00ec al trono giudicale.\nAlla morte del nonno, Guglielmo I Salusio IV di Massa nel 1214, Pietro venne costretto da Ubaldo Visconti a sposare sua figlia Diana Visconti, Ugone infatti teneva gi\u00e0 in suo potere la zia di Pietro, Benedetta di Cagliari e oramai esercitava un ruolo politico egemone in Sardegna. Quando le fortune di Ubaldo Visconti vennero meno per\u00f2, essendo Pietro II considerato un suo alleato, venne attaccato da Guglielmo II Salusio V di Massa giudice di Cagliari (figlio di Benedetta), appoggiato da Mariano II di Torres, marito a sua volta di una zia di Pietro, Agnese di Massa; il giovane Pietro II venne sconfitto e perci\u00f2 nel 1228 fu costretto ad accettare di condividere con loro il controllo del Giudicato (tra l'altro in questo periodo di condominio, Mariano II di Torres inizi\u00f2 la ricostruzione della Cattedrale di Oristano).\nPietro II, dopo la morte del suocero Ubaldo Visconti, approfittando delle lotte intestine che si scatenarono a quell'evento, riusc\u00ec finalmente a liberarsi dai due condomini ed estendere la propria autorit\u00e0 sull'intero Giudicato.\nNell'aprile del 1237 Pietro II, riconoscendo formalmente la supremazia della Chiesa sul suo giudicato, ratific\u00f2 un accordo con il legato pontificio di papa Gregorio IX, in base al quale il giudice si impegnava versare annualmente una somma di 1100 bisanti d'oro quale vassallo e donare alla Chiesa il Castello di Giripala. In cambio Pietro II, nel successivo mese di maggio ricevette, nella Chiesa di Santa Maria di Bonarcado, da parte del papa il riconoscimento della sovranit\u00e0 sul Giudicato.\nPietro II mor\u00ec nel 1241 lasciando erede il figlio minorenne Mariano II di Arborea avuto dalla seconda moglie."}
{"id": "3119197", "revid": "61051", "url": "https://it.wikipedia.org/wiki?curid=3119197", "title": "Bloch MB 152", "text": ""}
{"id": "3119199", "revid": "536566", "url": "https://it.wikipedia.org/wiki?curid=3119199", "title": "Olgiasca", "text": ""}
{"id": "3119201", "revid": "1718925", "url": "https://it.wikipedia.org/wiki?curid=3119201", "title": "Italo Masala", "text": "Biografia.\nLaureato in giurisprudenza ed avvocato di professione, \u00e8 stato direttore del ufficio provinciale del tesoro di Sassari. \nSegretario regionale dell'MSI dal 1989, ha poi aderito ad Alleanza Nazionale. Eletto consigliere regionale, ha ricoperto numerosi incarichi in seno alla regione Sardegna, nello specifico: Assessore agli Affari generali, Personale e Riforma della Regione nella Giunta presieduta da Mario Floris ( 1989- 1991), Assessore agli Affari generali, Personale e Riforma della Regione (1999-2001), Assessore alla Programmazione, Bilancio e Assetto del Territorio (2001-2003) nonch\u00e9 funzioni ad interim per i seguenti assessorati Programmazione, Bilancio e Assetto del Territorio, agli Enti locali, Finanze e Urbanistica, all'Industria e alla Pubblica Istruzione, Beni culturali, Informazione, Sport e Spettacolo. \u00c8 stato presidente della giunta regionale per quasi un anno dall'agosto 2003 al giugno 2004,"}
{"id": "3119204", "revid": "210951", "url": "https://it.wikipedia.org/wiki?curid=3119204", "title": "Pietro II de Bas-Lacon-Serra", "text": ""}
{"id": "3119216", "revid": "610351", "url": "https://it.wikipedia.org/wiki?curid=3119216", "title": "Miss Singapore", "text": "Miss Singapore \u00e8 un concorso di bellezza femminile che si tiene annualmente a Singapore. Il concorso, organizzato dalla Derrol Stepenny Promotions, seleziona la rappresentante nazionale per il concorso di Miss Universo. Fra il 2001 ed il 2007 il concorso \u00e8 stato trasmesso in diretta dal canale Mediacorp Channel 5. Prima del 2000, il concorso era organizzato dalla Metromedia Promotions Pte Ltd.\nLa prima rappresentanza singaporiana a Miss Universo \u00e8 avvenuta nel 1954, ed \u00e8 diventata regolare a partire dal 1966. La miglior posizione ottenuta da una rappresentante singaporiana \u00e8 stata ottenuta da Kathie Lee Lee Beng, giunta sino alle semifinali del concorso nel 1983 ed infine classificatasi all'ottavo posto. Alla stessa posizione si \u00e8 fermata anche Marion Nicole Teo nel 1987, anno in cui Singapore ha ospitato il concorso."}
{"id": "3119217", "revid": "223320", "url": "https://it.wikipedia.org/wiki?curid=3119217", "title": "Miss Universo Singapore", "text": ""}
{"id": "3119220", "revid": "486946", "url": "https://it.wikipedia.org/wiki?curid=3119220", "title": "Thedor Ted Schmidt", "text": ""}
{"id": "3119225", "revid": "1586642", "url": "https://it.wikipedia.org/wiki?curid=3119225", "title": "Frosinone Calcio 2010-2011", "text": "Questa voce raccoglie le informazioni riguardanti il Frosinone Calcio nelle competizioni ufficiali della stagione 2010-2011.\nStagione.\nLa stagione 2010-2011 \u00e8 la quinta partecipazione consecutiva del Frosinone al campionato di Serie B. Dopo una partenza mediocre, la squadra ciociara prosegue con una serie di risultati negativi che culminano con la retrocessione in Lega Pro Prima Divisione con una giornata di anticipo, in occasione della sconfitta interna contro il Sassuolo per 1-2.\nMaglie e sponsor.\nLo sponsor tecnico per la stagione 2010-2011 \u00e8 ancora Legea, mentre lo sponsor ufficiale \u00e8 la Banca Popolare del Frusinate. \nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nArea marketing\nRosa.\n\"Aggiornata al 16 giugno 2011\"\n (vice capitano)\n (capitano)\nStatistiche.\nStatistiche di squadra.\n\"Statistiche aggiornate al 20 giugno 2013.\""}
{"id": "3119226", "revid": "547034", "url": "https://it.wikipedia.org/wiki?curid=3119226", "title": "Stephanie Szostak", "text": "Carriera.\nAppena dopo il diploma, Stephanie Szostak si trasferisce a New York ed inizia la propria carriera lavorando per Chanel, per poi avere una breve carriera di modella. La sua carriera come attrice invece \u00e8 iniziata nei primi anni duemila. \u00c8 comparsa in film come \"Il diavolo veste Prada\" e \"A cena con un cretino \", oltre che in numerose serie televisive come nell' di \"\" nel 2008 nel ruolo ricorrente di Caroline Walters e nella sesta stagione de \"I Soprano\"."}
{"id": "3119228", "revid": "124292057", "url": "https://it.wikipedia.org/wiki?curid=3119228", "title": "Maflow", "text": "Maflow S.p.A. in Amministrazione Straordinaria \u00e8 una societ\u00e0 italiana che opera nel settore della componentistica automotive, progettando, costruendo e vendendo tubi di gomma vulcanizzata per impianti di climatizzazione, servosterzo e di trasmissione liquidi delle autovetture.\nLa societ\u00e0 \u00e8 \"leader\" europeo e mondiale del settore con rispettivamente il 28% e 11% delle quote di mercato. Occupa 3700 dipendenti di cui 408 in Italia dislocati in quattro siti produttivi, Trezzano sul Naviglio (299), Ascoli Piceno (110), Tychy e Chelmek (2000) pi\u00f9 altri 1000 tra Messico, Brasile, Cina, Spagna, Francia ecc..\nStoria.\nLa societ\u00e0 viene fondata con il nome di \"Murray\" da Giorgio Sommariva e dall'Ingegner Roberto Marchetti nel 1973 con sito a Milano, come fornitore di case automobilistiche americane di elementi per impianti di servosterzo e di tubi benzina: successivamente entra nel campo della creazione componenti per il condizionamento auto.\nNel 1999 Murray viene acquistata dal gruppo Manuli Rubber che la ridenomina \"Manuli Automotive Components S.p.A.\".\nNel 2004 la holding scorpora il ramo d'azienda automotive cedendolo al fondo di private equity Italian Lifestyle Partner promosso da Hirsch &amp; co. di Mario De Benedetti, Jean Fran\u00e7ois Aron e Stefano Cassina per 140 milioni di euro.\nDal 2007 la societ\u00e0 sta affrontando una notevole crisi a causa dell'apertura di numerosi stabilimenti all'estero e dei debiti (140 milioni accertati dal Tribunale di Milano anche se alcune fonti sostengono che i 140 milioni siano solo l'esposizione italiana a fronte di 250 milioni in campo internazionale) che l'azionista ha contratto per le operazioni di cui prima e per l'acquisizione dalla precedente propriet\u00e0, e che ha riversato su Maflow stessa: questa situazione di precariet\u00e0 e fragilit\u00e0 aziendale ha convinto BMW, il maggior cliente Maflow (a cui era destinato l'80% della produzione) a disdire gli ordinativi e ritirare le commesse, in quanto persisteva l'assenza di un piano industriale di rilancio, determinando, cos\u00ec, la cassa integrazione per gli operai.\nL'11 maggio 2009 il Tribunale di Milano dichiara Maflow in stato di insolvenza e viene posta sotto commissariamento: la situazione evolver\u00e0 il 30 luglio 2009 nell'apertura della procedura di amministrazione straordinaria.\nNel gennaio 2010 i lavoratori Maflow occupano lo stabilimento di Trezzano.\nDopo circa un anno e mezzo di Amministrazione Straordinaria - in cui lo stabilimento di Trezzano perde la quasi totalit\u00e0 delle commesse dei propri clienti, dubbiosi circa il destino dell'azienda - l'imprenditore polacco Boryszew compra MAFLOW, e il 2 ottobre 2010 parte MAFLOW Boryszew con soli 80 dipendenti su 320 a Trezzano.\n240 dipendenti rimangono in CIGS e continuano la lotta iniziata nel 2009, questa volta per riportare in azienda le molte commesse perse nell'ultimo anno (soprattutto di BMW, 80% del fatturato) nella speranza che MAFLOW Boryszew si risollevi, cresca e possa riassumerli.\nAll'inizio dell'Estate del 2012, dopo mesi di lotte per il rilancio di MAFLOW Boryszew e di ricerche senza successo di un nuovo lavoro, si insinua fra i cassintegrati MAFLOW S.p.A. l'idea di costituire una Cooperativa, una Societ\u00e0 di Mutuo Soccorso, in cui il lavoro invece che cercato all'esterno, dove non c'\u00e8, venga creato dall'interno, e permetta a tutti di sostenersi.\nViene individuato il settore in cui la Cooperativa debba lavorare, ecologico, quello del riciclo dei rifiuti, soprattutto tecnologici, ma non esclusivamente, e viene individuata una possibile collocazione presso il sito di Trezzano (di propriet\u00e0 di Unicredit) dove \u00e8 ormai chiaro che la \"nuova\" MAFLOW Boryszew sta morendo e dove non si prevede l'arrivo di altre aziende.\nL'idea diventa pi\u00f9 concreta e credibile a settembre 2012 quando anche il centro per l'impiego AFOL Sud Milano di Corsico, che gi\u00e0 sta supportando i cassintegrati MAFLOW S.p.A. con interventi di riqualificazione, istituisce un nuovo ulteriore intervento di formazione e di supporto per il particolare percorso imprenditoriale intrapreso da coloro che vogliono costituirsi in Cooperativa.\nA fine anno anche Regione Lombardia prende in considerazione i cassintegrati MAFLOW nell'ambito del proprio progetto di \"Impresa Sociale come rescue-company\".\nIntanto, a dicembre 2012, dopo i due anni obbligatori \"per contratto\", senza avere mai attuato una strategia di rilancio dello stabilimento, dirottando le commesse riconquistate dalla lotta dei cassintegrati in altri stabilimenti del gruppo, Boryszew chiude anche l'ultimo residuo di MAFLOW a Trezzano.\nA marzo 2013 nasce Ri-Maflow, cooperativa sociale ONLUS, fondata dagli ex-lavoratori di Maflow e di altre aziende in chiusura, oltre che da precari, disoccupati e pensionati, che si stabilisce sull'area della vecchia azienda e si occupa di riciclo e riconversione di rifiuti hi-tech, RAEE e altro.\nAttivit\u00e0.\nOltre alle commesse di BMW per i modelli Serie 1, BMW Serie 3 e Z4, altri clienti di Maflow sono stati Fiat (Croma e Panda), Peugeot, Renault, Scania (tubazioni freno), Volkswagen e Volvo.\nNel 2008 ha fatturato 250 milioni di euro."}
{"id": "3119239", "revid": "287204", "url": "https://it.wikipedia.org/wiki?curid=3119239", "title": "Campionato mondiale di hockey su ghiaccio - Prima Divisione 2007", "text": "Il Campionato mondiale di hockey su ghiaccio - Prima Divisione 2007 \u00e8 stato un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 15 e il 21 aprile 2007. Le dodici squadre partecipanti sono state divise in due gironi da sei ciascuno. Il torneo del Gruppo A si \u00e8 svolto nella citt\u00e0 di Qiqihar, in Cina. Le partite del Gruppo B invece si sono disputate a Lubiana, in Slovenia. La Francia ha vinto il Gruppo A mentre la Slovenia il Gruppo B, garantendosi cos\u00ec la partecipazione al Campionato mondiale di hockey su ghiaccio maschile 2008. Al contrario la Cina e la Romania, giunte all'ultimo posto dei rispettivi gironi, sono state retrocesse per il 2008 in Seconda Divisione. La Croazia e la Corea del Sud, vincitrici dei due gironi della Seconda Divisione, sostituiscono nel 2008 la Cina e la Romania."}
{"id": "3119246", "revid": "547034", "url": "https://it.wikipedia.org/wiki?curid=3119246", "title": "Via ferrata Piccolo Cir", "text": "La via ferrata Piccolo Cir o anche nota come via ferrata Cir V (in tedesco Klettersteig Kleine Cirspitze) \u00e8 una via ferrata dolomitica, che si trova nel Gruppo del Cir, nei pressi del passo Gardena.\nDescrizione percorso.\nPartendo dal passo Gardena, ci si dirige verso la stazione a monte della cabinovia che risale da Selva di Val Gardena, portandosi quindi alla base del Gruppo del Cir in poco pi\u00f9 di 20 minuti.\nDalla base si trova subito una scaletta, e successivamente un taglio in diagonale attraverso alcuni gradini, fino a passare accanto ad una statuina della Madonna. \nSuccessivamente si prosegue per passare in verticale una seconda paretina, poi un tratto un poco pi\u00f9 esposto ma con buoni appigli.\nDa qui si percorre un breve sentiero, che conduce all'ultimo tratto di ferrata che dal lato ovest, si sposta sul lato nord e da qui alla vetta del Cir V, 2520\u00a0m.\nDa qui ora non si pu\u00f2 far altro che ridiscendere, dapprima lungo lo stesso tratto della salita, e poi si presenta una scelta:\nPrendendo il ghiaione, alla fine di questo si trova un bivio:"}
{"id": "3119248", "revid": "1745361", "url": "https://it.wikipedia.org/wiki?curid=3119248", "title": "Il cimitero di Praga", "text": "Il cimitero di Praga \u00e8 il sesto romanzo di Umberto Eco, pubblicato in Italia da Bompiani il 29 ottobre 2010.\nProtagonista del romanzo \u00e8 il capitano Simone (Simonino) Simonini, un falsario estremamente cinico che vive nel XIX secolo. Il romanzo \u00e8 ambientato tra Parigi, Torino, Monaco di Baviera e Palermo e rielabora la storia del Risorgimento con dati e personaggi realmente esistiti, tranne il protagonista, unico elemento di fantasia del romanzo, che funge da \"trait-d'union\" dei diversi fatti e protagonisti storici e al quale l'autore attribuisce un ruolo primario nella maggior parte dei complotti dell'Ottocento.\nTrama.\nIl falsario e agente segreto Simone Simonini, nell'appartamento soprastante la sua bottega di rigattiere (che usa come copertura) a Parigi nel 1897, ormai anziano, inizia ad annotare in un diario gli eventi della sua esistenza. Egli spera in questo modo di far tornare alla memoria alcuni ricordi che sembra aver perso a causa di un'amnesia. Un secondo personaggio, l'abate Dalla Piccola, che egli sembra non conoscere, ma che vive in un appartamento comunicante col suo e, inspiegabilmente, conosce molte cose della vita di Simonini, si intromette con le sue annotazioni nei fogli di cronaca di quest'ultimo. Le postille si alternano a quelle dello stesso protagonista, il quale \u00e8 persuaso (al pari del lettore che \u00e8 tratto in inganno dalla crisi di identit\u00e0 di Simonini) del convincimento che i due soggetti corrispondano alla medesima identit\u00e0, salvo poi ricredersi quando all'interno della narrazione della propria biografia scorge incongruenze che lo portano a meditare il contrario. La terza voce \u00e8 quella del Narratore.\nRipercorrendo i fatti della sua vita, Simone Simonini ricorda di essere piemontese di nascita; rimasto molto presto orfano di madre, cresce a Torino assieme al nonno, Giovanni Battista Simonini, perch\u00e9 il padre, affiliato alla Carboneria, \u00e8 spesso lontano, impegnato nell'organizzazione di moti insurrezionali (morir\u00e0 nel 1849 durante la difesa della Repubblica Romana). Al contrario di suo figlio, Giovanni Battista \u00e8 invece profondamente reazionario e bigotto, e trasmette al nipote il suo viscerale odio per gli ebrei (lo stesso nome del protagonista \u00e8 stato scelto dal nonno in memoria di San Simonino, il bambino che, secondo la leggenda, fu ucciso come vittima sacrificale dagli ebrei di Trento nel XV secolo). Simone cresce quindi in un ambiente cupo, oppressivo e codino, sorvegliato dai precettori gesuiti chiamati dal nonno, tra cui il padre Bergamaschi, ambiente che alimenta in lui insensibilit\u00e0, misantropia, ubbie e idiosincrasie morbose, una ossessiva misoginia e, per contrasto con la rigida educazione ricevuta, il disprezzo per la religione: si appassiona per\u00f2 alla lettura dei \"feuilleton\" di Alexandre Dumas, di cui apprezza soprattutto il romanzo \"Giuseppe Balsamo\", incentrato sulla figura di Cagliostro, e di Eug\u00e8ne Sue.\nAlla morte del nonno, nel 1855, Simone scopre che la sua eredit\u00e0 \u00e8 gravata da molti debiti ed \u00e8 costretto, aiutato dagli studi di diritto che ha concluso, ad andare a lavorare presso il notaio Rebaudengo (al quale Simonino attribuisce la responsabilit\u00e0 della sottrazione indebita del patrimonio del nonno). Costui gli insegna a falsificare documenti, arte in cui ben presto Simonini diventa abilissimo, attirandosi cos\u00ec le attenzioni dei servizi segreti sabaudi. Divenuto una spia, Simonini viene inviato in Sicilia al seguito dei Mille di Giuseppe Garibaldi, e qui conosce lo scrittore Ippolito Nievo, tenente e tesoriere dell'esercito dei volontari, di cui si guadagna la fiducia per potersi cos\u00ec impossessare, su ordine dei servizi savoiardi (che gli ingiungono di limitarsi alla esclusiva distruzione delle carte), dei registri contabili da questi conservati. Allo scopo di far sparire questa documentazione, che potrebbe provare i finanziamenti elargiti sottobanco dai Savoia, Simonini provoca l'affondamento del piroscafo Ercole su cui viaggia Nievo, nonch\u00e9 la morte dello stesso.\nTornato a Torino, i servizi lo inviano a Parigi, dove Simonini inizia a lavorare per il controspionaggio dell'impero francese. Nel frattempo, ispirandosi ai romanzi di Dumas e Sue, ha iniziato a fabbricare un documento fittizio, dapprima indirizzato al discredito dei gesuiti, successivamente rivolto agli ebrei, in cui viene messo in scena un supposto conciliabolo notturno dei rabbini capi delle varie comunit\u00e0 ebraiche d'Europa nel vecchio cimitero ebraico di Praga, nel quale costoro espongono i loro piani per la conquista del mondo e la distruzione del cristianesimo. Ulteriore materiale, utile alla fabbricazione del testo, viene fornito al falsario dalla lettura di un libro contro Napoleone III, \"Dialoghi agli inferi tra Machiavelli e Montesquieu\", scritto dal giornalista Maurice Joly, che conosce in prigione, dove era stato inviato dal governo francese per acquisire informazioni sullo stesso e constatarne la pericolosit\u00e0, e che poi uccider\u00e0, simulandone il suicidio. Sempre per conto dei servizi francesi, infiltrandosi negli ambienti dell'anarchismo, fa arrestare un gruppo di cospiratori, guidato dall'italiano Gaviali, che preparavano un attentato contro l'imperatore.\nIntenzionato a vendere al miglior offerente il suo materiale sugli ebrei, che nel frattempo continua ad arricchire di particolari desunti dalle fonti pi\u00f9 diverse e opportunamente adattati, Simonini entra in contatto anche con i servizi prussiani, conoscendo uno scrittore di nome Hermann Goedsche, il quale per\u00f2 si appropria della materia della sua opera che inserir\u00e0 nel proprio romanzo, \"Biarritz\". Con lo scoppio della guerra franco-prussiana, per\u00f2, il Secondo Impero di Napoleone III crolla e Simonini si trova coinvolto nei giorni terribili della Comune di Parigi. Passato rapidamente al soldo della Terza repubblica francese, negli anni successivi lavora a consolidare i suoi numerosi contatti (tra i quali il suo stesso precettore di un tempo, padre Bergamaschi, anch'egli interessato a ottenere dall'antico allievo materiale contro i nemici della Chiesa, massoni ed ebrei), mentre nel frattempo anche l'attivit\u00e0 di semplice falsario per clienti privati contribuisce ad aumentare i suoi introiti, assicurandogli una discreta fortuna, sebbene il suo stile di vita continui a essere molto modesto e solitario, non coltivando egli alcuna relazione personale e concedendosi un'unica grande passione, quella per la buona tavola.\nMa il pensiero fisso di Simonini resta l'intenzione di procacciare la sua opera migliore, il falso documento sulla congiura ebraica intitolato inizialmente \"Il cimitero di Praga\", e ormai ribattezzato i \"Protocolli\": in essi vengono sfruttati tutti i possibili stereotipi antiebraici, utili a suscitare la paura e l'odio di tutti gli strati sociali, dal clero, cui si rivolgono i passi in cui gli ebrei sono presentati come diabolici nemici della cristianit\u00e0, fomentatori del libero pensiero e della massoneria, alla piccola borghesia, per la quale gli ebrei vengono dipinti come ispiratori di movimenti socialisti e comunisti, e in ultimo al proletariato, cui invece vengono additati come usurai, padroni della finanza e delle banche mondiali e affamatori del popolo.\nNel suo diario, Simonini rievoca anche il suo incontro con un abate di nome Dalla Piccola, che gli aveva commissionato, a nome dei gesuiti, uno scritto contro gli ebrei. Questi lo aveva poi accusato di avergli fornito materiale non originale tratto dal romanzo \"Biarritz\" (nei fatti si rivela essere il romanzo di Goedsche a essere stato copiato dai \"Protocolli\" di Simonini), il cui autore Goedsche sar\u00e0 messo a tacere in seguito dai gesuiti: per evitare di essere smascherato, Simonini uccide Dalla Piccola nascondendone il corpo nella cloaca del proprio \"pied-\u00e0-terre\".\nNon si tratta, per\u00f2, evidentemente, del Dalla Piccola che continua periodicamente a inserirsi nel suo racconto, perch\u00e9 egli riprende nuovamente la parola per narrare la sua storia: negli stessi anni, dunque, Dalla Piccola entra in contatto con personaggi equivoci quali il sacerdote satanista Joseph-Antoine Boullan e soprattutto lo scrittore L\u00e9o Taxil, autore di scritti violentemente anticattolici, con i quali organizza un'elaborata truffa. Taxil, un tempo affiliato alla massoneria, simula una sua sorprendente conversione al cattolicesimo, e inizia a produrre una serie di scritti polemici dal vastissimo successo commerciale in cui denuncia le pratiche esoteriche e misteriose che sarebbero praticate nelle varie logge. Per rendere ancora pi\u00f9 credibili le descrizioni degli inquietanti riti, Dalla Piccola prende in custodia dal dottor Du Maurier, direttore di una clinica psichiatrica a Vincennes, una giovane paziente dal passato misterioso, di nome Diana, soggetta a crisi isteriche, nel corso delle quali soffre di un curioso caso di sdoppiamento della personalit\u00e0, passa dall'essere pia e devota ed estremamente pudica ad assumere atteggiamenti lascivi e provocanti, abbandonandosi alla descrizione di fantastici culti satanici e a messe nere cui avrebbe partecipato. Rinchiusa la ragazza in un appartamento di sua propriet\u00e0, Dalla Piccola, assieme a Taxil, attinge da lei i racconti con cui alimentare il flusso di pubblicazioni antimassoniche, che hanno una straordinaria diffusione negli ambienti cattolici, tanto da far guadagnare a Taxil persino un incontro con papa Leone XIII in persona. A un certo punto, poi, \u00e8 la stessa Diana, cui viene dato il cognome Vaughan, a essere presentata come l'autrice dei libri: Dalla Piccola, Taxil e Boullan ne inventano la storia, immaginando che ella sia stata un'adepta del culto palladiano pentitasi e tornata alla fede cattolica. Dopo qualche tempo, comunque, iniziano a sorgere i primi dubbi sull'autenticit\u00e0 della storia di Diana. Taxil, dopo che il dottor Charles Hacks (autore de \"Le diable au XIX si\u00e8cle\", pubblicato con lo pseudonimo di \"Bataille\"), artefice insieme a Taxil, Dalla Piccola e Boullan delle pubblicazioni tese a infangare la massoneria, ha rivelato la falsit\u00e0 della conversione di Diana Vaughan dichiarando di aver voluto sfruttare la dabbenaggine dei cattolici, ansioso di far parlare ancor pi\u00f9 di s\u00e9, prepara una clamorosa ritrattazione e abbandona il gruppo.\nIntenzionato a raccogliere informazioni sulla massoneria, Simonini si accredita presso gli ambienti repubblicani, a suo giudizio, un buon pretesto per entrare in contatto con i massoni. Nello stesso periodo, attraverso la mediazione di Juliana Glinka, alla quale aveva cercato di sbolognare fantasticherie antiebraiche, entra in contatto con il responsabile delle investigazioni all'estero del servizio segreto russo Pyotr Rachkovskij. Inizia a collaborare dunque con l'Okhrana, la polizia segreta della Russia zarista, anch'essa interessata a reperire prove della cospirazione semitica per i suoi scopi. Nel frattempo, Simonini viene coinvolto nel celebre \"affare Dreyfus\", contribuendo, mediante la fabbricazione di un documento falso che imita la calligrafia dell'ufficiale ebreo-alsaziano Alfred Dreyfus (attribuendogli la responsabilit\u00e0 di attivit\u00e0 spionistiche in funzione antifrancese), a farlo incriminare di tradimento e a farlo confinare sull'Isola del Diavolo.\nLa sera del 21 marzo 1897 (il giorno precedente alla misteriosa amnesia di Simonini, e alla sua prima annotazione nel diario), Dalla Piccola partecipa, assieme a Diana, a una messa nera, poi risoltasi in sabba, officiata da Boullan, nel corso della quale la donna, in preda a frenesia erotica, abusa dell'abate. La mattina dopo, Dalla Piccola scopre con orrore che Diana \u00e8 ebrea e, fuori di s\u00e9 all'idea di aver avuto un rapporto sessuale con una donna e di poter diventare padre di un bambino ebreo, uccide Diana e Boullan, nascondendone i cadaveri nel condotto fognario sottostante la propria abitazione. Tali eventi sono stati la causa del trauma che ha determinato la parziale perdita di memoria in Simonini, il quale ha cancellato dalla sua mente tutto quanto gli era accaduto quando impersonava Dalla Piccola: si scopre infatti che Simonini e Dalla Piccola (personaggio sotto le cui spoglie Simonini aveva iniziato a nascondersi quando era stato costretto da Lagrange a entrare in contatto con Boullan) sono la stessa persona. A causa dello choc seguito ad un evento molto traumatico le due personalit\u00e0 si sono sdoppiate e l'una non aveva pi\u00f9 coscienza dell'altra. Grazie al metodo di rievocare i ricordi attraverso la scrittura (suggerito al protagonista da un incontro casuale con un giovane e ancora sconosciuto Sigmund Freud), Simonini ricompone le storie dei due personaggi rielaborando gli accadimenti della propria vita.\nDopo un'interruzione della redazione del diario, che si protrae per circa un anno, Simonini riprende a scrivere e riporta di essere ancora alle prese con i servizi segreti russi che continuano a incalzarlo per avere i \"Protocolli\", arrivando anche a ricattarlo minacciando di far uscire allo scoperto i suoi delitti. Simonini teme che il suo nome possa essere ricollegato al falso documento che ha incriminato Dreyfus, ma riceve le rassicurazioni di Rachkovskij il quale dichiara che \u00e8 interesse della Francia che il \"bordereau\" fittizio sia creduto autentico. Finalmente porta a termine il suo lavoro e lo consegna a un agente di nome Matvei Golovinskij. Non pu\u00f2 sapere che il suo testo \u00e8 destinato ad avere una sinistra influenza su tutto il XX secolo.\nL'ultima annotazione nel diario \u00e8 del dicembre 1898: il romanzo si chiude con la preparazione di un attentato nella costruenda metropolitana di Parigi, in cui Simonini \u00e8 incaricato di piazzare una bomba fabbricata da Gaviali, operazione in cui, presumibilmente, perder\u00e0 la vita, poich\u00e9 il suo diario si interrompe bruscamente.\nPostfazione e considerazioni dell'autore.\nNella postfazione al romanzo, Umberto Eco precisa che tutti i personaggi, ad eccezione del protagonista Simone Simonini e di alcune figure minori (come ad esempio il notaio Rebaudengo), \"sono realmente esistiti e hanno fatto e detto le cose che fanno e dicono in questo romanzo\".\nIn un'intervista concessa a Claudio Magris, Eco ha inoltre affermato: \"Quello che il mio romanzo cerca di mostrare \u00e8 che [i romanzi di avventura] sono stati usati proprio per la stessa costruzione dei testi antisemiti, perch\u00e9 la gente (compresi i capi dei servizi segreti) crede solo a quello che ha gi\u00e0 sentito affabulare da qualche parte. Per questo, ancora oggi, i dossier segreti sono composti unicamente da ritagli stampa, e quasi sempre di stampa scandalistica, il feuilleton dei giorni nostri\".\nLa genesi dei \"Protocolli dei Savi di Sion\", il falso documento sulla presunta congiura ebraica per la conquista del mondo (citato dallo stesso Adolf Hitler in \"Mein Kampf\", che ne riporta con scetticismo la denuncia di falsit\u00e0 del quotidiano tedesco \"Frankfurter Allgemeine\"), \u00e8 anche l'argomento del \"graphic novel\" \"Il complotto\" del disegnatore statunitense Will Eisner.\nCritica.\nIl romanzo ha suscitato alcune critiche per il fatto che, secondo alcuni, esso trasmetterebbe l'idea che i cattolici abbiano un atteggiamento critico verso le idee del progresso e gli strumenti della ragione umana, e apparirebbero chiusi in un orizzonte auto-referenziale, ossessionati dal sesso e dall'antisemitismo. A tali critiche, anche da parte di politologi esperti di antisemitismo quale Pierre-Andr\u00e9 Taguieff, Eco ha replicato che le recensioni giornalistiche hanno dimostrato di capire correttamente il senso del contenuto del romanzo.\nMolte riserve ha suscitato anche l'estremo antisemitismo che pervade l'intera trama del racconto. L'\"Osservatore Romano\", in coincidenza con la pubblicazione del romanzo, ha espresso una dura critica a Eco attraverso due articoli a firma delle storiche Lucetta Scaraffia e Anna Foa, dove la prima ha denunciato in particolare il fatto che \"a forza di leggere cose disgustose sugli ebrei, il lettore rimane come sporcato da questo vaneggiare antisemita, ed \u00e8 perfino possibile che qualcuno pensi che forse c'\u00e8 qualcosa di vero se tutti, proprio tutti, i personaggi paiono certi di queste nefandezze\". Lo scrittore ha replicato sostenendo che il suo libro non presenta intenti denigratori o razzistici contro il popolo ebraico. In una intervista televisiva a Fabio Fazio del 2010, lo scrittore ha inoltre affermato di avere voluto smascherare la costruzione del falso clich\u00e9 dell'antisemitismo."}
{"id": "3119251", "revid": "332944", "url": "https://it.wikipedia.org/wiki?curid=3119251", "title": "Garden Open", "text": ""}
{"id": "3119256", "revid": "287204", "url": "https://it.wikipedia.org/wiki?curid=3119256", "title": "Oscar dos Santos Emboaba Junior", "text": ""}
{"id": "3119259", "revid": "1632387", "url": "https://it.wikipedia.org/wiki?curid=3119259", "title": "Tin Pan Alley", "text": "Tin Pan Alley (cio\u00e8 \"Vicolo della padella stagnata\") \u00e8 il nome dato all'industria musicale newyorkese, specializzata nella scrittura di canzoni e nella stampa di spartiti, che domin\u00f2 il mercato della musica popolare nordamericana tra la fine del diciannovesimo secolo e la prima met\u00e0 del ventesimo secolo. In seguito il termine fu usato per designare (spesso in modo spregiativo) il tipo di canzoni promosso dall'industria musicale popolare nordamericana ed europea, prima dell'avvento della canzone d'autore negli anni 1960.\nStoria della Tin Pan Alley.\nL'inizio di Tin Pan Alley data al 1885, anno a partire dal quale un gran numero di editori musicali stabil\u00ec la propria sede a New York. Pi\u00f9 difficile \u00e8 stabilire in quale periodo essa fin\u00ec. Alcuni indicano il declino di Tin Pan Alley attorno al 1930, quando la Grande Depressione e l'avvento della radio e del fonografo minarono il dominio degli editori musicali, restringendo drasticamente il mercato degli spartiti. Altri prolungano il regno di Tin Pan Alley fino al decennio del 1950 e lo fanno terminare con l'avvento del rock and roll.\nIl nome deriv\u00f2 dal suono cacofonico dei pianoforti che invadeva le strade provenendo dalle finestre delle sale di prova, e ricordava quello ottenuto percuotendo padelle stagnate (alley \u00e8 il nome dei tipici vicoli di New York). Si dice che sia stato coniato dal compositore Monroe H. Rosenfeld (autore fra l'altro di \"Those wedding bells shall not ring out\" - 1896)\nInizialmente la 'alley' era collocata sulla 14esima Strada Est e attorno a Union Square, dove avevano preso sede le prime case editrici (H. Witmark &amp; Sons - la pi\u00f9 grande - T.B. Harms &amp; Co., Hawley, Haviland &amp; Co., Joseph W. Stern &amp; Co., Feist &amp; Frankenthaler e F.A.Mills). All'inizio del 1890 - quando il termine divenne di uso comune - la 'alley' segu\u00ec le sedi degli editori spostandosi sulla 28esima strada Ovest tra la Quinta e la Sesta Avenue. La sua presenza \u00e8 ricordata da una placca sul marciapiede della 28esima Strada tra Broadway e la Sesta Avenue, in un isolato che \u00e8 parte del Flatiron District di Manhattan. Nel periodo tra le due guerre mondiali le attivit\u00e0 di Tin Pan Alley si spostarono nuovamente su Broadway, vicino alla 50esima strada e in particolare nel Brill Building. Gli autori pi\u00f9 importanti del periodo erano Gerry Goffin e Carole King (Aldon Music), Leiber e Stoller, e Jeff Barry e Ellie Greenwich.\nTra i nomi pi\u00f9 famosi associati a Tin Pan Alley vi sono sicuramente quello di George Gershwin che inizi\u00f2 a lavorarvi come \"song plugger\" (un pianista che suonava le nuove canzoni per promuovere la vendita degli spartiti), e quello di Irving Berlin, che vi aveva l'ufficio.\nAgli inizi, Tin Pan Alley era specializzata in pezzi sentimentali melodrammatici e canzonette brillanti e comiche, ma presto abbracci\u00f2 altri stili alla moda, quali il cakewalk e il ragtime. In seguito si rivolse al jazz e al blues, anche se in misura minore, visto che Tin Pan Alley era soprattutto orientata alla produzione di canzoni che potevano essere eseguite da cantanti dilettanti o da orchestre di paese. Negli anni 1910 e 1920 Tin Pan Alley si dedic\u00f2 a produrre e pubblicare canzoni popolari e numeri da ballo negli stili jazz e blues allora in voga.\nLa grande diffusione che Tin Pan Alley garantiva ai generi di cui si interessava poteva per\u00f2 andare a discapito dell'autenticit\u00e0 del genere stesso, come notano alcuni commentatori:\nCompositori e parolieri.\nTra i principali compositori e parolieri associati a Tin Pan Alley troviamo:"}
{"id": "3119262", "revid": "110157", "url": "https://it.wikipedia.org/wiki?curid=3119262", "title": "Ocean City Open", "text": "L'Ocean City Open \u00e8 stato un torneo di tennis facente parte del Grand Prix giocato nel 1977 a Ocean City negli Stati Uniti su campi in cemento."}
{"id": "3119263", "revid": "548610", "url": "https://it.wikipedia.org/wiki?curid=3119263", "title": "Rollbar", "text": ""}
{"id": "3119268", "revid": "767487", "url": "https://it.wikipedia.org/wiki?curid=3119268", "title": "Ocean City Open 1977", "text": "L'Ocean City Open 1977 \u00e8 stato un torneo di tennis giocato sul cemento. \u00c8 stata la 1\u00aa edizione dell'Ocean City Open, che fa parte del Colgate-Palmolive Grand Prix 1977. Si \u00e8 giocato a Ocean City negli Stati Uniti, dal 15 al 21 febbraio 1977.\nCampioni.\nSingolare.\n Vitas Gerulaitis ha battuto in finale Robert Lutz 3-6 6-1 6-2\nDoppio.\n Aleksandre Met'reveli / Bill Scanlon hanno battuto in finale John McEnroe / Cliff Richey 7-6 6-3"}
{"id": "3119272", "revid": "1305772", "url": "https://it.wikipedia.org/wiki?curid=3119272", "title": "Fanelli", "text": "Persone.\nFanelli \u00e8 un cognome e pu\u00f2 riferirsi alle seguenti persone:"}
{"id": "3119279", "revid": "767487", "url": "https://it.wikipedia.org/wiki?curid=3119279", "title": "Quinto Ligario", "text": "Biografia.\nLigario fu condottiero romano, di famiglia d'Ordine equestre. Fu un repubblicano vicino al partito di Gneo Pompeo Magno. Governatore della provincia d'Africa come legato del proconsole Gaio Considio Longo, Ligario fu accusato di tradimento da Quinto Tuberone per essersi opposto a Gaio Giulio Cesare e condannato all'esilio da Roma in Africa . Oltre ad aver opposto strenua resistenza a Cesare, Ligario fu accusato di connivenza con l'alleato di Pompeo Giuba I, re di Numidia, e di aver respinto Tuberone, governatore in possesso di un mandato ufficiale da parte del Senato romano.\nQuinto Ligario fu difeso da Marco Tullio Cicerone, che chiese a Cesare la fine del suo esilio nella celebre orazione \"Pro Quinto Ligario\". Ottenuto di poter tornare a Roma, Ligario rimase nemico di Cesare e prese parte alla congiura contro di lui."}
{"id": "3119283", "revid": "767487", "url": "https://it.wikipedia.org/wiki?curid=3119283", "title": "Hampton Grand Prix 1977", "text": "L'Hampton Grand Prix 1977 \u00e8 stato un torneo di tennis giocato sul sintetico indoor. \u00c8 stata la 7\u00aa edizione dell'Hampton Grand Prix, che fa parte del Colgate-Palmolive Grand Prix 1977. Si \u00e8 giocato a Hampton, negli Stati Uniti, dall'8 al 14 marzo 1977.\nCampioni.\nSingolare.\n Sandy Mayer ha battuto in finale Stan Smith 4\u20136, 6\u20133, 6\u20132, 1\u20136, 6\u20133\nDoppio.\n Sandy Mayer / Stan Smith hanno battuto in finale Paul Kronk / Cliff Letcher 6\u20134, 6\u20133"}
{"id": "3119285", "revid": "34844947", "url": "https://it.wikipedia.org/wiki?curid=3119285", "title": "Retoromancio", "text": ""}
{"id": "3119291", "revid": "697352", "url": "https://it.wikipedia.org/wiki?curid=3119291", "title": "Lamborghini Murci\u00e9lago Lp 640", "text": ""}
{"id": "3119300", "revid": "88740", "url": "https://it.wikipedia.org/wiki?curid=3119300", "title": "Orvieto (disambigua)", "text": ""}
{"id": "3119303", "revid": "124123", "url": "https://it.wikipedia.org/wiki?curid=3119303", "title": "Sa\u1e43ghavarman", "text": "Giunto in Cina, a Lu\u00f2y\u00e1ng, nel 252 soggiorn\u00f2 presso il Tempio del Cavallo Bianco (\u767d\u99ac\u5bfa, \"B\u00e1im\u01ce S\u00ec\").\nA lui si attribuisce, tra gli altri, la traduzione dal sanscrito del \"Sukh\u0101vat\u012bvy\u016bhas\u016btra\" (\u7121\u91cf\u58fd\u7d93, \"W\u00fali\u00e1ngsh\u00f2u j\u012bng\", giapp. \"Mury\u014dju ky\u014d\") conservato nel \"B\u01ceoj\u012bb\u00f9\" al T.D. 360."}
{"id": "3119312", "revid": "1543377", "url": "https://it.wikipedia.org/wiki?curid=3119312", "title": "Fashion (Heidi Montag)", "text": "Fashion \u00e8 un brano musicale della cantante statunitense Heidi Montag. La cantautrice Lady Gaga, coautrice del brano insieme a RedOne, ne ha inciso una propria versione, inserita nella colonna sonora del film \"I Love Shopping\".\nCritica.\n\"Fashion\" \u00e8 stato accolto con un'ostilit\u00e0 critica persino eccessiva. Sara Schaefer di BestWeekEver.tv l'ha considerato un espediente della Montag per risistemarsi gratuitamente il guardaroba. Gregory Imler di E! Online ha mosso solo accuse al brano, scrivendo che \u00abl'effetto complessivo dell'esilarante scoperta che GarageBand ti consente di produrre musica con accordi non ci suona ancora sufficientemente buono per spopolare nel mondo musicale\u00bb. Imler ha ancora infierito sulla frase che recita: \u00abVivo per essere magra come una modella \u00bb, che potrebbe far sembrare Montag un cattivo esempio per le donne. Qualche critico benevolente ha risparmiato alla Montag altre umiliazioni.\nVersione di Lady Gaga.\nLady Gaga ha ricantato il pezzo, di cui lei stessa era autrice insieme a RedOne, e l'ha offerto per la colonna sonora del film del 2009, \"I Love Shopping\", pubblicata il 17 febbraio 2009. La cantante ha eseguito \"Fashion\" nella versione iniziale del suo \"The Monster Ball Tour\". Durante la performance ha indossato uno stravagante costume egizio-vichingo dorato con amplissime scollature, dominato sulla sommit\u00e0 da una corona con le orecchie di Anubi."}
{"id": "3119324", "revid": "34845797", "url": "https://it.wikipedia.org/wiki?curid=3119324", "title": "Repubblica Autonoma dei Komi", "text": ""}
{"id": "3119331", "revid": "110157", "url": "https://it.wikipedia.org/wiki?curid=3119331", "title": "Chiesa di Santa Maria Maddalena (Ciminna)", "text": "La chiesa di Santa Maria Maddalena o chiesa madre \u00e8 la chiesa principale di Ciminna, in provincia di Palermo. Di gusto prevalentemente barocco, contiene pregevoli opere d'arte locale. La chiesa \u00e8 stata usata come location per girare parte del film \"Il Gattopardo\" di Luchino Visconti.\nStoria.\nLa chiesa esisteva gi\u00e0 nel 1230 ed \u00e8 da identificare con quella che le fonti indicano come fabbricata quanto nacque il nucleo storico di Ciminna e che, secondo tradizione, era annessa al castello. \u00c8 ipotizzabile che venisse distrutta nel corso di una scorreria angioina che, il 26 giugno 1326, devast\u00f2 le campagne e l'abitato, dando alle fiamme il castello. Matteo Sclafani, signore di Ciminna, ricostru\u00ec nelle vicinanze un palazzo-torre e nel 1333, dispose l'edificazione di una nuova chiesa in un luogo che egli stesso avrebbe scelto, volendola dedicare a San Giovanni Battista. Fonti archivistiche ne affermano la fondazione nel 1350, precisando come avesse l'altare maggiore verso settentrione e fosse dedicata a Santa Maria Maddalena. Di questa chiesa trecentesca sono pervenuti resti della cripta e della zona absidale. Ricostruita dopo l'elevazione a parrocchia sull'area della precedente, ha l'abside rivolta ad oriente. La pi\u00f9 antica delle strutture \u00e8 la torre campanaria del 1519: un'epigrafe ne fissava l'ultimazione nel 1550, anno in cui fu fusa la campana maggiore. Ispirata alle costruzioni normanne, conserva lo schema icnografico della chiesa di Santo Spirito di Palermo. Alla solidit\u00e0 di quelle costruzioni si richiama la zona absidale con le caratteristiche asimmetrie mentre l'aula, coperta da controsoffitto piano (distrutto nel 1970) e il prospetto, presentavano elementi gotici desunti dal Quattrocento palermitano. Il sisma del 1693 danneggi\u00f2 il prospetto, rimodellato con inserti che richiamano il lessico architettonico di Paolo Amato. L'interno, coperto da stucchi decorativi nel Settecento, prese aspetto barocco. Allo stesso periodo risale il tono rosso dell'intonaco di facciata, in origine bianco.\nOpere.\nTra le opere d'arte del Cinquecento conservate nella chiesa vanno ricordati l'arcone in pietra locale della cappella dei santi Simone e Taddeo, un polittico marmoreo attribuito a Giacomo Gagini, un piccolo Crocifisso ligneo e lo \"Spasimo di Sicilia\" di Simone de Wobreck.\nFra le opere del Seicento \u00e8 da ricordare la grande decorazione a stucco della tribuna maggiore eseguita nel 1622 da Scipione Li Volsi da Tusa, ispirata alla distrutta tribuna della Cattedrale di Palermo, le decorazioni a stucco delle Cappelle di Santa Maria e del Santissimo Sacramento eseguite dai Li Volsi e rimaneggiate in epoche successive. Da ricordare anche le grandi tele di Vincenzo La Barbera (la \"Consegna delle chiavi a San Pietro\" e la \"Dormitio Virginis\") e del novellesco ciminnese, Francesco Gigante (il \"Privilegio di San Gregorio Magno\" e \"I diecimila Martiri\", ispirata al poema sacro del Potenzano) che dipinse anche \"Santa Maria e l'Angelo\". Da segnalare per importanza la tela raffigurante \"Santa Rosalia\" (1626) di Girolamo Gerardi e l\"'Esaltazione del Nome di Ges\u00f9\" attribuito a Pietro Novelli. Notevoli nella Cappella di Sant'Andrea i monumentali sarcofagi dei Tantillo, famiglia cui appartenne il Protomedico del regno di Sicilia Giovanni Vincenzo, nonch\u00e9 il fercolo processionale di Sant'Antonio Abate. Tra gli arredi seicenteschi, si segnalano gli stalli corali (1619) intagliati da Francesco Amari su progetto di Giuseppe Dattolino e il fastigio dell'organo (1604) dell'intagliatore Francesco Barberi.\nFra le opere del Settecento si ricordano la tela con \"San Benedetto in gloria\" firmata da Filippo Randazzo, la statua lignea di \"Sant'Andrea apostolo\" di Filippo Quattrocchi, la tela dell'Immacolata attribuita a Grano e la tela dei \"Santi Simone e Taddeo\" del ciminnese Melchiorre Di Bella, pittore e incisore allievo del D'Anna. Interessante la collezione di ritratti di sacerdoti ed arcipreti tra i quali alcuni dipinti dal ciminnese Padre Pasquale Sarullo. Notevoli anche gli arredi liturgici e i sacri paramenti del Settecento, i libri corali miniati da don Santo Gigante (prima met\u00e0 del Seicento) e l'archivio storico, risalente alla fine del Quattrocento.\nInterno.\nInterno ripartito in tre navate per mezzo di pilastri, ambienti ricoperti da tetto ligneo. Tra gli arredi seicenteschi, gli stalli corali disposti su doppia fila intagliati da Francesco Amari su progetto di Giuseppe Dattolino nel 1619. Tronetto papale.\nAbside.\nGrande decorazione a stucco eseguita nel 1622 da Scipione Li Volsi, ispirata alla distrutta tribuna della cattedrale metropolitana primaziale della Santa Vergine Maria Assunta di Palermo. Commissione dell'11 settembre 1621 realizzata assieme ai fratelli Francesco e Paolo, i lavori di doratura dei particolari furono completati nel 1630. Risale al 1666 la realizzazione della cancellata in legno, opera di Vincenzo Brugnone.\nLo spazio dell'emiciclo del catino absidale \u00e8 scandito da colonne come nelle adiacenti absidiole. Il fusto di ciascuna colonna presenta scanalature in alto, arabeschi e decorazioni fitomorfi alla base. Colonne contigue delimitano nicchie che ospitano statue raffiguranti gli apostoli ovvero la \"Chiesa Militante\". Nella nicchia di fondo si staglia la figura di Maria Maddalena contraddistinta dall'iscrizione \"APOSTOLA APOSTOLORUM 1622\". Tutto intorno le figure dei dieci apostoli, San Bartolomeo Scorticato e San Giovanni Battista in prospetto, sulla sommit\u00e0 di ogni personaggio, tondi con angeli portacorona ritratti nell'atto di incoronare il soggetto sottostante.\nAl di sopra dell'elaborato cornicione, l'espressione della \"Chiesa Trionfante\" celebrata con un tripudio di figure, angeli, musici, genii, putti, fregi, dorature sui rilievi. In prospetto le statue di \"San Pietro\" (a sinistra, riconoscibile per iconografia del gallo) e \"San Paolo\", due quadretti, eseguiti da Bernardino Flocci raffiguranti l'\"Incontro del Cristo risorto con Santa Maria Maddalena\" e il \"Cristo con gli Apostoli dentro una barca\", in basso le raffigurazioni dei Quattro Evangelisti. Nello spicchio centrale della calotta absidale la figura colossale di Dio Padre Onnipotente contornato da schiere d'angeli. L'arco ad ogiva dominato da monumentale stemma delimitato da figure sdraiate, statue su mensole e i progenitori Adamo ed Eva."}
{"id": "3119336", "revid": "1573940", "url": "https://it.wikipedia.org/wiki?curid=3119336", "title": "Abbazia di San Pietro in Cuppis", "text": "L'abbazia di San Pietro in Cuppis \u00e8 uno degli edifici religiosi pi\u00f9 antichi di Ischitella e del Gargano, colpito da gravissimo degrado.\nLa prima testimonianza documentale risale alla bolla papale \"Iustis Petitionibus\" del 9 febbraio 1058 del pontefice Stefano IX che la confermava all'abate Oddone di Santa Maria di Calena, definendola \"cella benettina di San Pietro in Cuppis\".\nOltre ad essere conosciuta come abbazia di San Pietro in Cuppis, era un tempo conosciuta anche come \nArchitettura.\nDell'antica fabbrica, in stile romanico-bizantino, oggi restano le mura perimetrali, caratterizzate da blocchi irregolari di pietra calcarea.\nIl complesso \u00e8 diviso in quattro aree:\nDegrado.\nOrmai da decenni l'intera area abbaziale \u00e8 incustodita, nonostante il rischio che vari manufatti vengano trafugati. Il lungo degrado (oltre a causare i crolli totali e parziali alla muratura del cortile e degli ambienti) sta causando alla muratura portante della basilica, che ancora oggi conserva l'altezza originaria, delle crepe e dei piccoli crolli che a breve termine potrebbero causare danni maggiori. Nella zona absidale interna, poi, l'incuria e gli agenti atmosferici continuano a cancellare i preziosi affreschi.\nL'antica abbazia di San Pietro in Cuppis \u00e8 stata segnalata in occasione della quinta edizione del censimento nazionale \"I Luoghi del Cuore\", promossa dal FAI nel 2010."}
{"id": "3119340", "revid": "300505", "url": "https://it.wikipedia.org/wiki?curid=3119340", "title": "Abbazia di San Pietro de Criptanova", "text": ""}
{"id": "3119343", "revid": "300505", "url": "https://it.wikipedia.org/wiki?curid=3119343", "title": "Abbazia di San Pietro Opineae", "text": ""}
{"id": "3119345", "revid": "89688", "url": "https://it.wikipedia.org/wiki?curid=3119345", "title": "Goth loli", "text": ""}
{"id": "3119355", "revid": "253269", "url": "https://it.wikipedia.org/wiki?curid=3119355", "title": "Olivia Bonamy", "text": "Biografia.\nAttrice teatrale, debutta al cinema nel 1995 in \"Le petit gar\u00e7on\"."}
{"id": "3119356", "revid": "767487", "url": "https://it.wikipedia.org/wiki?curid=3119356", "title": "Come le foglie (gruppo musicale)", "text": "I Come le foglie sono un gruppo musicale italiano, formatasi a Milano nel 1967 e tuttora occasionalmente in attivit\u00e0.\nBiografia.\nCome le foglie sono stati particolarmente attivi tra l'ultimo scorcio degli anni sessanta e la met\u00e0 degli anni settanta, il nome traeva ispirazione dalla poesia di Giuseppe Ungaretti \"Soldati\".\nFondato a Milano nel 1967 da Giancarlo Galli (voce, chitarra e strumenti vari), Claudio Lugli (voce e chitarra) e Attilio Zanchi (voce, contrabbasso, basso elettrico), il gruppo si avvaleva spesso della collaborazione di musicisti esterni quali Marco De Palma alle percussioni, Riccardo Luppi e Renato Rivolta ai fiati ed altri.\nMentre le fonti di ispirazione per molti musicisti italiani dell'epoca erano da trovare nell'ambito del rock progressivo, le composizioni dei Come le foglie erano piuttosto influenzate dalle sonorit\u00e0 west coastiane, dalla psichedelia acustica inglese e dalla musica popolare italiana. Ebbero un periodo di discreto successo soprattutto nell'ambito dei festival pop (Festival del proletariato Giovanile di Zerbo, Ballabio, Alpe del Vicer\u00e9, Parco Lambro, Bottagna ecc.) e come gruppo di apertura nei concerti di artisti quali Osanna, PFM, Banco del Mutuo Soccorso, Franco Battiato, Alan Sorrenti, Curved Air.\nNell'estate del 1972 il gruppo fece una serie di concerti in pub inglesi e suon\u00f2 anche come spalla ai Magna Carta.\nNegli anni successivi Attilio Zanchi si \u00e8 principalmente dedicato al Jazz, con collaborazioni prestigiose quali quelle con Paolo Fresu, Gianmaria Testa e altri, \u00e8 inoltre insegnante al conservatorio di Milano. Va inoltre ricordata la sua pubblicazione del testo \"Walking Bass\" sulle tecniche e stili del basso nell'accompagnamento.\nGiancarlo Galli collabora come arrangiatore e polistrumentista con Massimo Priviero e Tommy Eden dal 1999.\nNel 1998 \u00e8 stato pubblicato un CD dall'etichetta Giallo, specializzata in ristampe di materiale d'epoca, comprendente alcune registrazioni in studio del 1972 mai diffuse ufficialmente e alcuni brani estratti di un concerto sempre dello stesso anno dal vivo a Re Nudo.\nNel 2010, grazie all'intervento di Claudio Fucci, musicista amico del gruppo, i Come le foglie hanno pubblicato un CD dal titolo Aliante comprendente nove brani composti negli anni settanta ma mai incisi, rieseguiti con la partecipazione di numerosi ospiti, e sei brani tratti da vecchi demo, sottoposti a rimasterizzazione e pulizia del suono.\nDiscografia.\nCD\nPartecipazioni.\nCome le foglie sono presenti con il brano \"Piazza Fontana\" di Claudio Bernieri"}
{"id": "3119357", "revid": "124123", "url": "https://it.wikipedia.org/wiki?curid=3119357", "title": "K\u0101ng S\u0113nghu\u00ec", "text": " \nK\u0101ng S\u0113nghu\u00ec (S\u0113nghu\u00ec il Sogdiano), era originario della zona del Tonchino (Giao Ch\u1ec9, cinese \u4ea4\u8dbe Ji\u0101ozh\u01d0), probabilmente proveniva da Hanoi, ma la sua famiglia, di origine sogdiana, proveniva dall'India dove si era stabilita da alcune generazioni, trasferendosi quindi ad Hanoi dove svolsero l'attivit\u00e0 di mercanti per, successivamente, migrare in Cina. \nLa famiglia di K\u0101ng S\u0113nghu\u00ec giunse a Nanchino nel 247, di lui sappiamo che presto divenne orfano e fu ospitato come novizio (\"sramanera\", cinese: \u6c99\u5f4c \"sh\u0101m\u00ed\" ) a soli dieci anni in un tempio buddhista locale dove impar\u00f2 la lingua cinese e incominci\u00f2 la sua opera di traduzione dei testi buddhisti redatti in lingua sanscrita.\nNon rimane molto delle sue opere di traduzione se non degli \"Avad\u0101na\" (o \"Jat\u0101ka\"), novantuno per l'esattezza, tradotti nel 251 e riportati nel \u516d\u5ea6\u96c6\u7d93 (\"Li\u00f9d\u00f9j\u00ed j\u012bng\" giapponese \"Rokudoj\u016b ky\u014d\", \"Sutra sulla Raccolta delle sei perfezioni\", conservato al T.D. 152).\nSuccessivamente si trasfer\u00ec verso il Settentrione giungendo nel Regno Wu (\u5433) dove, secondo la \"Biografia di monaci eminenti\" (cinese \"G\u0101os\u0113ngzhu\u00e0n\", \u9ad8\u50e7\u50b3, giapp. \"K\u014ds\u014d den\", T.D. 2059, composto in 14 fascicoli da Hu\u00ecji\u01ceo \u6167\u768e, 497-554 nel 519), fu dapprima arrestato per ordine reale ma poi scarcerato dal sovrano che fu convertito al Buddhismo dallo stesso K\u0101ng S\u0113nghu\u00ec."}
{"id": "3119358", "revid": "729019", "url": "https://it.wikipedia.org/wiki?curid=3119358", "title": "Operazione Babilonia", "text": "L'operazione Babilonia (a volte chiamata: operazione Opera, in ebraico: \u05de\u05d1\u05e6\u05e2 \u05d0\u05d5\u05e4\u05e8\u05d4, \"Mivtza Opera\" ) del 7 giugno 1981 fu un attacco aereo a sorpresa da parte di Israele che distrusse il reattore nucleare iracheno di Osiraq (in iracheno: Tammuz 1), gi\u00e0 danneggiato dall'aviazione militare iraniana l'anno precedente, nel corso della guerra Iran-Iraq.\nAlla fine del 1970, l'Iraq acquist\u00f2 un reattore nucleare di classe \"Osiride\" (Osirak) dalla Francia. I servizi segreti israeliani sospettarono che si trattasse dell'inizio di un programma militare iracheno per lo sviluppo di armi nucleari. L'intelligence israeliana ritenne inoltre che l'estate del 1981 fosse l'ultima occasione per distruggere il reattore prima che fosse carico di combustibile nucleare. Il 7 giugno 1981, un gruppo di aerei da combattimento F-16A israeliani, con una scorta di F-15A, bombardarono il reattore di Osiraq danneggiandolo pesantemente. L'attacco avvenne circa tre settimane prima delle elezioni per la Knesset.\nPianificazione dell'operazione.\nLa distanza tra le basi militari israeliane e il sito del reattore era notevole, oltre 1600 chilometri, il che significa che i caccia che sarebbero stati impegnati nell'operazione non avrebbero avuto possibilit\u00e0 di un facile rifornimento. Inoltre, l'intelligence israeliana non poteva garantire accurate informazioni sullo stato delle difese irachene.\nDopo molte discussioni, i militari israeliani conclusero che uno squadrone di F-16A con grandi serbatoi di carburante, pesantemente armati, e con un gruppo di F-15A di supporto aereo e sostegno per il combattimento, avrebbe potuto eseguire un attacco per distruggere il sito del reattore, senza dover fare rifornimenti.\nL'esercito israeliano decise inoltre che era essenziale distruggere il reattore prima che questo fosse caricato con combustibile nucleare, al fine di minimizzare gli effetti della distruzione del reattore sulla popolazione civile. I caccia sarebbero partiti dalla base aerea di Etzion in Egitto, all'epoca dei fatti sotto controllo israeliano in seguito alla Guerra dei sei giorni.\nL'attacco.\nIl gruppo dell'aviazione israeliana era composto da 8 F-16A, i velivoli 107, 113, 118, 129, del \"117 Squadron\" e dal 239, 240, 243 e 249 del \"110 Squadron\", ciascuno con due bombe a esplosione ritardata del tipo Mark-84 da 2.000 libbre e serbatoi di carburante esterni. Inoltre un gruppo di sei F-15A fu assegnato come sostegno all'operazione dei caccia F-16A. I piloti dei caccia F-16A erano Ze'ev Raz, Amos Yadlin, Dobbi Yaffe, Hagai Katz, Amir Nachumi, Iftach Spector, Relik Shafir, e Ilan Ramon. Ramon, che in seguito sarebbe diventato il primo astronauta israeliano e che per\u00ec il 1\u00ba febbraio 2003 nel disastro dello Space Shuttle Columbia, al momento dell'attacco era il pi\u00f9 giovane dei partecipanti a due settimane di distanza dal suo 27\u00ba compleanno.\nIl 7 giugno 1981 alle 12:55 GMT ebbe inizio l'operazione. I caccia decollarono dalla base aerea di Etzion, volando a 800 metri dal suolo nello spazio aereo tra la Giordania e l'Arabia Saudita.\nDopo 1.000 chilometri, l'operazione incontr\u00f2 un intoppo nei serbatoi esterni di carburante degli F-16A. Gli aerei erano stati caricati pesantemente con serbatoi di carburante esterni (due subalari di 1.400 litri e uno montato sotto da 1.100 litri) che si erano esauriti, mentre erano ancora in viaggio verso la centrale di Osiraq. Questi serbatoi furono sganciati nel deserto saudita, prima di raggiungere il bersaglio.\nDopo aver raggiunto lo spazio aereo iracheno lo squadrone si divise, quattro degli F15 di scorta si dispersero nello spazio aereo iracheno come diversivo mentre i due rimanenti F-15 continuarono a scortare lo squadrone di F-16. Lo squadrone d'attacco scese a 30 metri sopra il deserto iracheno, nel tentativo di eludere il radar delle difese irachene.\nAlle 14:35 (GMT), a 20\u00a0km dalla struttura del reattore di Osiraq, la formazione di F-16 sal\u00ec a 2.100 metri virando di 35 gradi a 1.100\u00a0km orari, puntando sulla centrale nucleare. A 1.100 metri, gli F-16 iniziarono a sganciare le bombe Mark 84 a coppie, a intervalli di 5 secondi. Secondo la relazione di Israele, tutte le sedici bombe colpirono la struttura del reattore, anche se due non esplosero. Quando la difesa antiaerea irachena apr\u00ec il fuoco i caccia salirono ad una altitudine di 12.200 metri e tornarono in Israele. Inoltre secondo la relazione di Israele le difese irachene furono prese alla sprovvista e furono lente a reagire. Nessun aereo israeliano fu danneggiato dall'antiaerea a difesa della centrale nucleare di Osiraq. Nell'attacco rimasero uccisi dieci soldati iracheni e uno scienziato francese.\nConseguenze.\nL'Assemblea Generale dell'ONU condann\u00f2 Israele con la risoluzione n. 36/27 del 13 novembre 1981 descrivendo il bombardamento come un atto di aggressione premeditato e senza precedenti, e chiedendo a Israele di pagare un rapido e adeguato indennizzo per i danni e le perdite di vite umane che aveva causato. La risoluzione ha inoltre fortemente ammonito Israele di astenersi dal continuare con simili operazioni in futuro."}
{"id": "3119369", "revid": "131358", "url": "https://it.wikipedia.org/wiki?curid=3119369", "title": "Wescley Gon\u00e7alves", "text": ""}
{"id": "3119373", "revid": "31886", "url": "https://it.wikipedia.org/wiki?curid=3119373", "title": "Broncopolmonite enzootica", "text": "La polmonite enzootica, conosciuta anche come polmonite da Mycoplasma, \u00e8 una forma di polmonite cronica ed invalidante che colpisce i suini. Considerata una delle malattie pi\u00f9 comuni che possono affliggere le specie suine, \u00e8 particolarmente temuta a causa del suo andamento cronicizzante. Per di pi\u00f9 ha un forte impatto economico negativo in quanto gli animali crescono lentamente e stentano a riprendersi dalla malattia.\nL'agente infettante \u00e8 il Mycoplasma hyopneumoniae, microorganismo infettante che si diffonde per via diretta tramite il contatto con le mucose nasali di individui malati a quelli sani. Il micoplasma si diffonde anche attraverso detriti sui quali \u00e8 presente ed infetta gli animali penetrando attraverso le mucose delle vie aeree. \u00c8 particolarmente resistente ad alcuni antibiotici e questo lo rende tenace e difficoltoso nella cura. A questo va aggiunta anche la particolare attivit\u00e0 del micoplasma, che facilita l'insorgenza di infezioni secondarie all'apparato respiratorio complicando il quadro generale."}
{"id": "3119374", "revid": "1005847", "url": "https://it.wikipedia.org/wiki?curid=3119374", "title": "Felice Tribolati", "text": "Biografia.\nInfanzia.\n, figlio di Bernardo Tribolati, dottore in legge, e di Giuseppina Balbiani di Giuseppe, intendente di Napoleone sull'Isola d'Elba. Ancora in giovane et\u00e0, si trasfer\u00ec assieme al resto della famiglia a Pontedera, dove divenne amico del dottor Vieruccio Vierucci, medico del paese, scrittore, e studioso del mondo animale. Da Pontedera, la famiglia di Felice si trasfer\u00ec poi a Pisa, citt\u00e0 ritenuta dal padre Bernardo pi\u00f9 consona agli affari e all'istruzione dei figli.\nGli studi e la carriera giuridica.\nBernardo mor\u00ec nel 1856 a causa di una malattia; Felice, essendo il pi\u00f9 grande dei suoi figli, prese le redini della famiglia, a cui rest\u00f2 legato tutta la vita. Suo malgrado, obbedendo alla volont\u00e0 del padre e costretto anche dalle necessit\u00e0 economiche, frequent\u00f2 i corsi di studio di legge all'Universit\u00e0 di Siena per diventare avvocato, conseguendo la laurea in Giurisprudenza nel 1852 e ottenendo l'avvocatura a Lucca nel 1856. Quindi si perfezion\u00f2 negli studi di Diritto criminale, insieme a Tito Giuliani e Francesco Carrara. In seguito, ricevette anche il patriziato dalla Repubblica di San Marino, dove si era recato a trattare negozi di legge per mandato del giudice Giuseppe Giuliani.\nLa passione per le lettere.\nNonostante la sua principale occupazione fosse nell'ambito della giurisprudenza, la grande passione di Tribolati fu e rimase sempre lo studio delle lettere. Egli ebbe talvolta l'occasione di fare arringhe, di collaborare con dei periodici (tra cui il giornale fiorentino \"Il Poliziano\") e di scrivere numerosi articoli di genere letterario, critico o giuridico (utilizzando spesso lo pseudonimo di Angelo Sirena) che, nel tempo, lo resero famoso. I suoi studi spaziarono in vari campi e la sua produzione letteraria fu notevole e variegata: vi si contano trattati sulla storia della scherma e delle armi, critiche a diverse opere letterarie, come le novelle del Boccaccio, e molto altro. Oltre alla letteratura italiana, studi\u00f2 quella francese, in particolare quella del XVIII secolo, apprezzando soprattutto Voltaire, e si interess\u00f2 anche dell'araldica, collaborando al \"Giornale della Reale Accademia Araldica italiana\" e scrivendo diverse monografie sugli stemmi delle province italiane, dei Guelfi e dei Ghibellini. Scrisse anche molte volte del suo paese natale, Santo Pietro, in particolare nel volumetto \"Notizie storiche di Santo Pietro\", dedicato all'amico Vieruccio Vierucci. \u00c8, inoltre, sempre di Tribolati il primo tentativo di raccogliere materiale riguardanti i soggiorni a Pisa del barone e poeta inglese Lord George G.N. Byron. e del poeta marchigiano Giacomo Leopardi. Divenne anche segretario dell'Accademia Alfea di Pisa.\nGli \u201cAmici pedanti\u201d.\nTribolati aveva un gruppo di amici, noto come gli \u201cAmici pedanti\u201d, alcuni dei quali sarebbero poi diventati famosi. Tra questi vi erano Giosu\u00e8 Carducci, Narciso Feliciano Pelosini, Ottaviano Targioni Tozzetti, Enrico Panzacchi, Giuseppe Chiarini e altri. Il gruppo amava riunirsi nella bottega del caff\u00e8 dell'Ussero, a Pisa, e a casa dello stesso Tribolati, per condividere le loro opinioni sulla politica e la letteratura del tempo; i membri erano accomunati, in particolare, dal sostegno alla tendenza del Classicismo, allora in netta opposizione con quella del romanticismo. Il giovane Giosu\u00e8 Carducci, amico di Tribolati, leggeva le sue prime poesie durante gli incontri del gruppo.\nLa carica di bibliotecario.\nPer via della sua profonda cultura e della vastit\u00e0 dei suoi interessi letterari, nel 1885 Tribolati attir\u00f2 l'attenzione del professor Emilio Teza, allora rettore dell'ateneo pisano, che decise di proporlo alle autorit\u00e0 governative per un incarico di bibliotecario all'Universitaria di Pisa. Fra le autorit\u00e0 vi era un amico dello stesso Tribolati, Ferdinando Martini, allora Ministro della pubblica istruzione, che fu lieto di concedergli l'incarico, che Tribolati ricopr\u00ec per dodici anni.\nGli ultimi anni.\nGrazie al suo incarico di bibliotecario, lo spirito inquieto di Tribolati, da sempre affascinato dalla letteratura, riusc\u00ec finalmente a trovare un po' di pace; tuttavia, egli viveva in un'idealit\u00e0 lontana dai fatti concreti, in quanto non riusciva ad accettare i tempi che cambiavano, e a causa di questo visse poco felicemente gli ultimi anni della sua vita, anche perch\u00e9 la maggiore parte dei suoi amici, salvo pochi intimi, tra cui il compaesano Vieruccio Vierucci, morirono o smisero di frequentarlo.\nMor\u00ec infine, dopo un anno di malattia, nella sua casa a Pisa, il 17 aprile del 1898.\nOpere.\nTra i suoi scritti si segnalano:"}
{"id": "3119375", "revid": "767487", "url": "https://it.wikipedia.org/wiki?curid=3119375", "title": "Incontri molto ravvicinati... del quarto tipo", "text": "Incontri molto... ravvicinati del quarto tipo \u00e8 un film erotico del 1978 diretto da Mario Gariazzo.\nTrama.\nLa seducente astrofisica Emanuelle \u00e8 convinta che sulla Terra esistano forme di vita aliena.\nInsieme alla domestica ha un incontro \"ravvicinato\" con tre \"umanoidi\", che alla fine si riveleranno essere solo studenti burloni in cerca d'avventure piccanti."}
{"id": "3119376", "revid": "729019", "url": "https://it.wikipedia.org/wiki?curid=3119376", "title": "Estrofia vescicale", "text": "L'estrofia vescicale \u00e8 una rara anomalia congenita dell'apparato uro-genitale in cui la vescica urinaria presenta un rovesciamento all'esterno del corpo. Generalmente questa condizione \u00e8 accompagnata da altre anomalie (come l'Epispadia nei maschi).\n\u00c8 una forma patologica rara, con un'incidenza di 3,3 casi su 100.000 neonati, i maschi risultano colpiti con una percentuale doppia rispetto alle femmine.\nQuesta anomalia si tratta con l'intervento chirurgico, che pu\u00f2 comunque non porre rimedio a tutte le disfunzioni.\nPatogenesi.\nLa causa dell'estrofia vescicale \u00e8 una malformazione (o totale assenza) della parete addominale anteriore, il che permette la comunicazione della vescica con l'esterno.\nDiagnosi.\nLa diagnosi \u00e8 immediata a causa dell'aspetto caratteristico della patologia, spesso \u00e8 possibile anche una diagnosi prenatale grazie all'ecografia\nTrattamento.\nL'intervento chirurgico consiste nella riparazione della parete addominale e della vescica previo avvicinamento delle ossa pubiche.\nGli obiettivi principali dell'intervento sono la riparazione della parete addominale, dotare la vescica urinaria ricostruita di buona funzionalit\u00e0 e capacit\u00e0, far recuperare al paziente la continenza urinaria e ricostruire in modo soddisfacente i genitali in modo da garantirgli una vita pi\u00f9 normale possibile.\nPrognosi.\nAnche dopo il trattamento possono sussistere problemi come:"}
{"id": "3119378", "revid": "34846612", "url": "https://it.wikipedia.org/wiki?curid=3119378", "title": "Boscherville", "text": ""}
{"id": "3119381", "revid": "84005296", "url": "https://it.wikipedia.org/wiki?curid=3119381", "title": "Pedomorfosi", "text": "Nell'ambito della biologia dello sviluppo, la pedomorfosi \u00e8 una variazione fenotipica e/o genotipica per la quale l'adulto di una specie conserva tratti propri degli esemplari non ancora maturi. Il concetto di pedomorfosi \u00e8 stato proposto per la prima volta da Walter Garstang nel 1922. I meccanismi alla base del funzionamento della pedomorfosi includono l'eterocronia.\nCi sono numerosi tipi di pedomorfosi che possono apparire indipendentemente o in combinazione:\nLa pedomorfosi \u00e8 comune in parecchie specie animali addomesticate dall'uomo, come cani, polli, maiali e bovini. Si ritiene in questo caso essere un effetto collaterale della pressione selettiva conseguente agli incroci artificiali destinati alla ricerca di caratteristiche tipiche dei giovani esemplari (la mansuetudine, ad esempio).\nLa peramorfosi \u00e8 il contrario della pedomorfosi.\nFauna.\nTra gli esempi di pedomorfosi naturale ritroviamo numerose specie di anfibi, tra cui alcune salamandre. Un esempio specifico di una specie anfibia che mostra pedomorfosi \u00e8 la specie Ambystoma gracile. Pedomorfosi \u00e8 riportata anche tra le popolazioni di termiti e numerose specie di blatte.\nFlora.\nLa pedomorfosi \u00e8 tipica di alcune piante come fenomeno di rapido adattamento in risposta a variazioni ambientali. Un esempio \u00e8 la singola specie del genus Oreostylidium, che ha raggiunto la Nuova Zelanda dall'Australia. I fiori erano tipicamente associati ad una singola specie di insetto pronubo, non presente nel nuovo ambiente. Si ipotizza che, per l'assenza della pressione selettiva attribuibile all'impollinatore, ci sia stato un rapido processo evolutivo che ha permesso ai fiori di raggiungere la maturit\u00e0 sessuale in anticipo come piante immature, dunque contribuendo al cambiamento pedomorfico."}
{"id": "3119382", "revid": "34846642", "url": "https://it.wikipedia.org/wiki?curid=3119382", "title": "Concato", "text": ""}
{"id": "3119392", "revid": "73843", "url": "https://it.wikipedia.org/wiki?curid=3119392", "title": "Cappellaro", "text": ""}
{"id": "3119393", "revid": "34846972", "url": "https://it.wikipedia.org/wiki?curid=3119393", "title": "Teatro Stabile di Napoli", "text": ""}
{"id": "3119394", "revid": "34846978", "url": "https://it.wikipedia.org/wiki?curid=3119394", "title": "Teatro stabile di Napoli", "text": ""}
{"id": "3119401", "revid": "599013", "url": "https://it.wikipedia.org/wiki?curid=3119401", "title": "Chiesa di San Nicola di Mira (Carpino)", "text": "La chiesa di San Nicola di Mira \u00e8 un luogo di culto cattolico, chiesa madre della citt\u00e0 di Carpino, nel Gargano, in Provincia di Foggia.\nPosta nella parte pi\u00f9 alta della collina carpinese, \u00e8 situata nell'antico quartiere denominato \"La Terr\".\nStoria.\nLa prima notizia di questa chiesa risale al Sinodo dei Vescovi del 1678, dove l'Arcivescovo Fr. Vincenzo Maria Orsini la consacr\u00f2 il 22 ottobre 1678 in onore di San Nicola di Mira, mettendovi le reliquie dei Santi Martiri Dionisio e Lelio.\nIn seguito, si ha notizia di questo luogo di culto nel 1837 quando la collegiata veniva richiamata nella relazione dell'Intendente Cav. Gaetano Lotti, letta all'apertura di una sessione del Consiglio Provinciale di Capitanata da cui si deduce che la chiesa era stata poco prima distrutta o fortemente danneggiata, forse da eventi tellurici.\nAltre notizie provengono dai registri comunali inerenti ai lavori di restauro in seguito a danni provocati da scosse di terremoto e riedificazione del campanile, distrutto da un fulmine.\nArchitettura.\nAll'edificio, situato appena fuori dal tracciato delle antiche mura, si accede tramite una scalinata a doppia rampa.\nLa facciata principale \u00e8 decorata con statue in pietra inserite in nicchie, da un finestrone istoriato posto sopra il portale, da due statue di pietra che rifiniscono gli angoli della facciata e da una croce in ferro battuto al centro del timpano del tetto.\nAll'interno \u00e8 costituita da un'unica navata, maestosa, con lo sfondo in corrispondenza della cupola.\n La cupola \u00e8 interamente affrescata, mentre in altre parti della chiesa, i diversi interventi di restauro hanno rovinato gli affreschi esistenti.\nAi quattro angoli della cupola sono rappresentati, su supporto di tela, i quattro evangelisti.\nIl tetto \u00e8 costituito da un doppio sistema di capriate lignee, attualmente in forte stato di degrado.\nLa capriata pi\u00f9 grande \u00e8 \"composta\" e sorregge la copertura esterna, mentre la pi\u00f9 piccola, invece, anch'essa \"composta\", sorregge la volta affrescata ed \u00e8 costituita da un sistema di cannucce intrecciate con il gesso.\nIl campanile posto sporgente dal perimetro, sull'angolo sinistro della Chiesa, si sviluppa su tre livelli. Al terzo sono collocate le celle campanarie e la vecchia cupola di copertura, completamente inglobata all'interno della porzione di campanile ricostruita.\nLavori di restauro.\nIl 19 giugno si \u00e8 tenuto un incontro tra la cittadinanza e le istituzioni sul restauro della Chiesa ed \u00e8 emersa una situazione preoccupante soprattutto per le capriate che sorreggono il tetto ovvero le capriate lignee che sono in uno stato di degrado avanzato.\nDon Celestino Jervolino, parroco di Carpino, si \u00e8 subito attivato per ricevere, ma la CEI ha dato la disponibilit\u00e0 per soli 285.000 euro su un intervento 516.000 euro per un restauro urgente.\nPer un restauro completo, l'architetto Mimmo Zezza prepar\u00f2, nel 1995 un progetto completo di restauro per la Chiesa, la cui somma stimata era di 6 milioni di euro di cui 4, prelevati dai fondi dell'8xMille.\nL'intervento finora autorizzato dalla sovrintendenza ai beni culturali, riguarda l'aggiunta di un lanternino sulla cupola, la demolizione della punta del campanile con il ripristino della vecchia versione e il consolidamento delle capriate.\nI lavori di restauro urgenti sono iniziati a Novembre 2010."}
{"id": "3119407", "revid": "729019", "url": "https://it.wikipedia.org/wiki?curid=3119407", "title": "Centrale nucleare di Kaliningrad", "text": "La centrale nucleare di Kaliningrad (in russo \"\u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u0430\u044f \u0410\u042d\u0421\"), conosciuta anche come centrale nucleare del Baltico (in russo \"\u0411\u0430\u043b\u0442\u0438\u0439\u0441\u043a\u0430\u044f \u0410\u042d\u0421\"), \u00e8 una centrale nucleare russa situata presso la citt\u00e0 di Neman nell'oblast di Kaliningrad. L'impianto \u00e8 composto da 2 reattori di tipologia VVER1200 per circa 2200MW complessivi (uno in costruzione ed uno programmato). I reattori sono costruiti per sopperire alla mancanza di energia elettrica dovuta alla chiusura della centrale di Ignalina e per l'esportazione di corrente.\nQuesto impianto avr\u00e0 la particolarit\u00e0 di essere il primo impianto costruito in Russia in cui potranno partecipare anche investitori stranieri (fino al 49% del capitale), saranno installate apparecchiature non russe, ed \u00e8 anche un impianto previsto per funzionare soprattutto per l'esportazione, primariamente Polonia e Paesi Baltici, ma anche verso la Germania."}
{"id": "3119411", "revid": "149485", "url": "https://it.wikipedia.org/wiki?curid=3119411", "title": "Campionati mondiali di canoa/kayak slalom 2010", "text": "I XXXIII Campionati mondiali di canoa/kayak si slalom si sono svolti a Tacen (Slovenia) dall'8 al 12 settembre 2010."}
{"id": "3119418", "revid": "273792", "url": "https://it.wikipedia.org/wiki?curid=3119418", "title": "Giuseppino Argentesi", "text": ""}
{"id": "3119420", "revid": "767487", "url": "https://it.wikipedia.org/wiki?curid=3119420", "title": "Bohumil Tom\u00e1\u0161ek", "text": "Carriera.\nCon la ha disputato i Giochi olimpici di Roma 1960 e cinque edizioni dei Campionati europei (1959, 1961, 1963, 1965, 1967)."}
{"id": "3119421", "revid": "1442080", "url": "https://it.wikipedia.org/wiki?curid=3119421", "title": "Il cantante (singolo)", "text": "Il cantante \u00e8 un singolo dei Lost del 2010, pubblicato come secondo estratto dall'album \"Allora sia buon viaggio\", uscito il 4 maggio dello stesso anno.\nIl singolo, oltre a quella dei Lost e di Stefano Florio, vede anche la firma del cantautore Niccol\u00f2 Agliardi, che ha collaborato con la band vicentina per alcuni brani del nuovo album.\nVideo.\nIl videoclip, diretto da Gabriele Paoli, \u00e8 stato girato nella suggestiva cornice dei Cinecitt\u00e0 Studios, con oltre 300 attori e figuranti speciali provenienti da tutta Italia. Il video \u00e8 un omaggio al cinema e si evolve tra immagine e realt\u00e0 distorte ma attuali, attraverso personaggi surreali e grotteschi che sembrano uscire da un film di Fellini o di Tim Burton.\nLa band vicentina \u00e8 stata premiata nell'ambito della VII edizione del Roma Videoclip \"Il cinema incontra la musica\" grazie a questo videoclip."}
{"id": "3119422", "revid": "287204", "url": "https://it.wikipedia.org/wiki?curid=3119422", "title": "Bohumil Tomasek", "text": ""}
{"id": "3119424", "revid": "729019", "url": "https://it.wikipedia.org/wiki?curid=3119424", "title": "Centrale nucleare di Obninsk", "text": "La centrale nucleare di Obninsk (in russo \"\u041e\u0431\u043d\u0438\u043d\u0441\u043a\u0430\u044f \u0410\u042d\u0421\"), chiamata anche APS-1 Obninsk, \u00e8 stato il primo impianto nucleare per elettrogenerazione al mondo. Nato come reattore per la produzione di plutonio \"weapon-grade\" (cio\u00e8 contenente almeno il 90% di isotopo 239) per bomba nucleare, le fu aggiunta una turbina da 5MW per la produzione di energia elettrica nel 1954. L'impianto \u00e8 situato presso la citt\u00e0 di Obninsk, nell'Oblast' di Kaluga."}
{"id": "3119430", "revid": "57872", "url": "https://it.wikipedia.org/wiki?curid=3119430", "title": "Leonardo Cattaneo Della Volta", "text": "Biografia.\nPrimi anni.\nFiglio di Angelo Cattaneo della Volta e di Maria Cattaneo di Quilico, nacque a Genova intorno al 1487.\nLa sua figura nobile e bisognosa \u00e8 ricordata negli annali storici dei personaggi genovesi per aver fondato, in un periodo di massima carestia, l'\"Officio dei Poveri\". Quest'ultimo era formato da un magistrato composto da otto cittadini genovesi che, assieme alla parallela costruzione di numerosi granai pubblici, riusc\u00ec a dare coordinazione e quindi provvedere al sostentamento, secondo alcuni riferimenti storici, di circa quattromila abitanti bisognosi.\nLa prima carica istituzionale che ricopr\u00ec Leonardo Cattaneo della Volta fu quella di procuratore della Repubblica dal 1533. Nel 1534, con la fresca nomina di governatore, fu designato dal doge Battista Lomellini alla guida del territorio d'oltremare della Corsica. Ritornato a Genova nel 1535 dopo il mandato da governatore, carica che ricopr\u00ec per circa due anni, fu nominato governatore della Repubblica stessa: \u00e8 in questa fase che, durante il dogato di Cristoforo Grimaldi Rosso, sugger\u00ec l'istituzione e partecip\u00f2 all'officio.\nSecondo diverse opinioni storiche fu proprio il suo attivismo nel gestire l'emergenza di carestia che, di fatto, lo portarono nelle elezioni dogali del 1541 quale personalit\u00e0 designata a ricoprire la pi\u00f9 alta carica dello Stato. Con ben 268 voti favorevoli, e tra l'acclamazione del popolo genovese, Leonardo Cattaneo della Volta fu eletto il 4 gennaio settimo doge di Genova, con carica biennale, e cinquantaduesimo nella storia repubblicana.\nIl dogato e gli ultimi anni.\nNel suo mandato promosse la costruzione delle mura delle porte dell'Arco, lavori nella torre grimaldina di palazzo Ducale e del porto genovese erogando una spesa di circa 500 scudi d'oro. Dovette per\u00f2 fare i conti anch'egli con una nuova carestia che afflisse Genova e il resto d'Italia nel 1541. Per reperire nuove risorse agrarie lo stato genovese chiese aiuti sia dalla Sicilia che dai campi della Lombardia, ma proprio il dilagarsi dell'evento in altri stati italiani, e quindi con analoghe situazioni di \"domanda alimentare\", costrinsero il doge a rivolgersi al di l\u00e0 dei confini territoriali della Repubblica, in Provenza nel Regno di Francia. All'immediata risposta francese nella fornitura di risorse seguirono ufficiali ringraziamenti del doge Cattaneo della Volta da parte dei due ambasciatori della Repubblica al re di Francia.\nAl termine del suo biennio dogale, nel 1543, ritorn\u00f2 a vivere nel suo sontuoso palazzo presso la chiesa di San Torpete. Nel 1547 scoppiata la celebre \"Congiura dei Fieschi\" contro il potere della Repubblica fu incaricato dal doge Benedetto Gentile Pevere di gestire la rivolta assieme a Nicol\u00f2 de Franchi. Nominato commissario generale partecip\u00f2 attivamente, con l'aiuto del gi\u00e0 doge Cristoforo Grimaldi Rosso, alla repressione dei Fieschi presso l'asserragliato castello di Montoggio in alta valle Scrivia.\nNel 1548, sempre assieme al Grimaldi Rosso, partecip\u00f2 al rifacimento della darsena del porto di Savona. Mor\u00ec a Genova nel 1572 dove trov\u00f2 sepoltura nella chiesa di San Torpete."}
{"id": "3119436", "revid": "474175", "url": "https://it.wikipedia.org/wiki?curid=3119436", "title": "Vicente L\u00f3pez y Planes", "text": ""}
{"id": "3119444", "revid": "1983214", "url": "https://it.wikipedia.org/wiki?curid=3119444", "title": "Monte Perda Liana", "text": "Il monte Perda Liana (\"Perda 'e Liana\" in sardo) \u00e8 una caratteristica formazione montuosa a tacco. Si trova nella Sardegna centro-orientale, nella zona di confine tra la sub-regione barbaricina dell'Ogliastra e quella della Barbagia di Se\u00f9lo.\n\u00c8 situato nel territorio amministrativo di Gairo. Con i suoi 1.293 m s.l.m. \u00e8 anche il pi\u00f9 elevato fra i tacchi dell'Ogliastra.\nDescrizione.\nOrigine e significato del nome.\nIl nome della montagna \u00e8 composto dalle parole \"perda\", con la quale si identifica un ammasso roccioso, e \"liana\", che potrebbe derivare, a seconda delle teorie, dal nome della popolazione nuragica degli Iliensi, che vivevano nel territorio e che si riunivano periodicamente alla base del picco roccioso. Infatti il monte \u00e8 ben visibile da tutti i centri nuragici della zona, esempi importanti sono: dal nuraghe Orruinas di Arzana, dal nuraghe Serbissi di Osini, dal nuraghe Ardasai di Seui, da s'Arcu e is forros di Villagrande Strisaili e da nuraghe s'Ulimu di Ulassai. Altre versioni fanno derivare il nome dalle caratteristiche fisiche del materiale di cui \u00e8 composta la roccia (ossia liscia o levigata) o dal corbezzolo (in sardo \"olione\"), che ne ammantava le pendici.\nTerritorio.\nIl monte Perda Liana, cos\u00ec come tutti gli altri tacchi calcarei della zona, \u00e8 il risultato di lunghi fenomeni erosivi compiuti dagli agenti atmosferici. Il basamento \u00e8 caratterizzato da una forma troncoconica sulla quale si erge un imponente torrione dolomitico che si eleva fino a 1.293 metri sul livello del mare. Le pareti rocciose verticali di quest'ultimo si innalzano per circa 50 metri ed il diametro misura circa un centinaio di metri.\nIl torrione calcareo risale al Giurassico (130-150 milioni di anni fa) e si \u00e8 costituito in seguito ad un lungo processo di sedimentazione avvenuto in ambiente sottomarino. Le attuali forme si sono determinate nel corso delle ere geologiche ad opera dell'erosione dell'acqua. La struttura terminale del torrione dolomitico si poggia sulla base troncoconica di natura arenacea dell'era mesozoica. Il primato dello sviluppo pi\u00f9 consistente dal punto di vista stratigrafico spetta alla sezione posta alla base del blocco troncoconico del tacco, formata da scisti risalenti al Paleozoico (360-500 milioni di anni fa).\nLe pareti del torrione calcareo si presentano profondamente fratturate in senso verticale. Le fratture formano dei grandi blocchi a sezione prismatica.\nClima.\nIl clima che caratterizza la zona del Monte Perda Liana \u00e8 di tipo mediterraneo, con inverni freddi ed estati calde ed asciutte. Le precipitazioni che si concentrano principalmente nei mesi invernali ed autunnali, con una media che si aggira sui 1000 millimetri all'anno.\nFlora e fauna.\nLa specie dominante della flora \u00e8 il cisto ma \u00e8 anche possibile osservare la presenza di erbe aromatiche, come ad esempio il timo (\"Thymus herba-barona\"), e gli arbusti tipici della macchia mediterranea come il corbezzolo (\"Arbutus unedo\") e l'erica (\"Erica arborea\"). Tra le specie arboree si trovano l'acero minore (\"Acer monspessulanum\") ed il leccio (\"Quercus ilex\"). Altre specie vegetali caratteristiche sono la campanula di Forsyth (\"Campanula forsythii\"), l'issopo di Corsica (\"Micromeria filiformis\"), l'orchide maschia (\"Orchis mascula\"), l'ofride di Moris (\"Ophrys exaltata morisii\"), il ranno alpino (\"Rhamnus alpina\"), la sassifraga sardo-corsa (\"Saxifraga cervicornis\") ed il sorbo montano (\"Sorbus aria\").\nTra le specie della fauna sono comuni il muflone (\"Ovis musimon\"), l'aquila reale (\"Aquila chrysaetos\"), il gatto selvatico (\"Felis lybica sarda\"), l'aquila del Bonelli (\"Hieraaetus fasciatus\"), il falco pellegrino (\"Falco peregrinus\"), la poiana (\"Buteo buteo\"), lo sparviero (\"Accipiter nisus\"), l'astore (\"Accipiter gentilis\"), il nibbio (\"Milvus milvus\"), il grifone (\"Gyps fulvus\"), l'avvoltoio monaco (\"Aegypius monachus\"), l'avvoltoio degli agnelli (\"Gypaetus barbatus\") ed il ghiro (\"Glis glis\").\nAlpinismo-escursionismo.\nL'arrampicata pu\u00f2 essere praticata fino alla vetta soltanto da rocciatori, mentre si pu\u00f2 salire fino alla met\u00e0 dell'altezza del tacco calcareo superando un passaggio di terzo grado. Data la fragilit\u00e0 della roccia \u00e8 preferibile evitare l'installazione di impianti di ascensione fissi.\n\u00c8 anche possibile seguire numerosi percorsi escursionistici, dotati di un sistema di segnalazione dei sentieri, che si snodano intorno alla montagna."}
{"id": "3119447", "revid": "219355", "url": "https://it.wikipedia.org/wiki?curid=3119447", "title": "Alec Arnold Constantine Issigonis", "text": ""}
{"id": "3119450", "revid": "599013", "url": "https://it.wikipedia.org/wiki?curid=3119450", "title": "Crook", "text": "Crook \u00e8 un centro abitato (\"town\") degli Stati Uniti d'America, situato nella contea di Logan dello Stato del Colorado. Nel censimento del 2010 la popolazione era di 110 abitanti.\nGeografia fisica.\nSecondo i rilevamenti dell'United States Census Bureau, Crook si estende su una superficie di 0,3 km\u00b2."}
{"id": "3119452", "revid": "287204", "url": "https://it.wikipedia.org/wiki?curid=3119452", "title": "Iliff", "text": "Iliff \u00e8 un centro abitato (\"town\") degli Stati Uniti d'America della contea di Logan nello Stato del Colorado. La popolazione era di 266 persone al censimento del 2010.\nStoria.\nLa citt\u00e0 prende il nome da John Wesley Iliff, un allevatore di bestiame che possedeva un ranch nei pressi del sito della citt\u00e0.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 266 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 90,14% di bianchi, lo 0,47% di asiatici, il 7,04% di altre razze, e il 2,35% di due o pi\u00f9 etnie. Ispanici o latinos di qualunque razza erano il 12,21% della popolazione."}
{"id": "3119455", "revid": "1543377", "url": "https://it.wikipedia.org/wiki?curid=3119455", "title": "Peetz", "text": "Peetz \u00e8 un centro abitato (\"town\") degli Stati Uniti d'America, situato nella contea di Logan dello Stato del Colorado. Nel censimento del 2000 la popolazione era di 227 abitanti.\nGeografia fisica.\nSecondo i rilevamenti dell'United States Census Bureau, Peetz si estende su una superficie di 0,5 km\u00b2."}
{"id": "3119456", "revid": "287204", "url": "https://it.wikipedia.org/wiki?curid=3119456", "title": "Mar di Bohol", "text": "Il mar di Bohol o Mare di Mindanao \u00e8 un mare interno del mar delle Filippine nell'oceano Pacifico Occidentale amministrativamente parte delle Filippine. Fa parte del Mediterraneo Australasiatico.\nIl mare bagna alcune delle regioni delle Filippine come quella del Visayas Centrale e Visayas Orientale parte della penisola di Zamboanga e, a oriente, la regione del Mindanao Musulmano e a sud il Mindanao Settentrionale. \nTra le citt\u00e0 principali situate sulle coste che si affacciano sul mar di Bohol ci sono Iligan, Butuan e Cagayan de Oro.\nIl mar di Bohol si collega al mar delle Filippine con due stretti e piccoli mari quello di Surigao e il mar di Camotes.\nMolte sono le isole che sono presenti nel mare, le due principali sono Siquijor e Provincia di Camiguin."}
{"id": "3119459", "revid": "1543377", "url": "https://it.wikipedia.org/wiki?curid=3119459", "title": "Atwood (Colorado)", "text": "Atwood \u00e8 un centro abitato (\"census-designated place\") degli Stati Uniti d'America, situato nella contea di Logan dello stato del Colorado. Nel censimento del 2000 la popolazione era di 195 abitanti.\nGeografia fisica.\nSecondo i rilevamenti dell'United States Census Bureau, Atwood si estende su una superficie di 9,2 km\u00b2."}
{"id": "3119461", "revid": "827882", "url": "https://it.wikipedia.org/wiki?curid=3119461", "title": "Originators of the Northern Darkness - A Tribute to Mayhem", "text": "Originators of the Northern Darkness - A Tribute to Mayhem \u00e8 un album di tributo al gruppo black metal norvegese Mayhem, pubblicato nel 2001 da Avantgarde Music."}
{"id": "3119464", "revid": "37401", "url": "https://it.wikipedia.org/wiki?curid=3119464", "title": "Lineare", "text": ""}
{"id": "3119466", "revid": "247933", "url": "https://it.wikipedia.org/wiki?curid=3119466", "title": "Westcliffe (Colorado)", "text": ""}
{"id": "3119470", "revid": "119005211", "url": "https://it.wikipedia.org/wiki?curid=3119470", "title": "Fort Morgan", "text": "Fort Morgan \u00e8 un centro abitato degli Stati Uniti, capoluogo della contea di Morgan, nello stato del Colorado. In base al censimento del 2000 la popolazione era di 11.034 abitanti.\nGeografia fisica.\nSecondo i rilevamenti dell'United States Census Bureau, Fort Morgan si estende su una superficie di 11,7 km\u00b2."}
{"id": "3119471", "revid": "486946", "url": "https://it.wikipedia.org/wiki?curid=3119471", "title": "Disordine pervasivo dello sviluppo", "text": ""}
{"id": "3119473", "revid": "1573940", "url": "https://it.wikipedia.org/wiki?curid=3119473", "title": "Brush", "text": "Brush \u00e8 un centro abitato (\"city\") degli Stati Uniti d'America, situato nella contea di Morgan dello Stato del Colorado. Nel censimento del 2000 la popolazione era di 5.117 abitanti.\nGeografia fisica.\nSecondo i rilevamenti dell'United States Census Bureau, Brush si estende su una superficie di 6,3 km\u00b2."}
{"id": "3119476", "revid": "1543377", "url": "https://it.wikipedia.org/wiki?curid=3119476", "title": "Hillrose", "text": "Hillrose \u00e8 un centro abitato (\"town\") degli Stati Uniti d'America, situato nella contea di Morgan dello Stato del Colorado. Nel censimento del 2010 la popolazione era di 264 abitanti.\nGeografia fisica.\nSecondo i rilevamenti dell'United States Census Bureau, Hillrose si estende su una superficie di 0,6 km\u00b2."}
{"id": "3119477", "revid": "1702319", "url": "https://it.wikipedia.org/wiki?curid=3119477", "title": "Locomotiva FAV E.440", "text": "La locomotiva FAV E.440 fu un tipo di locomotiva elettrica trifase a 3.600 volt a frequenza \"ferroviaria\" costruita per la Ferrovia Alta Valtellina nel 1932 per l'esercizio tra Sondrio e Tirano.\nStoria.\nNel 1928, in seguito alle esperienze acquisite nell'esercizio a corrente alternata trifase ad alta tensione (10 kV) sulla linea Roma-Sulmona, venne progettata una nuova locomotiva, politensione e polifrequenza, della potenza di 3.270\u00a0kW, con rodiggio 1'D1', che fu denominata E.471. Il progetto era del famoso ingegnere K\u00e1lm\u00e1n Kand\u00f3 ed era costruita nello stabilimento CEMSA. Secondo l'ingegner Mascherpa il progetto non era stato sviluppato dalle FS ma, autonomamente, dalla CEMSA in collaborazione col Kand\u00f3. Della locomotiva erano stati ordinati 10 esemplari tuttavia avvenne la rescissione della commessa imputandola ai cattivi risultati delle corse di prova; (in seguito a ci\u00f2 la CEMSA entr\u00f2 in difficolt\u00e0 economiche e poco tempo dopo giunse al fallimento). La societ\u00e0 accolse a braccia aperte l'ordinazione di 4 locomotive trifase della FAV e studi\u00f2 l'utilizzo di parte del materiale del progetto E.471 rimasto invenduto. Le prime tre unit\u00e0, E.440.1-2-3 vennero consegnate nel 1932 ma la quarta, la E.440.4, dovette essere costruita da OM e Tecnomasio Italiano-Brown-Boveri in seguito alle difficolt\u00e0 economiche della CEMSA. Le locomotive prestarono servizio sulla linea tra Sondrio e Tirano fino al 1967 quando avvenne l'accantonamento. Entro gli anni ottanta erano state demolite 3 unit\u00e0; la E.440.3, restaurata nelle officine della rimessa di Tirano, venne destinata al Museo nazionale ferroviario di Pietrarsa dove \u00e8 tuttora esposta.\nCaratteristiche.\nLe locomotive E.440 sono state le uniche macchine italiane trifase ad avere il rodiggio \"D\". La captazione di corrente elettrica avveniva mediante una coppia di trolley a stanga. La motorizzazione era affidata ad un unico motore asincrono della potenza oraria di 1000\u00a0kW che trasmetteva il moto alle ruote accoppiate mediante bielle articolate \"sistema Kando\". Per equilibrare il tutto oltre all'asse motore venne creato, in posizione simmetrica opposta, un asse cieco contrappesato per bilanciare le masse in movimento. Le combinazioni di velocit\u00e0 erano due, ottenute mediante variazione di poli (sistema Kando-Blathy) e permettevano le velocit\u00e0 fisse di 33 e 50\u00a0km/h. Il carro era a passo rigido per 3 assi mentre il 4\u00b0 asse aveva una traslazione laterale permessa di 40\u00a0mm. Tale caratteristica rendeva la macchina asimmetrica ai fini della stabilit\u00e0 di marcia per cui nell'esercizio corrente le locomotive vennero orientate tutte con il \"muso\" in direzione della discesa. La livrea adottata fu quella nera."}
{"id": "3119479", "revid": "1543377", "url": "https://it.wikipedia.org/wiki?curid=3119479", "title": "Jinz\u014d ningen Kikaider", "text": " \u00e8 una serie televisiva tokusatsu giapponese, la prima ad avere come protagonista Kikaider, il personaggio del manga di Sh\u014dtar\u014d Ishinomori.\nLa serie TV \u00e8 stata prodotta dalla Toei ed \u00e8 stata trasmessa sul canale NET (l'attuale TV Asahi) dall'8 luglio 1972 al 5 maggio 1973 per un totale di 44 episodi da 25 minuti ciascuno.\nLa serie \u00e8 stata anche uno dei primi tokusatsu trasmessi negli Stati Uniti d'America, con il titolo \"Kikaider Android of Justice\"; attualmente la serie viene chiamata semplicemente \"Kikaida\". \u00c8 inedita in italiano.\nTrama.\nIl professor Komyoji \u00e8 un genio della robotica che viene tenuto prigioniero insieme a sua figlia Mitsuko dalla organizzazione criminale Dark, costretto a costruire dei Destructoid (mostruosi robot dall'aspetto di animali) per il leader dell'organizzazione, il malvagio professor Gill che mira alla conquista del mondo.\nMa Komyoji con l'aiuto di Mitsuko costruisce in segreto un androide dalle sembianze umane, dotato di capacit\u00e0 straordinarie e capace di provare sentimenti grazie ad un circuito della coscienza installato dal professore chiamato Jiro (secondo figlio), creato ad immagine e somiglianza al primogenito deceduto dello scienziato.\nJiro \u00e8 stato creato per poter combattere i Destructoid di Gill e distruggere la Dark.\nQuando per\u00f2 Gill scopre il progetto di Komyoji, manda i suoi androidi soldato ad uccidere il professore e Mitsuko; questi ultimi per\u00f2 vengono difesi da Jiro. Durante la lotta scoppia un incendio nel laboratorio; Jiro riesce a scappare insieme a Mitsuko mentre Komyoji rimane disperso.\nGill ordina al Destructoid \"Gray Rhino King\" (un rinoceronte antropomorfo) di rapire il fratello minore di Mitsuko, Masaru.\nRhino King dopo aver catturato Masaru decide di usarlo come esca per tendere una trappola a Jiro ma la trappola fallisce ed il coraggioso androide preme dei pulsanti nascosti nelle sue spalle pronunciando le seguenti parole: Switch on, one, two, three!\nFatto questo, Jiro rivela la sua vera identit\u00e0 di Kikaider, un androide dal corpo met\u00e0 rosso e met\u00e0 blu (questa colorazione \u00e8 dovuta al fatto che il suo circuito della coscienza \u00e8 incompleto) e sconfigge Rhino King dopo un breve combattimento.\nDopo questa battaglia, Jiro parte alla ricerca del Prof. Komyoji che nel frattempo vaga solitario soffrendo di amnesia.\nCaratteristiche della serie.\nMolti degli episodi narrano delle battaglie fra Kikaider e i Destructoid (di solito un Destructoid per episodio).\nGill perseguita lo smemorato Prof. Komyoji ed i suoi figli, Mitsuko e Masaru.\nHattori Hampei, un detective privato che si veste come Sherlock Holmes che ha il ruolo di essere il personaggio comico della serie, aiuta Mitsuko e suo fratello a cercare Jiro che \u00e8 alla ricerca del professore scomparso.\nAlcuni temi ricorrenti della serie sono:\nDurante le battaglie con i Destructoid, Gill suona il suo \"flauto-scettro\" per cercare di controllare la mente di Jiro, che deve trovare un modo per non sentire il suono del flauto.\nMitsuko e Masaru sono alla ricerca del professor Komyoji che a causa dell'amnesia svolge una professione diversa in ogni episodio senza incontrare i suoi figli, in un episodio si imbatte nel danneggiato Jiro e lo ripara senza averlo riconosciuto.\nAlcuni particolari episodi sono:\nGold Wolf: ululati tormentati dall'inferno: Gold Wolf \u00e8 un destructoid dotato di un circuito della coscienza come Jiro e fa amicizia con quest'ultimo ma viene costretto a combattere contro di lui da Gill e alla fine viene distrutto da Kikaider che piange dopo la battaglia: questo \u00e8 uno dei pochi episodi dove Kikaider prova rimorso per aver distrutto un nemico.\nPink Tiger: terrore al parco dei divertimenti: Jinbei \u00e8 un clown androide che \u00e8 stato creato dal Prof. Komyoji e lavora in un parco dei divertimenti ma possiede delle informazioni che la Dark vuole e Gill manda il Destructoid Pink Tiger a catturare ed interrogare Jinbei tramite la tortura.\nQuesto episodio \u00e8 particolare perch\u00e9 narra del legame che c'\u00e8 fra i robot di Komyoji.\nGolden Bat: l'ombra maledetta dal passato: Taro, il primogenito del Prof. Komyoji che \u00e8 stato creduto morto compare di fronte a sua sorella Mitsuko ed il fratello Masaru: Jiro pensa che ci sia qualcosa di sospettoso in lui ma Mitsuko difende il ritrovato fratello accusando Jiro di essere geloso. Taro per\u00f2 si rivela di essere il destructoid Golden Bat.\nQuesto episodio \u00e8 importante perch\u00e9 narra di alcune vicende della famiglia Komyoji.\nNota: nell'anime \"Kikaider the animation\", Golden Bat possiede un circuito della coscienza.\nBlack Spiny Anteater: il destructoid con una figlia: Black Spiny Anteater \u00e8 un destructoid simile ha un istrice accompagnato da una piccola assistente che crede sia sua figlia. Questo episodio \u00e8 raccontato dalla prospettiva dei destructoids che vedono Kikaider come uno spietato assassino.\nBlack Crow: la fine di \"the end\": in questo episodio, Gill rivela la creazione dell'arma pi\u00f9 potente che la Dark abbia mai avuto: Hakaider.\nLa Saga di Hakaider.\nGli ultimi episodi compongono una lunga saga.\nJiro viene controllato dal suono del flauto di Gill ed attacca il professor Komyoji senza ucciderlo; la Dark cattura lo scienziato e fa credere ai cittadini che sia stato ucciso da Jiro.\nJiro \u00e8 danneggiato ed incapace di parlare, perseguitato dalla polizia che crede che sia lui l'assassino di Komyoji; solo Mitsuko crede nella sua innocenza.\nNel frattempo entra in scena Hakaider.\nGill ha costretto Komyoji a costruirlo poi ha fatto piazzare il cervello dello scienziato dentro la testa dell'androide.\nHakaider \u00e8 stato creato esclusivamente per distruggere Jiro/Kikaider e lo combatte riuscendo quasi a distruggerlo ma prima di farlo Hakaider viene costretto alla ritirata dalla sua unica debolezza: necessita di regolari trasfusioni di sangue dal corpo di Komyoji, quando Jiro scopre che il cervello del professore \u00e8 dentro Hakaider diventa riluttante nel combattere il malvagio androide.\nMitsuko e Masaru incontrano un uomo misterioso chiamato Saburo che dice di essere un robot creato da Komyoji per distruggere Jiro che sembra essere diventato malvagio.\nIl piccolo Masaru rimane convinto dalle parole di Saburo ma quest'ultimo rivela successivamente di essere in realt\u00e0 Hakaider.\nMasaru aiuta Saburo a catturare Jiro e alla fine scopre che Jiro \u00e8 dalla parte del bene quando si arrende di fronte a Hakaider.\nIl finale della serie.\nIl finale della serie live action di Kikaider si divide in tre episodi, \"Jiro esplode!\", \"Hakaider si ribella\" e \"La Fine di Jiro o La Distruzione Di Dark?\": la Dark cattura i figli del professor Komyoji, Red Mine Toad (destructoid dall'aspetto di un rospo obeso) distrugge Kikaider, il detective Hattori ne recupera i pezzi e Hakaider si rivolta contro Gill perch\u00e9 senza Kikaider da affrontare non ha una ragione di esistere.\nHakaider distrugge Red Toad e attacca il quartier generale della Dark e trova il corpo di Komyoji e il semi riparato Jiro, Hakaider non lo attacca perch\u00e9 si rifiuta di distruggere un nemico indifeso e permette a Mitsuko di finire la sua riparazione.\nIl redivivo Jiro per\u00f2 \u00e8 momentaneamente incapace di trasformarsi in Kikaider ma decide di affrontare Hakaider per mettere al sicuro Komyoji e i suoi figli.\nGill manda White Bone Squirrel (destructoid dall'aspetto di uno scheletro di uno scoiattolo volante) contro Hakaider sconfiggendolo.\nJiro porta il corpo di Hakaider da Mitsuko che rimette il cervello di Komyoji nel suo corpo originale, il professore si risveglia e ripara il sistema di trasformazione di Jiro che si trasforma di nuovo in Kikaider e distrugge White Bone Squirrel dopo un lungo duello e Gill piuttosto che venire catturato preferisce far esplodere la base della Dark con lui all'interno.\nKomyoji lascia il Giappone insieme a Mitsuko e Masaru ma Jiro rimane per poter migliorare se stesso.\nI personaggi.\nI destructoids.\nLa lista dei \"Destructoid\" (Hakaider incluso) che compaiono nella serie:\nSeguiti.\nLa serie ha avuto un solo seguito nel genere tokusatsu: \"Kikaider 01\" (zero-one) e nel 2001 \u00e8 stato realizzato un anime intitolato \"Kikaider The Animation\", che a differenza della serie live action, \u00e8 pi\u00f9 fedele alla trama del manga di Shotaro Ishinomori.\nNel 2002 il mangaka Meimu ha realizzato un remake intitolato \"Kikaider Code 02\", pubblicato in Italia dalla Panini, dove la storia si concentra di pi\u00f9 su Mitsuko (dove in questa serie \u00e8 apatica e non gli importa del destino dell'umanit\u00e0) rispetto a Jiro.\nDifferenze con il manga.\nIl telefilm mostra molte differenze con il manga di Ishinomori, fra le quali Jiro nel Manga e nell'anime \"Kikaider The Animation\" \u00e8 come un bambino spaesato che non sa niente del mondo che lo circonda mentre nel telefilm, Jiro non ha problemi a girare in mezzo alle persone.\nNel telefilm si hanno meno momenti di romanticismo fra Jiro e Mitsuko.\nKikaider compare anche in un capitolo del manga di \"Inazuman\".\nHome video.\nDella serie sono stati realizzati dei DVD dalla JN Productions e pubblicati da Generation Kikaida."}
{"id": "3119481", "revid": "1543377", "url": "https://it.wikipedia.org/wiki?curid=3119481", "title": "Log Lane Village", "text": "Log Lane Village \u00e8 un centro abitato (\"town\") degli Stati Uniti d'America, situato nella contea di Morgan dello Stato del Colorado. Nel censimento del 2000 la popolazione era di 1.006 abitanti.\nGeografia fisica.\nSecondo i rilevamenti dell'United States Census Bureau, Log Lane Village si estende su una superficie di 0,6 km\u00b2."}
{"id": "3119482", "revid": "1543377", "url": "https://it.wikipedia.org/wiki?curid=3119482", "title": "Wiggins (Colorado)", "text": "Wiggins \u00e8 un centro abitato (\"town\") degli Stati Uniti d'America, situato nella contea di Morgan dello Stato del Colorado. Nel censimento del 2000 la popolazione era di 838 abitanti.\nGeografia fisica.\nSecondo i rilevamenti dell'United States Census Bureau, Wiggins si estende su una superficie di 2,3 km\u00b2."}
{"id": "3119484", "revid": "729019", "url": "https://it.wikipedia.org/wiki?curid=3119484", "title": "Jack Ridley", "text": "Ridley ottenne il Bachelor of Science in ingegneria meccanica presso la University of Oklahoma nel 1939 ed il Master's degree in ingegneria aerospaziale presso il California Institute of Technology nel 1945. Dato che aveva prestato servizio nell'esercito prima dell'universit\u00e0, fu assegnato alla Flight Test Division presso la base di Wright Field e frequent\u00f2 la Experimental Test Pilot School da gennaio a maggio 1946. Ridley fu quindi assegnato al progetto XS-1 come pilota collaudatore ed ufficiale di progetto presso la Muroc Army Air Field, dove rimase fino al maggio 1948. Quindici mesi dopo, fu nominato in pianta stabile capo del Flight Test Engineering Laboratory presso la Edwards Air Force Base.\nPrimi anni e carriera militare.\nJack Ridley \u00e8 nato a Garvin (Oklahoma), non molto dopo che l'aeroplano ebbe fatto la sua prima esitante apparizione sulla scena mondiale. A quel tempo, le potenze belligeranti in Europa erano ancora incerte circa il ruolo che le loro strambe macchine volanti dovessero giocare sul teatro di guerra. Anche in quei primi momenti, comunque, lo U.S. Army aveva piani molto sviluppati per la costruzione di un proprio laboratorio di ingegneria aeronautica presso il McCook Field a Dayton (Ohio), e per il 1918 aveva iniziato un processo sistematico di ricerca e sviluppo della neonata arma da guerra. Ridley era destinato a lasciare un segno indelebile sulla scienza emergente del collaudo aeronautico.\nJack si diplom\u00f2 presso la scuola superiore di Sulphur Oklahoma nel 1935. Mentre seguiva la scuola superiore, entr\u00f2 nel programma Reserve Officers' Training Corps (ROTC) alla University of Oklahoma dove ricevette il suo Bachelor of Science in ingegneria meccanica nel 1939. Il mondo intorno a lui era in subbuglio. Entro l'estate del 1940 la Battaglia d'Inghilterra era stata combattuta e gli Stati Uniti stavano disperatamente ricostruendo le a lungo neglette forze armate per prepararsi al conflitto mondiale, che molti credevano inevitabile. Nel luglio di quello stesso anno, il giovane ingegnere ricevette la propria nomina nell'artiglieria da campo dello U.S. Army e cominci\u00f2 una carriera militare che avrebbe occupato il resto della sua vita. La scienza del volo lo attrasse presto, e non pass\u00f2 molto tempo prima che venisse trasferito all'Army Air Forces. Il tenente Ridley fu inviato alla Flying Training School presso la Kelly Army Air Base in Texas, dove ottenne il brevetto di pilota nel maggio 1942.\nCarriera da pilota collaudatore in tempo di guerra.\nGli Air Corps avevano bisogno di piloti con formazione di tipo ingegneristico e, invece di essere inviato ad una unit\u00e0 di combattimento operativo, Ridley fu assegnato all'impianto della Consolidated Vultee a Fort Worth (Texas), dove il suo compito iniziale fu quello di condurre test di accettazione sui bombardieri quadrimotore B-24 Liberator. Poco dopo, fu nominato ufficiale ingegnere di collegamento per i programmi B-24 e B-32. Gi\u00e0 a quei tempi, gli Air Corps stavano sviluppando il bombardiere intercontinentale a sei motori B-36 che sarebbe pi\u00f9 tardi divenuto la spina dorsale dello Strategic Air Command postbellico, e Ridley si trov\u00f2 assegnato anche a quel programma.\nDue anni dopo, quando le sorti del conflitto si erano orientate a favore degli Alleati, Ridley fu inviato a completare la sua educazione. La rivoluzione tecnologica innescata dalla guerra aveva dimostrato che il successo postbellico della Air Force sarebbe dipeso dall'avere un corpo di ufficiali provvisti di un addestramento tecnico di prim'ordine. Dopo aver frequentato la Army Air Forces School of Engineering presso il Wright Field (pi\u00f9 tardi rinominato Air Force Institute of Technology), Ridley fu inviato al California Institute of Technology, di Pasadena (California) dove ricevette il Master of Science in ingegneria aeronautica nel luglio 1945.\nCarriera postbellica.\nIl giovane ufficiale fu inviato al Wright Field, Ohio, ed assegnato alla Air Materiel Command's Flight Test Division. Il mondo aveva conosciuto i pi\u00f9 grandi progressi nella storia dell'aviazione durante la guerra: il motore a pistoni raggiunse il suo apice di sviluppo, la propulsione a jet stava rovesciando tutti i concetti precedenti di design aeronautico, e gli aerei volavano pi\u00f9 in alto e pi\u00f9 veloce che mai in precedenza. Lo staff scientifico ed ingegneristico del Wright Field aveva giocato un ruolo cardine in tutti questi sviluppi. Anche la scienza dell'addestramento dei piloti collaudatori aveva fatto progressi, e Ridley dovette frequentare la Air Materiel Command Flight Performance School prima di poter svolgere compiti operativi. Nella primavera del 1946, si diplom\u00f2 con la Class 46A.\nNello stesso periodo in cui Ridley frequentava la Flight Performance School, il rivoluzionario aereo sperimentale con propulsione a razzo X-1 effettuava i suoi primi voli di prova senza motore e, entro un anno, la AAF (che sarebbe presto diventata indipendente come United States Air Force) avrebbe assunto il controllo del programma di ricerca supersonico. Il colonnello Albert Boyd, capo della Flight Test Division, aveva la responsabilit\u00e0 critica di selezionare il team di progetto che avrebbe tentato il primo volo supersonico al mondo. Nella primavera del 1947, Boyd appront\u00f2 il suo schema di 125 piloti collaudatori e finalmente selezion\u00f2 tre volontari che erano considerati molto giovani in termini di esperienza di volo di collaudo: Chuck Yeager, Bob Hoover, e Ridley. Nomin\u00f2 Yeager ed Hoover pilota primario e di riserva, rispettivamente, e Ridley ingegnere di progetto. Boyd riconobbe la mente acuta ed altamente disciplinata di Ridley e ritenne che, con la sua esperienza di volo di collaudo e la capacit\u00e0 di tradurre concetti esoterici in termini semplici, sarebbe stato capace di fornire a Yeager ed Hoover tutta l'esperienza ingegneristica di cui avevano bisogno.\nLa scelta fu felice. Come spiegato pi\u00f9 tardi da Yeager:\n\"Beh, ... Hoover ed io non eravamo assolutamente degli ingegneri di volo sperimentale! Sapevamo pilotare ed avevamo un buon istinto per l'aerodinamica...ma Jack Ridley ... che cervello! Jack Ridley sapeva tutto ci\u00f2 che c'era da sapere sull'aerodinamica ed era un uomo pratico. E, tra l'altro, era un buon pilota ... ci trovavamo bene tutti insieme. Parlavamo la stessa lingua. Bob era del Tennessee, io del West Virginia, ed essendo dell'Oklahoma, Jack parlava il linguaggio giusto con noi.\"\n\"Anche prima di far volare l'X-1, gli ho parlato molto di cose come \u2018in cosa ci stiamo cacciando? Che cosa significa questa cosa? Stiamo per saltare fuori del mio campo\u2026e tu capisci questa roba, mentre io no. In che cavolo ci stiamo ficcando?' E Jack mi spiegava pazientemente. Avevo una grande fiducia in lui, e se mi diceva qualcosa, per me era la Bibbia, potevi contarci.\"\nIl compito di Ridley era analizzare tutti i dati tecnici che venivano generati durante i voli dell'X-1 man mano che esso procedeva verso la regione inesplorata del volo supersonico. Studiando i fenomeni che l'aereo sperimentale incontrava mentre si avvicinava al muro del suono, traduceva tutte le informazioni nel gergo dei piloti a beneficio di Yeager, cos\u00ec che il programma di volo potesse essere portato avanti speditamente ed in modo sicuro. Come Yeager spieg\u00f2 successivamente:\n\"Affidavo a Jack la mia vita. Era l'unica persona sulla terra che avrebbe potuto impedirmi di pilotare l'X-1. Per quanto fossi dedicato al programma, e con tutto quello che c'era in gioco durante quei voli, se Jack mi avesse detto \"Chuck, se piloti quel coso, non ce la farai\" per me sarebbe stato sufficiente per farmi rimanere a terra.\""}
{"id": "3119486", "revid": "110157", "url": "https://it.wikipedia.org/wiki?curid=3119486", "title": "Asima Chatterjee", "text": "Asima Chatterjee (nata Mookerjee) nacque il 23 settembre del 1917 nel capoluogo del Bengala, eccellente studentessa frequent\u00f2 lo Scottish Church College presso l'universit\u00e0 di Calcutta, laureandosi con lode in chimica nel 1936..\nDel 1938 \u00e8 la seconda laurea in chimica organica, nel 1944 consegu\u00ec il dottorato di ricerca sempre presso l'universit\u00e0 di Calcutta. Tra i suoi insegnanti vi furono il chimico Prafulla Chandra R\u00e2y, fondatore della prima industria farmacologica indiana e il fisico Satyendranath Bose.\nNel 1947/48 fece un post-dottoraro in Wisconsin e nel 1948/49 ricerche con L\u00e1szl\u00f3 Zechmeister presso il California Institute of Technology, nel 1949/50 presso l'Universit\u00e0 di Zurigo con Paul Karrer. Dal 1948 si dedic\u00f2 anche all'insegnamento a Calcutta, nel 1962 ottenne la cattedra di chimica presso l'Universit\u00e0 di Calcutta dove insegn\u00f2 fino al 1982.\nLe sue ricerche si incentrarono sulla chimica dei prodotti naturali, alcaloidi, polifenoli e terpenoidi, le sue ricerche sugli alcaloidi delle specie \"Kopsia\", \"Rauvolfia\" e \"Vinca\" ottennero riconoscimenti internazionali. \nLe sue ricerche portarono a risultati nello sviluppo di farmaci anticonvulsivi, antimalarici e chemioterapici."}
{"id": "3119495", "revid": "72396", "url": "https://it.wikipedia.org/wiki?curid=3119495", "title": "Premio Shanti Swarup Bhatnagar per la scienza e la tecnologia", "text": "Il premio Shanti Swarup Bhatnagar per la scienza e la tecnologia (in inglese Shanti Swarup Bhatnagar Prize for Science and Technology) \u00e8 un premio annuale assegnato dalla maggiore organizzazione scientifica indiana: il Council of Scientific and Industrial Research (CSIR) istituito nel 1958. \u00c8 dato per i contributi scientifici indiani in: biologia, chimica, scienze ambientali, ingegneria, matematica, medicina e fisica. Il premio prende il nome dallo scienziato indiano Shanti Swaroop Bhatnagar (1894-1955).\nIl premio \u00e8 dato a cittadini indiani fino a 45 anni di et\u00e0 per i contributi scientifici sviluppati principalmente in India nei cinque anni precedenti al premio. Il premio consiste di 500.000 rupie indiane e 15.000 rupie indiane al mese fino ai 65 anni di et\u00e0."}
{"id": "3119497", "revid": "219355", "url": "https://it.wikipedia.org/wiki?curid=3119497", "title": "Rupie indiane", "text": ""}
{"id": "3119499", "revid": "729019", "url": "https://it.wikipedia.org/wiki?curid=3119499", "title": "Vivian Schmitt", "text": "Biografia.\nVivian Schmitt nasce a Bydgoszcz, uno dei due capoluoghi del Voivodato della Cuiavia-Pomerania in Polonia, ma cresce a Berlino, in Germania. Inizia la sua carriera nel mondo del porno con lo pseudonimo di Anna B. lavorando per la Magmafilm. Nel 2004 vince un Venus Award come miglior attrice esordiente. Oltre all'attivit\u00e0 di attrice pornografica, Vivian comincia anche a posare come modella per riviste maschili quali \"Maxim\" ed erotiche come \"Praline\". Nello stesso anno firma un contratto in esclusiva per la societ\u00e0 di produzione Videorama. Nel 2005 e 2006 vince l'Eroticline Award come miglior attrice tedesca e nel 2007, nell'ambito della stessa manifestazione, \u00e8 premiata per la miglior performance dal vivo.\nNel luglio del 2008 appare, assieme alla collega Jana Bach, nel videoclip del singolo \"Zeig mir Deine Karre\" del rapper berlinese Doa21. Nel 2009 recita nel suo primo film non pornografico, l'horror splatter \"\", diretto da Andreas Schnaas e Timo Rose. Il medesimo anno vince l'Erotixxx Award come miglior attrice tedesca."}
{"id": "3119500", "revid": "256896", "url": "https://it.wikipedia.org/wiki?curid=3119500", "title": "Shanti Swarup Bhatnagar Prize for Science and Technology", "text": ""}
{"id": "3119502", "revid": "1719883", "url": "https://it.wikipedia.org/wiki?curid=3119502", "title": "Lunette della Cappella Sistina", "text": "Le lunette della Cappella Sistina sono una serie di affreschi di Michelangelo Buonarroti, databili al 1508-1512. Esse coronano le pareti della cappella, a ridosso della volta. Pur non facendone fisicamente parte, esse sono in genere assimilate alla volta negli studi, poich\u00e9 facenti parte del medesimo programma iconografico e della stessa fase esecutiva. Poste al di sopra degli archi delle finestre, sono oggi quattordici, dopo che due di esse, sulla parete dell'altare, vennero distrutte dallo stesso Michelangelo nel 1537 per fare spazio al \"Giudizio Universale\". Sono dedicate alle quaranta generazioni degli \"Antenati di Cristo\", riprese dal Vangelo di Matteo.\nStoria.\nNon si conosce se le lunette fossero state originariamente decorate, magari con anche partiture geometriche, nella prima campagna di affreschi alla cappella (1481-1482).\nLa ricostruzione di Charles de Tolnay secondo cui le lunette vennero tutte affrescate tra l'ottobre 1511 e l'ottobre 1512 con un ponteggio speciale appositamente costruito, contrastante con le fonti antiche e gi\u00e0 respinta da Wilde (1978), \u00e8 ormai stata sorpassata da studi pi\u00f9 approfonditi (Mancinelli) sul tipo di impalcatura usata ed utilizzata dall'artista. Essa era una struttura pensile a gradoni, poggiante su sei coppie di capriate, che permetteva di lavorare su un'intera campata, dai riquadri centrali, a vele, pennacchi e lunette, mentre nello spazio sottostante potevano svolgersi le funzioni pubbliche. Quindi anche le lunette vennero dipinte man mano che si procedeva, dalle parti pi\u00f9 vicine alla porta d'ingresso verso l'altare, anzi esse permettevano in un certo senso all'artista di riposarsi dopo la faticosa pittura a testa in su della volta.\nTale impostazione \u00e8 confermata anche dagli studi preparatori del \"Taccuino di Oxford\", che mostra schizzi solo di lunette della seconda parte della cappella, quindi relativi alla fase dopo il 1511.\nAnnerite dal tempo, dal nerofumo e dai restauri impropri, giudicate ingiustamente \"tenebrose\" e sottostimate rispetto ai pi\u00f9 celebri affreschi della volta, le lunette, come gli altri affreschi michelangioleschi, hanno beneficiato della campagna di restauro conclusa nel 1986, venendo infine riscoperte come una delle pagine pi\u00f9 avanzate e originali dell'intera impresa.\nGli stupefacenti risultati del restauro, che riscoprirono lo splendore cromatico degli affreschi, aliment\u00f2 per qualche tempo polemiche poi definite ingiustificate, soprattutto in seguito alla fine della pulitura dell'intera volta nel 1994.\nTecnica.\nLe lunette vennero portate a compimento in tempi brevissimi, in media con appena tre \"giornate\" ciascuna e senza l'uso del cartone. Solo le targhe centrali, che dovevano essere perfettamente centrate e assiali, richiesero l'uso di strumenti come il regolo e il filo a piombo e un'incisione guida sull'intonaco.\nLe grandi figure, di dimensioni circa il doppio del naturale, vennero delineate in maniera sommaria direttamente sull'arriccio, a partire da studi preparatori, di cui si conoscono per\u00f2 solo piccoli schizzi: \u00e8 probabile che l'artista usasse anche disegni intermedi pi\u00f9 grandi, ma non necessariamente.\nIl colore ha una funzione anche strutturale, definendo i volumi, il risalto plastico delle figure e i valori spaziali. La stesura \u00e8 spesso altamente liquida, quasi senza spessore, con un ricorso a colori puri che tramite velature successive arrivavano ai mezzitoni. Molto esteso \u00e8 il ricorso a effetti cangianti, che per\u00f2 non hanno un valore decorativo come nella tradizione precedente (ad esempio nelle stesse figure dei \"Pontefici\" sottostanti), ma piuttosto aiutano a meglio definire i piani di luce e i volumi, aumentando sensibilmente la leggibilit\u00e0 dell'immagine, soprattutto in condizioni di semioscurit\u00e0 e di controluce in cui spesso le lunette si trovano, essendo situate sopra le finestre.\nI pennelli usati sono di diversa larghezza e durezza, permettendo un modellato delle figure del tutto simile alla tecnica scultorea: l'alternarsi di pennellate pi\u00f9 fluide ad altre pi\u00f9 dense e fitte, talvolta incrociate, rendeva diverso il trattamento delle figure dello sfondo, abbozzate pi\u00f9 rapidamente, da quelle particolareggiate e nitide in primo piano, con un procedimento che ricorda gli effetti di \"non-finito\" in opere marmoree come il \"Tondo Pitti\" (1503-1505 circa) o il \"Tondo Taddei\" (1505-1506 circa).\nLe ultime lunette, quando vicino alla conclusione incalzava la fretta di papa Giulio II, vennero eseguite in tempi ancora pi\u00f9 rapidi, semplificando la forma delle targhe e con una maggiore coincisione formale.\nDescrizione.\nLe lunette costituiscono la parte terminale delle pareti della cappella, oltre la cornice marcapiano che delimita in alto le nicchie coi pontefici, affrescate nel corso della prima decorazione quattrocentesca. Esse presentano una vasta superficie semicircolare (circa 3,40x6,50 metri), resa concava, in basso al centro, dagli archi delle finestre, che nella parete della porta di ingresso sono semplicemente dipinte. I lati confinano coi peducci sotto i troni del veggenti (\"Profeti e Sibille\"), mentre il profilo superiore \u00e8 in comune con le vele triangolari sui lati maggiori o con i pennacchi agli angoli e sui lati minori.\nNel sistema iconografico della volta, esse rappresentano le generazioni degli \"Antenati di Cristo\", tema condiviso anche dalle vele. Esse si basano sulla genealogia di Cristo in apertura al Vangelo di Matteo, a cui si ispirava anche un mottetto di Josquin de Prez, il \"Liber Generationis Iesu Christi\", contenuto in un corale della Cappella al tempo di Giulio II, che fece probabilmente da fonte diretta.\nCiascuna lunetta \u00e8 bipartita in un lato sinistro e uno destro, con al centro una targa coi nomi degli antenati scritti in maiuscolo latino, racchiusa entro una cornice bronzea dipinta (con una base, semibalaustri laterali e una testina femminile anticheggiante sulla sommit\u00e0) e posta sullo sfondo di una finta lastra scura rettangolare con bordo verde chiaro. I lati sono occupati da figure sedute, per lo pi\u00f9 di profilo e contrapposte simmetricamente, che ben si adattano alla forma dello spazio disponibile. In assenza di attributi iconografici e di precedenti figurativi l'identificazione dei vari personaggi \u00e8 molto ardua e pare che comunque a Michelangelo interessasse molto poco: il messaggio era affidato al complesso pi\u00f9 che ai singoli personaggi.\nAnche le lunette, come le scene quattrocentesche e la serie dei papi, vanno lette dalla parete dell'altare allontanandosi, alternatamente a destra e a sinistra, fino alla parete di fondo in cui si trovano gli ultimi antenati. La prima lunetta era quindi quella a sinistra della parte dell'altare, poi quella a destra (queste ultime oggi distrutte) e quella accanto sulla parete maggiore; segue la lunetta sulla parete opposta e poi di nuovo nella parete precedente e cos\u00ec via, almeno fino a quasi la met\u00e0 dove le lunette VI e VII sono affiancate, spezzando il ritmo e permettendo che l'ultima lunetta, sulla parete dell'ingresso, cadesse davanti alla prima. La rottura del ritmo proprio in quel punto \u00e8 probabilmente legata al momento della deportazione degli ebrei a Babilonia.\nStile.\nStraordinaria \u00e8 la differenziazione dei tipi umani, le variazioni su alcuni temi (come la maternit\u00e0 e la meditazione) e la ricchezza di soluzioni compositive, che Vasari descrisse in questi termini: \u00abTroppo lungo sarebbe a dichiarare le tante belle fantasie d'atti diferenti dove tutta \u00e8 la geonologia d'i padri cominciando da' figliuoli di No\u00e8 per mostrare la Generazione di Ges\u00f9 Cristo. Nelle qual figure non si pu\u00f2 dire la diversit\u00e0 delle cose, come panni, arie di teste et infinit\u00e0 di capricci straordinari e nuovi e bellissimamente considerati; dove non \u00e8 cosa che con ingegno non sia messa in atto; e tutte le figure che vi sono son di scorti bellissimi et artifiziosi, et ogni cosa che si ammira \u00e8 lodatissima e divina\u00bb.\nLe figure delle lunette mostrano una straordinaria galleria di personaggi, sempre variati nella posa, nella tipologia e nei caratteri psicologici, che pescano in una moltitudine di espressioni: per le figure maschili riflessione, preoccupazione, malinconia se non angoscia; per quelle femminili grazia o \"gravitas\" matura, fino alla profonda tenerezza dei rapporti madre-figlio."}
{"id": "3119505", "revid": "36426", "url": "https://it.wikipedia.org/wiki?curid=3119505", "title": "Genealogia di Cristo", "text": ""}
{"id": "3119510", "revid": "1033892", "url": "https://it.wikipedia.org/wiki?curid=3119510", "title": "Heartland (serie televisiva canadese 2007)", "text": "Heartland \u00e8 una serie televisiva canadese liberamente basata sui libri di Lauren Brooke e trasmessa su CBC dal 14 ottobre 2007. In Italia viene trasmessa dal 30 maggio 2010 sulle reti Rai.\n\u00c8 la serie televisiva drammatica pi\u00f9 longeva della televisione canadese. Il 18 settembre 2011, in Canada, inizia la trasmissione della quinta stagione. La serie \u00e8 stata poi rinnovata per una sesta stagione e successivamente per una settima stagione, che \u00e8 andata in onda in Canada dal 6 ottobre 2013. La serie \u00e8 stata rinnovata per un'ottava stagione che \u00e8 andata in onda in Canada dal 28 settembre 2014, e in seguito per una nona, decima e undicesima stagione. Il 26 aprile 2018 la serie \u00e8 stata rinnovata per una dodicesima stagione. Nel maggio del 2020 la CBC ha confermato una quattordicesima stagione, posticipata tuttavia a gennaio 2021.\nIl 2 giugno 2021 la CBC rinnova la serie per una quindicesima stagione di 10 episodi.\nTrama.\nSituato nel panorama delle Montagne Rocciose dell'Alberta, \"Heartland\" \u00e8 un dramma familiare che segue le sorelle Amy e Lou Fleming e loro nonno, Jack Bartlett, attraverso gli alti e bassi della vita in un ranch di cavalli.\nEpisodi.\nIl 12 dicembre 2010, durante la quarta stagione, in Canada \u00e8 stato trasmesso anche un film per la televisione, intitolato \"A Heartland Christmas\", trasmesso per la prima volta in italiano su Rai 4 diviso in due parti nel 2013, con il titolo \"Natale a Heartland\".\nLuoghi.\nNel comune (\"town\") di High River, circa 60 km a sud di Calgary, c'\u00e8 il Maggie's Diner dove sovente i vari personaggi della serie si trovano per fare colazione e/o pranzare. \u00c8 solo un set per le riprese e non \u00e8 un vero ristorante-bar (con grande delusione dei numerosi fans che vanno a visitare il locale ma lo trovano chiuso). Le riprese nei vari ranch e scuderie sono girate in strutture private, ad esempio il ranch della famiglia Bartlett si trova vicino a Millarville - Kew, coordinate 50.733078, -114.420026 (a circa 60 km da High River, pari a 45 minuti di auto). Invece i due cottage che vengono utilizzati dai clienti della protagonista Lou, si trovano vicino al disc golf Homestead sulla Range Rd 30 a nord di Millarville, coordinate 50.820829, -114.282430 (si vede anche il tepee giallo). \nAscolti.\nIn Canada, il primo episodio della serie ottenne 513\u00a0000 spettatori, battendo il primo episodio della commedia \"Da Kink in My Hair\". Dopo quattro episodi, \"Heartland\" ottenne un numero medio di 464\u00a0000 spettatori fissi, mentre, in occasione del termine della prima stagione, furono 625.000. Il primo episodio della terza stagione ottenne pi\u00f9 di un milione di spettatori.\nDifferenze con i libri.\nCi sono alcuni particolari che sono presenti nel libro, mentre nel telefilm non ci sono o sono diversi:"}
{"id": "3119511", "revid": "110157", "url": "https://it.wikipedia.org/wiki?curid=3119511", "title": "Daniel Woods", "text": "Pratica le competizioni di boulder, l'arrampicata in falesia e il bouldering.\nBiografia.\nHa cominciato ad arrampicare da piccolo con il padre, la prima volta a cinque anni in una falesia chiamata \"Mineral Wells State Park\" a Dallas. Nel 1997 la famiglia si \u00e8 trasferita in Colorado. A sette anni nel 1998 ha arrampicato per la prima volta da primo, un 5c a Shelf Road. A nove ha salito il primo 7b e a dodici nel 2002 il suo primo 8a, \"Cantina Boy\" a Rifle. L'anno successivo ha liberato il primo 8b+ \"The 7 PM Show\" sempre a Rifle e nel 2004 ha raggiunto l'8c.\nPartecipa alle competizioni internazionali dal 2006 ma gareggia in poche tappe, solitamente solo a quelle negli Stati Uniti a Vail. Ha vinto un'unica gara di Coppa del Mondo di boulder proprio a Vail nel 2010. Nel 2011 ha partecipato a cinque tappe su nove, salendo una volta sul podio e ottenendo il nono posto nella classifica finale.\nOltre che scalare in falesia \u00e8 soprattutto uno dei pi\u00f9 forti boulderisti del mondo: ha salito molti boulder di difficolt\u00e0 8C/V15."}
{"id": "3119513", "revid": "41851", "url": "https://it.wikipedia.org/wiki?curid=3119513", "title": "K\u00f6 I", "text": "Le K\u00f6 I sono piccole locomotive da manovra, a scartamento normale, di costruzione tedesca, costruite tra il 1933 e il 1937 per la Deutsche Reichsbahn.\nStoria.\nLe locomotive, le pi\u00f9 piccole costruite per la DRG, vennero ordinate all'inizio degli anni trenta ad un consorzio di fabbriche tedesche allo scopo di assicurare la manovra dei vagoni anche nei piccoli scali ferroviari. La lettera iniziale \"K\" stava ad indicare proprio la piccolezza del rotabile (Kleinlokomotive=piccola locomotiva). Consegnate in numero di 262 unit\u00e0 entro il 1937 svolsero servizio sulla rete tedesca fino alla fine degli anni settanta. Nel 1968 la Deutsche Bundesbahn le riclassific\u00f2 Br 311. Alcuni esemplari sono stati conservati a scopo museale.\nCaratteristiche.\nErano locomotive a due assi con trasmissione meccanica a catena. Il motore Diesel erogava 29 kW di potenza. La loro massa variava tra 7,5 e 10 tonnellate e la velocit\u00e0 massima tra 16 e 24 km/h in base al tipo di allestimento."}
{"id": "3119519", "revid": "767487", "url": "https://it.wikipedia.org/wiki?curid=3119519", "title": "Johannesburg Indoor 1977", "text": "Il Johannesburg Indoor 1977 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Johannesburg in Sudafrica dall'8 al 14 marzo 1977.\nCampioni.\nSingolare maschile.\n Bj\u00f6rn Borg e Guillermo Vilas hanno condiviso il titolo\nDoppio maschile.\n Bob Hewitt / Frew Donald McMillan hanno battuto in finale Charlie Pasarell / Erik Van Dillen 6-2, 6-0"}
{"id": "3119522", "revid": "287204", "url": "https://it.wikipedia.org/wiki?curid=3119522", "title": "Koge", "text": ""}
{"id": "3119525", "revid": "237256", "url": "https://it.wikipedia.org/wiki?curid=3119525", "title": "Desyat' negrityat", "text": ""}
{"id": "3119529", "revid": "1718925", "url": "https://it.wikipedia.org/wiki?curid=3119529", "title": "Reattore nucleare ad acqua pesante", "text": "Il reattore nucleare ad acqua pesante (sigla HWR, dall'inglese \"Heavy Water Reactor\") \u00e8 un tipo di reattore nucleare che utilizza l'acqua pesante come moderatore di neutroni. L'acqua pesante (D2O) \u00e8 semplicemente acqua che ha il Deuterio (2\u00b0 isotopo dell'idrogeno con un neutrone) al posto del Prozio (1\u00b0 isotopo privo di neutrone, il Trizio 3\u00b0 isotopo ne ha 2 ed \u00e8 radioattivo), che di fatto \u00e8 l'idrogeno pi\u00f9 diffuso.\nI reattori nucleari ad acqua pesante si dividono in:\nCaratteristiche.\nI neutroni in una reazione nucleare che utilizza l'uranio devono essere rallentati (\"moderati\") in modo che sia pi\u00f9 probabile scindere altri atomi di uranio e cos\u00ec ottenere il rilascio di una cascata di ulteriori neutroni per operare la fissione di altri atomi. L'acqua leggera pu\u00f2 essere utilizzata a questo scopo, come nel reattore nucleare ad acqua leggera, ma dal momento che la H2O assorbe i neutroni per diventare D2O, diminuisce il numero di neutroni in grado di avviare le reazioni di fissione e diventa indispensabile arricchire l'uranio per raggiungere la massa critica che consente lo svolgersi della reazione di fissione nucleare controllata. Questo procedimento di arricchimento (insito nei reattori ad acqua leggera) porta al problema della possibile proliferazione nucleare, perch\u00e9 una filiera di arricchimento Uranio pu\u00f2 arrivare a generare dosi di Uranio arricchito fino al 90%, e rendere accessibile a tale nazione utilizzatrice la bomba nucleare.\nI sostenitori dei reattori nucleari ad acqua pesante suggeriscono che dal momento che questi reattori possono essere alimentati da uranio non arricchito esiste un rischio molto minore di proliferazione nucleare, dal momento che una volta che un paese ha questo tipo di reattori, necessita soltanto di uranio della stessa concentrazione isotopica che si trova in natura. Per questa ragione, viene bypassata la vigilanza delle istituzioni internazionali che monitorano l'arricchimento dell'uranio. Rimane comunque la possibilit\u00e0 di controllare un eventuale riprocessamento del combustibile spento dei reattori HWR, che non avrebbe altra giustificazione se non l'estrazione di buone quantit\u00e0 di plutonio ad uso bellico (se si utilizza l'uranio).\nAnche se non \u00e8 indispensabile l'arricchimento dell'uranio, i reattori ad acqua pesante producono pi\u00f9 plutonio (frutto dell'assorbimento di neutroni termici da parte dell'uranio) e trizio (frutto dell'assorbimento di un neutrone da parte del deuterio) che sono prodotti in quantit\u00e0 molto minori nei normali reattori ad acqua leggera (ad eccezione di quelli moderati a grafite e refrigerati ad acqua).\nSia il plutonio che il trizio sono sostanze radioattive pericolose, utilizzate nella produzione delle armi nucleari avanzate che si avvalgono della fissione per implosione del plutonio, della fissione \"boosted\", e nella bomba al neutrone, come anche nello stadio primario delle armi termonucleari. Collocando un mantello esterno di litio che circonda il reattore nucleare, si pu\u00f2 ottenere litio-7 utilizzabile come deuteruro di litio per lo stadio secondario della bomba termonucleare.\nL'India, uno dei maggiori utilizzatori dei reattori ad acqua pesante produsse il plutonio utilizzato nella Operazione Smiling Buddha, (il suo primo test nucleare) estraendolo dal combustibile esausto proveniente da un reattore ad acqua pesante noto come \"CIRUS\".\nVantaggi.\nUtilizzo dell'Uranio non arricchito.\nI reattori ad acqua pesante possono utilizzare uranio naturale, oppure uranio debolmente arricchito (concentrazione di U-235 del 1-1,5%).\nUtilizzo dell'uranio \"spento\".\nNei CANDU \u00e8 stato anche testato l'utilizzo dell'\"uranio spento\" (mescolato a plutonio e ad altre scorie radioattive) proveniente da barre di combustibile esaurito da altri reattori nucleari (senza riprocessamento chimico, tramite il ciclo DUPIC)."}
{"id": "3119536", "revid": "287204", "url": "https://it.wikipedia.org/wiki?curid=3119536", "title": "La sequenza mirabile", "text": "La sequenza mirabile \u00e8 un romanzo del 2010 di Giulio Leoni edito da Arnoldo Mondadori Editore, nella collana \"Oscar bestsellers\".\nTrama.\nErmete Cimbro e sua figlia Amaranta sono personaggi piuttosto bizzarri. E proprio questo loro essere al di fuori della norma fa s\u00ec che le loro fantasticherie sulla misteriosa Sequenza Mirabile riescano a coinvolgere lo scrittore Giulio Leoni in una lunga ed entusiasmante (quanto pericolosa) ricerca. Esiste un sistema in grado di prevedere i numeri al tavolo della roulette? Sembra che qualcuno abbia trovato la formula in grado di beffare la sorte. Un romanzo a cavallo tra Roma e Venezia, sulla scia di testi perduti fino ai misteri pi\u00f9 segreti di D'Annunzio e un gruppo di nani acrobati che sembrano la chiave di tutto. Mistero e avventura, in un romanzo che \u00e8 anche un affresco storico e un percorso tra i segreti pi\u00f9 incredibili della storia italiana."}
{"id": "3119545", "revid": "37401", "url": "https://it.wikipedia.org/wiki?curid=3119545", "title": "Roscellino", "text": ""}
{"id": "3119549", "revid": "767487", "url": "https://it.wikipedia.org/wiki?curid=3119549", "title": "Irmandi\u00f1os", "text": "Nella Galizia medievale, gli irmandi\u00f1os erano i membri delle \"Irmandades\" (lett. Fratellanze) costituitesi per la difesa dei loro interessi di fronte agli abusi dei signori.\nNel XIV secolo entrava in Galizia una nobilt\u00e0 molto guerriera, che attaccava monasteri, vescovi, cittadini e contadini. Di questa nobilt\u00e0, Sorta dopo le lotte di Pietro I \"il Crudele\" ed Enrico II, ne facevano parte gli Osorio a Lemos e Sarria, gli Andrade a Pontedeume, i Sarmiento, gli Ulloas, i Sotomaior... Lottavano contro le istituzioni depredandole con violenza delle loro ricchezze. L'epoca di conflitti in Galizia si ebbe nel XV secolo. Dei continui conflitti sociali hanno rilevanza le due \"guerre irmandi\u00f1as\": la prima viene detta \u201cIrmandade Fusquenlla\u201d; la seconda, \u201cGrande guerra irmandi\u00f1a\u201d.\nLe prime \"irmandades\" si formarono contro il vescovo Diego Xelm\u00edrez, contro il quale si sollevarono varie volte i cittadini e parte del clero di Compostela (1116 e 1140).\nIrmandade Fusquenlla.\nLa Irmandade Fusquenlla si costitu\u00ec nell'anno 1431 nelle terre del signore di Andrade, a causa dell'estrema durezza con cui Nuno Freire de Andrade, \"o Mao\", trattava i suoi vassalli, peggiorata ancor pi\u00f9 dalla visita dell'infante Enrico di Aragona in Galizia, il quale voleva gravarla di un tributo speciale. La rivolta si accese nelle contee di Pontedeume e Betanzos arrivando ad espandersi fino a Lugo e Mondo\u00f1edo rovesciando alcune fortezze nobiliari, come il castello degli Andrade nel villaggio di Pontedeume.\nI dissensi interni fecero s\u00ec che la rivolta fallisse davanti alle truppe degli Andrade, del re di Castiglia e dell'arcivescovo di Santiago. Roi Xordo, un fidalgo di A Coru\u00f1a, condusse le truppe della Irmandade Fusquenlla e mor\u00ec nella repressione successiva alla sconfitta irmandi\u00f1a.\nGrande guerra irmandi\u00f1a.\nLa grande guerra irmandi\u00f1a ebbe luogo negli anni 1466-1469. Era arrivato il momento in cui \"os gorri\u00f3ns hab\u00edan de correr tralos falc\u00f3ns\" (lett. i passeri avrebbero dovuto correre dopo i falchi). I preparativi per la formazione di una Irmandade Generale cominciarono anni prima da parte di Afonso de Lanz\u00f3s e con il sostegno di vari \"concellos\" (A Coru\u00f1a, Betanzos, Ferrol, Lugo) che furono i focolai iniziali del movimento. In questo caso, la rivolta irmandi\u00f1a fu un'autentica guerra civile dovuta alla diversificata e numerosa partecipazione sociale che riusc\u00ec a provocare. \nLa causa della rivolta popolare furono i cattivi raccolti e la conseguente fame, la peste e anche abusi commessi da cavalieri e prelati. A proposito di questi ultimi, nel \"Preto Tabera-Fonseca\" ci sono diverse testimonianze che denunciano soprusi:\nSecondo le testimonianze del \"Preito Tabera - Fonseca\", il numero degli \"irmandi\u00f1os\" sarebbero stati circa 80.000. Nell'organizzazione e sviluppo della guerra irmandi\u00f1a parteciparono vari gruppi sociali: contadini, gente delle citt\u00e0, bassa nobilt\u00e0 e \"fidalgu\u00eda\" e alcuni membri del clero, come i canonici compostelani che appoggiarono economicamente il movimento irmandi\u00f1o. I capi militari del movimento appartenevano alla bassa nobilt\u00e0 e furono i seguenti:\nIl \"culmine\" del movimento irmandi\u00f1o si rese possibile per l'esistenza di ci\u00f2 che il migliore studioso del periodo, Carlos Barros, chiama \"mentalidade xusticeira e antise\u00f1orial\" (mentalit\u00e0 giustiziera e antifeudale) della societ\u00e0 galiziana del basso medioevo, che si opponeva alle ingiustizie commesse dai signori, considerati secondo la voce popolare dei \u201cmalfeitores\u201d (malfattori). \nI nemici degli irmandi\u00f1os furono fondamentalmente i nobili laici, proprietari di castelli e fortezze, i prelati (\"encomendeiros\") delle principali chiese e monasteri. Gli irmandi\u00f1os distrussero circa 130 castelli e fortezze nei due anni di guerra irmandi\u00f1a. La stirpe dei Lemos, Andrade e Moscoso furono il bersaglio preferito degli \"irmandi\u00f1os\", i quali, al contrario, non attaccarono gli ecclesiastici. In un primo momento parte della nobilt\u00e0 oggetto dell'ira irmandi\u00f1a fugg\u00ec nel Portogallo o in Castiglia. \nNel 1469, Pedro Madruga inizia dal Portogallo il contrattacco feudale, facendo affidamento sull'appoggio degli altri nobili e delle forze dell'arcivescovo di Santiago di Compostela. Le truppe feudali, contando su una migliore tecnologia bellica (sappiamo che le truppe di Pedro Madruga utilizzarono moderni archibugi), sconfissero gli \"irmandi\u00f1os\", catturando e giustiziando i capi della rivolta. La vittoria delle truppe di Pedro Madruga fu dovuta all'appoggio dei monarchi di Castiglia e Portogallo e alle divisioni delle forze irmandi\u00f1as. Ma ben presto la vincente nobilt\u00e0 si vide coinvolta di nuovo in lotte dinastiche che prepararono il definitivo sradicamento del territorio galiziano.\nOrganizzazione.\nA capo delle \"Irmandades\" c'erano le \"Xuntas de Irmandade\" (lett. Giunte di Fratellanza), insieme ai \"procuradores\" delle \"Irmandades\" locali e ai rappresentanti dei settori annessi. Da queste \"giunte\" venivano emanate le decisioni di governo, ma era poi il sindaco (\"alcalde\") di ogni \"Irmandade\" locale l'incaricato ad eseguirle con l'aiuto dei \"cuadrilleiros\" (lett. caposquadra) che avevano sotto il loro comando una \"mesnada\" di un centinaio di uomini.\nI capitani Afonso de Lanz\u00f3s, Diego de Lemos e Pedro Osorio erano gli incaricati della direzione militare della Irmandade.\nConseguenze delle guerre irmandi\u00f1e.\nLe guerre irmandi\u00f1e prepararono il terreno, circa due decenni dopo, all'opera di centralizzazione dei monarchi cattolici, i quali nominarono un governatore-capitano generale e crearono un'\"audiencia\" per il regno di Galizia onde rimuovere l'amministrazione della giustizia allora in mano dei signori locali e porla sotto l'egida della Corona. Inoltre ordinarono che nessuno dei castelli distrutti dagli \"irmandi\u00f1os\" dovesse mai pi\u00f9 essere ricostruito, e i monasteri galiziani dovessero essere posti sotto l'autorit\u00e0 dei loro rispettivi ordini religiosi castigliani. I monarchi cattolici inoltre eliminarono o neutralizzarono i potenti signori feudali. In particolare \u00e8 possibile che Pedro Madruga \u2014 che rimase grato al re del Portogallo e, quindi, con il sostegno di Giovanna la Beltraneja nel suo obiettivo di ottenere la corona di Castiglia contro Isabella \u2014 venisse assassinato da loro nel 1486. (L'altra possibilit\u00e0, a seconda della cronaca, \u00e8 che egli fosse morto di carbonchio). Un altro potente signore, Pero Pardo de Cela, venne giustiziato e le sue terre incorporate nel dominio reale. Infine, Ferdinando e Isabella estesero l'autorit\u00e0 della \"Santa Hermandad\" alla Galizia abolendo nel 1480 ogni traccia di servit\u00f9 della gleba nella regione.\nAttualit\u00e0.\nDal 2006 ogni anno si realizza al Castello di Monterrei (\"Ver\u00edn\") un \"gioco di ruolo dal vivo\" della durata di tre giorni chiamato \u00ab\u00bb. Il gioco, organizzato da \"13Negativo.com\" e finanziato dalla Giunta di Galizia, ha contato circa 800 partecipanti nella sua ultima edizione, facendone il gioco di ruolo dal vivo con pi\u00f9 partecipanti al mondo (Record Guinness 2008). L'edizione del 2009 venne differita per mancanza di fondi da parte della Giunta. Gi\u00e0 nel 2010, fu nuovamente rinviata e infine annullata."}
{"id": "3119552", "revid": "352448", "url": "https://it.wikipedia.org/wiki?curid=3119552", "title": "Irmandades", "text": ""}
{"id": "3119553", "revid": "352448", "url": "https://it.wikipedia.org/wiki?curid=3119553", "title": "Rivolta irmandi\u00f1a", "text": ""}
{"id": "3119554", "revid": "112722966", "url": "https://it.wikipedia.org/wiki?curid=3119554", "title": "Museo tedesco-russo Berlino Karlshorst", "text": "Il Museo tedesco-russo Berlino Karlshorst (\"Deutsch-Russisches Museum Berlin-Karlshorst\") si trova a Berlino nel quartiere di Karlshorst. Il museo contiene una vasta documentazione e oggetti riconducibili ai rapporti tra Germania e URSS tra il 1917 e il 1990.\nAll'interno del museo sono presenti numerosi oggetti e documenti, all'esterno invece nel giardino dell'edificio principale sono conservati alcuni mezzi corazzati utilizzati durante la seconda guerra mondiale.\nLa storia.\nL'edificio fu costruito dal 1936 al 1938 e ospitava una mensa della Wehrmacht. Alla fine dell'aprile 1945 fu scelto come sede del comando dell'Armata Rossa. L'edificio \u00e8 stato teatro della formalizzazione della resa incondizionata l'8 maggio 1945, della Germania nazista con la firma del feldmaresciallo Wilhelm Keitel. Tale atto concludeva la seconda guerra mondiale in Europa. Dal 1945 al 1949 fu sede del comando militare sovietico a Berlino. Nel 1967, le autorit\u00e0 della DDR e dell'URSS istituirono il 'Museo della resa incondizionata della Germania fascista nella grande guerra patriottica del 1941-1945'. Inizialmente il museo fu aperto soltanto ai membri dell'esercito sovietico, ma successivamente fu aperto al pubblico. Dopo l'unificazione tedesca del 3 ottobre 1990 e il ritiro delle truppe sovietiche, si accese una discussione sull'eventualit\u00e0 di mantenere o chiudere il museo. Una commissione di esperti tedeschi e poi russi, (composta da politici, militari, storici e archivisti) fu nominata per decidere il destino del museo. La commissione inizi\u00f2 i lavori il 14 aprile 1991 e nell'ottobre del 1992 concepirono una nuova linea per la continuazione e la rivalutazione del museo. Il nuovo museo \u00e8 stato inaugurato al pubblico il 10 maggio 1995.\nInterno.\nAll'interno il museo \u00e8 suddiviso in due piani, nel piano superiore sono presenti numerosi documenti fotografici e storici. Sono inoltre esposte armi, divise sia tedesche che sovietiche. I contenuti multimediali sono numerosi. Nel piano inferiore \u00e8 presente un diorama della battaglia di Berlino con l'assalto finale al palazzo del Reichstag. \u00c8 possibile visitare la sala dove il feldmaresciallo Wilhelm Keitel, firm\u00f2 con i rappresentanti delle potenze vincitrici \u017dukov, Spaatz, Tedder e de Lattre la resa incondizionata della Germania l'8 maggio 1945. \u00c8 inoltre possibile visitare lo studio del Maresciallo \u017dukov che dopo la firma della resa fu nominato comandante delle truppe sovietiche in Germania. Tutte le didascalie agli oggetti e i documenti sono in lingua tedesca e russa, \u00e8 possibile richiedere al momento dell'ingresso una guida in inglese del museo. La visita al museo \u00e8 gratuita.\nEsterno.\nAll'esterno del museo sono esposti alcuni mezzi corazzati utilizzati dai sovietici durante le operazioni militari della seconda guerra mondiale."}
{"id": "3119556", "revid": "339392", "url": "https://it.wikipedia.org/wiki?curid=3119556", "title": "Synthetis gas", "text": ""}
{"id": "3119557", "revid": "351409", "url": "https://it.wikipedia.org/wiki?curid=3119557", "title": "Earthly Delights Tour", "text": ""}
{"id": "3119558", "revid": "731511", "url": "https://it.wikipedia.org/wiki?curid=3119558", "title": "Eduard Francevi\u010d Napravnik", "text": "Biografia.\nEduard N\u00e1pravn\u00edk (questo il suo nome alla nascita) nacque a B\u00fd\u0161\u0165, presso Hradec Kr\u00e1lov\u00e9, nel 1839. I suoi studi musicali da bambino furono incompleti e lacunosi, poich\u00e9 era figlio di un povero insegnante. Rimasto orfano nel 1853 all'et\u00e0 di 14 anni, per guadagnarsi da vivere inizi\u00f2 la sua carriera di organista in una chiesa. Nel 1854 entr\u00f2 nella Scuola organistica di Praga, dove ebbe come professori Jan Bed\u0159ich Kittl ed altri, divenendo assistente professore. La generosit\u00e0 del suo insegnante gli permise di continuare gli studi. Nel 1861 ricevette un'offerta dalla Russia: il posto di direttore dell'orchestra privata del principe Jusupov a San Pietroburgo.\nN\u00e1pravn\u00edk divenne organista e direttore assistente dei Teatri Imperiali nel 1863, secondo direttore nel 1867 e primo direttore, succedendo a Ljadov, nel 1869: mantenne il posto fino alla morte. Diresse le prime rappresentazioni di \"Vra\u017e'ja sila\" (\"Il potere del male\") di Aleksandr Serov nel 1871 al Teatro Mariinskij di San Pietroburgo, la seconda versione di Romeo e Giulietta (\u010cajkovskij) per la Societ\u00e0 musicale russa ed Il convitato di pietra (opera) con Osip Petrov al Mariinskij nel 1872, La fanciulla di Pskov di Rimskij-Korsakov con Petrov al Mariinskij nel 1873, il successo di \"Boris Godunov\" di Musorgskij al Mariinskij nel 1874, Il demone (opera) di Rubinstein con Petrov al Mariinskij nel 1875, di cinque opere di \u010cajkovskij, fra cui Il fabbro Vakula al Marijnskij nel 1876 con Petrov, \"La Pulzella d'Orl\u00e9ans (opera)\" al Mariinskij nel 1881, \"Mazeppa\" e \"La dama di picche\" e cinque di Rimskij-Korsakov, fra cui \"Notte di maggio\" al Mariinskij nel 1880, \"Sneguro\u010dka\" al Mariinskij nel 1882 e \"La notte prima di Natale\". \nNel 1875 dirige il Concerto per pianoforte e orchestra n. 1 (\u010cajkovskij) nel Conservatorio di San Pietroburgo alla presenza del compositore.\nDiresse anche i concerti della Societ\u00e0 musicale russa con la prima assoluta di \"Vzjatie Karsa\" (\"La presa di Kars\") di Musorgskij nel 1880. Nel 1914, dopo una fruttuosa carriera al servizio dell'opera russa, fu costretto ad interrompere la sua attivit\u00e0 per motivi di salute.\nN\u00e1pravn\u00edk \u00e8 anche noto per aver diretto la seconda \u2014 ed assolutamente convincente \u2014 rappresentazione della Sinfonia n. 6 di \u010cajkovskij, il 15 novembre 1893, nove giorni dopo la morte del compositore. La prima, diretta dallo stesso compositore, non aveva avuto tanto successo, e per la mancanza di familiarit\u00e0 con una composizione tanto ricca di novit\u00e0 da parte del pubblico e dell'orchestra, e per la stessa direzione di \u010cajkovskij. Sotto la bacchetta di N\u00e1pravn\u00edk e nell'emozione per la recente scomparsa del compositore, la sinfonia fu accolta come un capolavoro. Comprendeva anche alcune piccole correzioni apportate da \u010cajkovskij dopo la prima e quindi quella di N\u00e1pravn\u00edk fu la prima rappresentazione della sinfonia nella forma in cui oggi la conosciamo.\nDelle quattro opere scritte da N\u00e1pravn\u00edk la pi\u00f9 celebre fu \"Dubrovskij\" (scritta nel 1894, rappresentata nel 1895) su libretto di Modest Il'i\u010d \u010cajkovskij e basata su una storia di Aleksandr Pu\u0161kin.\nN\u00e1pravn\u00edk mor\u00ec a San Pietroburgo (allora Pietrogrado) nel 1916. Nel 1917 la sua famiglia lasci\u00f2 la Russia e si stabil\u00ec in Belgio."}
{"id": "3119560", "revid": "392684", "url": "https://it.wikipedia.org/wiki?curid=3119560", "title": "Frankenwald", "text": "Il Frankenwald (tradotto \"Foresta Francone\") \u00e8 un'area chiamata Mittelgebirge, nel nord-est della Franconia. L'altezza sul livello del mare va dai 300 ai 794,6 metri.\nGeografia.\nLuogo.\nIl Frankenwald \u00e8 circondato dal \"Th\u00fcringer Schiefergebirge\" (montagna dell'ardesia in Turingia) a nord-ovest, dal \"Vogtland bavarese\" ad est, dal Fichtelgebirge a sud-est e dal \"Obermainland\" (regione nord del Meno) a sud. I confini non sono ben definiti, il paesaggio cambia man mano, soprattutto verso nord. Il confine del Fichtelgebirge \u00e8 situato nei pressi di M\u00fcnchberg. Definendo il Frankenwald geologicamente, alcuni paesi della Turingia appartengono ad esso.\nMontagne.\nLa montagna pi\u00f9 alta del Frankenwald \u00e8 il D\u00f6braberg vicino Schwarzenbach am Wald, alto 794,6 metri.\nFlora.\nIl Frankenwald \u00e8 ricco di boschi. Fino al XIX secolo prevalevano faggi europei e abeti, ma avendoli abbattuti furono sostituiti con pecci che crescono pi\u00f9 velocemente. Questi ormai dominano il paesaggio.\nGeologia.\nIl Frankenwald \u00e8 costituito per lo pi\u00f9 da grovacca e da ardesia dal Carbonifero inferiore. Confina con l\"'Obermainland\" che \u00e8 formato da calcare. Ad ovest del Frankenwald, tra Gundelsdorf e Rothenkirchen, si trova il cosiddetto bacino di Stockheim, con rocce effusive del Permiano, arenarie e ardesia.\nGeografia antropica.\nLa summenzionata ardesia veniva utilizzata per costruire le case e viene usato ancora oggi per la costruzione di tetti nel Frankenwald.\nIl clima nelle citt\u00e0 elevate come Bad Steben o Schwarzenbach am Wald favorisce la salute, molti paesi sono riconosciuti come luoghi di cura.\nGli abitanti sono molti legati ai loro boschi che erano il fondamento per le industrie del vetro e della porcellana, di zattere e di carbonai. Gli alberi del Frankenwald sono stati trasportati sul Meno e sul Reno fino ad Amsterdam. Ancora oggi ci sono zattere nel Frankenwald, ma solo per scopi turistici.\nPaesi.\nLe seguenti citt\u00e0 vengono elencate per il Frankenwald:\nFiumi.\nIl Frankenwald \u00e8 situato fra il Meno nel sud-ovest e il Saale nel nord-est. Il Rodach, il Ha\u00dflach e il Schorgast, tutti fiumi del bosco franco, confluiscono nel Meno, mentre il Selbitz e il Loquitz nel nord confluiscono nel Saale. Cos\u00ec lo spartiacque fra l'Elbe e il Reno attraversa il Frankenwald.\nCuriosit\u00e0.\nLa riserva naturale \"Frankenwald\" consiste di parti dei circondari di Kronach e i circondari Hof e Kulmbach. Il K\u00f6deltalsperre, una diga di sbarramento che eroga acqua potable in quasi tutta la Alta Franconia, ha luogo in questa riserva naturale.\nC'\u00e8 anche un'associazione \"Frankenwaldverein\" che si occupa della cultura della regione, e organizza gite e cammini. Inoltre segnala i sentieri."}
{"id": "3119561", "revid": "400518", "url": "https://it.wikipedia.org/wiki?curid=3119561", "title": "Eduard N\u00e1pravn\u00edk", "text": ""}
{"id": "3119563", "revid": "287204", "url": "https://it.wikipedia.org/wiki?curid=3119563", "title": "Eduard Napravnik", "text": ""}
{"id": "3119564", "revid": "80339", "url": "https://it.wikipedia.org/wiki?curid=3119564", "title": "Jakob Leisler", "text": ""}
{"id": "3119568", "revid": "110157", "url": "https://it.wikipedia.org/wiki?curid=3119568", "title": "Scandanavian Championships", "text": "Il Scandanavian Championships \u00e8 stato un torneo di tennis facente parte del Grand Prix giocato nel 1977 a Helsinki in Finlandia su campi in sintetico indoor."}
{"id": "3119572", "revid": "767487", "url": "https://it.wikipedia.org/wiki?curid=3119572", "title": "Scandanavian Championships 1977", "text": "Lo Scandanavian Championships 1977 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo, che fa parte del Colgate-Palmolive Grand Prix 1977. Si \u00e8 giocato a Helsinki in Finlandia dal 14 al 20 marzo 1977.\nCampioni.\nSingolare maschile.\n Mark Cox ha battuto in finale Kjell Johansson 6-3 6-3\nDoppio maschile.\n Ji\u0159\u00ed H\u0159ebec / Hans Kary hanno battuto in finale David Lloyd / John Lloyd 5-7, 7-6, 6-4"}
{"id": "3119577", "revid": "524104", "url": "https://it.wikipedia.org/wiki?curid=3119577", "title": "HD Photo", "text": ""}
{"id": "3119580", "revid": "767487", "url": "https://it.wikipedia.org/wiki?curid=3119580", "title": "Washington Indoor 1977", "text": "Il Washington Indoor 1977 \u00e8 stato un torneo di tennis giocato sul sintetico indoor. \u00c8 stata la 6\u00aa edizione del torneo che fa parte del Colgate-Palmolive Grand Prix 1977. Si \u00e8 giocato a Washington negli Stati Uniti dal 14 al 20 marzo 1977.\nPartecipanti.\nAltri partecipanti.\nI seguenti giocatori sono passati dalle qualificazioni:\nCampioni.\nSingolare maschile.\n Brian Gottfried ha battuto in finale Robert Lutz 6\u20131, 6\u20132\nDoppio maschile.\n Robert Lutz / Stan Smith hanno battuto in finale Brian Gottfried / Ra\u00fal Ram\u00edrez 6\u20133, 7\u20135"}
{"id": "3119589", "revid": "743200", "url": "https://it.wikipedia.org/wiki?curid=3119589", "title": "Cairo Open 1977", "text": "Il Cairo Open 1977 \u00e8 stato un torneo di tennis giocato sulla terra battuta. \u00c8 stata la 10\u00aa edizione del torneo che fa parte del Colgate-Palmolive Grand Prix 1977. Si \u00e8 giocato a Il Cairo in Egitto dal 21 al 27 marzo 1977.\nCampioni.\nSingolare maschile.\n Fran\u00e7ois Jauffret ha battuto in finale Frank Gebert 6\u20133, 7\u20135, 6\u20134\nDoppio maschile.\n John Bartlett / John Marks hanno battuto in finale Pat Du Pr\u00e9 / Chris Lewis 7\u20135, 6\u20131, 6\u20133"}
{"id": "3119591", "revid": "1305772", "url": "https://it.wikipedia.org/wiki?curid=3119591", "title": "Sinfonia n. 11", "text": ""}
{"id": "3119596", "revid": "1216132", "url": "https://it.wikipedia.org/wiki?curid=3119596", "title": "Margareta Arvidsson", "text": "Diciottenne all'epoca dell'incoronazione Margareta Arvidsson \u00e8 stata la seconda Miss Svezia a vincere il titolo di Miss Universo, undici anni dopo Hillevi Rombin.\nMargareta Arvidsson vinse anche il titolo di Miss Photogenic.\nDopo il suo anno di regno, la Arvidsson divent\u00f2 una modella per la Ford Models, ed appar\u00ec in alcune produzioni cinematografiche e teatrali.\nNel 1999, \u00e8 stata invitata come ospite d'onore al cinquantesimo anniversario del concorso Miss Svezia."}
{"id": "3119600", "revid": "767487", "url": "https://it.wikipedia.org/wiki?curid=3119600", "title": "Ace Sports Group Tennis Classic 2010", "text": "L'Ace Sports Group Tennis Classic 2010 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2010. Il montepremi del torneo era di $25\u00a0000 ed esso si \u00e8 svolto nella settimana tra il 18 gennaio e il 24 gennaio su terra rossa. Il torneo si \u00e8 giocato nella citt\u00e0 di Lutz in Florida (Stati Uniti).\nVincitrici.\nSingolare.\n Mandy Minella ha battuto in finale Jamie Hampton 6-2, 4-6, 6-2\nDoppio.\n Aur\u00e9lie V\u00e9dy / Mashona Washington hanno battuto in finale Maria Fernanda Alves / Florencia Molinero 6-3, 6-3"}
{"id": "3119606", "revid": "768068", "url": "https://it.wikipedia.org/wiki?curid=3119606", "title": "Musetta (danza)", "text": "La musetta \u00e8 una danza di carattere tipicamente pastorale, in tempo binario oppure ternario, di andamento moderato.\nStoria.\nOriginaria dell'Alvernia, divenne ben presto in voga nella societ\u00e0 francese del Settecento, entrando a fare parte della suite strumentale barocca, pur mantenendo il suo carattere danzante e spesso alternandosi alla gavotta. La danza \u00e8 costruita su un pedale di tonica oppure di dominante, che richiama il genere di musica eseguito sullo strumento da cui prende il nome (la musette de cour).\nEsempi.\nAlcuni celebri musicisti hanno inserito la Musetta all'interno delle loro opere."}
{"id": "3119608", "revid": "599013", "url": "https://it.wikipedia.org/wiki?curid=3119608", "title": "Franti\u0161ek Konvi\u010dka", "text": ""}
{"id": "3119609", "revid": "287204", "url": "https://it.wikipedia.org/wiki?curid=3119609", "title": "Frantisek Konvicka", "text": ""}
{"id": "3119613", "revid": "400694", "url": "https://it.wikipedia.org/wiki?curid=3119613", "title": "Apasra Hongsakula", "text": "Biografia.\nNata e cresciuta a Bangkok, \u00e8 stata la prima Miss Thailandia a vincere anche il titolo di Miss Universo, consegnatole il 28 luglio 1965 a Miami.\nDopo il proprio anno di regno, Apasra Hongsakula \u00e8 tornata a Miss Universo nelle vesti di giurata nel 1973 e nel 1979 ed ha fondato la stazioni termali \"Apasra Beauty Slimming Spa\"."}
{"id": "3119616", "revid": "767487", "url": "https://it.wikipedia.org/wiki?curid=3119616", "title": "Zden\u011bk Kone\u010dn\u00fd", "text": "Carriera.\nCon la ha disputato i Giochi olimpici di Roma 1960 e due edizioni dei Campionati europei (1961, 1963)."}
{"id": "3119617", "revid": "287204", "url": "https://it.wikipedia.org/wiki?curid=3119617", "title": "Zdenek Konecny", "text": ""}
{"id": "3119623", "revid": "599013", "url": "https://it.wikipedia.org/wiki?curid=3119623", "title": "Boris Luka\u0161\u00edk", "text": "\u00c8 il fratello di Du\u0161an Luka\u0161\u00edk."}
{"id": "3119625", "revid": "125635408", "url": "https://it.wikipedia.org/wiki?curid=3119625", "title": "Una diga sul Pacifico (film)", "text": "Una diga sul Pacifico (\"Un barrage contre le Pacifique\") \u00e8 un film del 2008 diretto da Rithy Panh. \u00c8 stato presentato al Toronto International Film Festival il 9 settembre 2008. Ha concorso nella sezione Cinema 2008 alla 3\u00aa edizione del Festival Internazionale del Film di Roma. Si ispira al romanzo \"Una diga sul Pacifico\" di Marguerite Duras."}
{"id": "3119627", "revid": "767487", "url": "https://it.wikipedia.org/wiki?curid=3119627", "title": "Du\u0161an Luka\u0161\u00edk", "text": "Era il fratello di Boris Luka\u0161\u00edk."}
{"id": "3119628", "revid": "287204", "url": "https://it.wikipedia.org/wiki?curid=3119628", "title": "Dusan Lukasik", "text": ""}
{"id": "3119629", "revid": "287204", "url": "https://it.wikipedia.org/wiki?curid=3119629", "title": "Boris Lukasik", "text": ""}
{"id": "3119631", "revid": "767487", "url": "https://it.wikipedia.org/wiki?curid=3119631", "title": "Vladim\u00edr Pi\u0161t\u011bl\u00e1k", "text": ""}
{"id": "3119634", "revid": "287204", "url": "https://it.wikipedia.org/wiki?curid=3119634", "title": "Vladimir Pistelak", "text": ""}
{"id": "3119636", "revid": "599013", "url": "https://it.wikipedia.org/wiki?curid=3119636", "title": "Jind\u0159ich Kinsk\u00fd", "text": ""}
{"id": "3119637", "revid": "287204", "url": "https://it.wikipedia.org/wiki?curid=3119637", "title": "Jindrich Kinsky", "text": ""}
{"id": "3119638", "revid": "661526", "url": "https://it.wikipedia.org/wiki?curid=3119638", "title": "The Summer Set", "text": "I The Summer Set sono un gruppo musicale pop rock statunitense, formatosi nel 2007 a Scottsdale, in Arizona. Nel 2021, quattro anni dopo aver annunciato di essersi presa una pausa per un tempo indefinito, la band \u00e8 tornata in attivit\u00e0.\nStoria del gruppo.\nDopo aver suonato per anni, i fratelli Stephen e John Gomez, insieme alla loro amica Jessica Bowen e al cantante Brian Dales, formarono nella primavera del 2007 la band The Summer Set. I fratelli Gomez e la Bowen erano nei Last Call for Camden con JF Trotter (Kennedy Brock, ora nei The Maine) e ad un altro membro di nome Weston prima che nascessero i The Summer Set.\nI Last Call for Camden hanno inciso un cd dal titolo \"Keep Your Feet On The Ground\" prima di essersi sciolti.\nI The Summer Set hanno pubblicato il loro primo EP, \"Love The Love You Have\" nel novembre del 2007: la band ha cos\u00ec venduto 7\u00a0000 copie in pochi mesi.\nI The Summer Set hanno firmato un contratto con il The Militia Group nell'aprile del 2008.\nIl chitarrista Dillon Morris lasci\u00f2 la band e fu rimpiazzato dal chitarrista Josh Montgomery prima della registrazione dell'EP intitolato \"In Color\". \"In Color\" \u00e8 stato pubblicato su iTunes il 24 giugno ed \u00e8 stato recensito su vari siti web di musica.\nI The Summer Set hanno registrato una versione indie/pop della hit di Usher \"Love in This Club\".\nLa band ha pubblicato il brano per il download sulla loro pagina di Buzznet.\nLa band ha realizzato il loro terzo EP \"Meet Me on the Left Coast\" nel dicembre 2008, con due nuove tracce. Conteneva inoltre \"Love in This Club\" come versione Bonus di iTunes.\nL'albume di debutto dei The Summer Set \"Love Like This\" \u00e8 uscito il 13 ottobre 2009.\nI The Summer Set sono apparsi nel CD Punk Goes Classic Rock della Fearless Records, con la reinterpretazione di \"Roll All Nite\" dei Kiss.\nLa band ha ripubblicato il loro album di debutto Love Like This, intitolato Love Like Swift il 6 luglio 2010 contenente cinque cover di Taylor Swift.\nTourn\u00e9e.\nNel 2009 la band ha aperto l'AP Tour dell'Alternative Press, suonando assieme a band come The Cab, Never Shout Never, Hey Monday e Every Avenue. In seguito la band ha fatto da supporto per i Cartel. Nel 2010 la band ha suonato in vari festival, tra cui il The Bamboozle e il Vans Warped Tour. La band ha partecipato all'OurZone Magazine Tour, consistente in sette date nel Regno Unito durante il maggio 2011. Hanno partecipato anche al Dirty Work Tour che includeva All Time Low, Yellowcard e Hey Monday. Il tour \u00e8 iniziato nel marzo 2011 e ha continuato fino a maggio, fermandosi nella maggior parte degli Stati Uniti. Nel 2013, i gruppo si \u00e8 esibito al Vans Warped Tour sui palchi \"Kia Forte\" e \"Tilly\". A marzo \u00e8 andato in tour assieme a We Are The In Crowd, Go Radio e For The Foxes.\nNel 2014, The Summer Set sono andati in tour nel Regno Unito con i Paradise Fears e William Beckett per una serie di date dopo essere andati in tour con We Are The In Crowd, Sleeping with Sirens e Mayday Parade in Europa. The Summer Set hanno fatto anche un tour acustico negli Stati Uniti per la promozione dell'album Legendary insieme ai The Cab. In seguito si sono esibiti al Vans Warped Tour per la seconda volta di fila.\nStile musicale.\n\"Love Like This\" \u00e8 stato descritto come alternative rock, emo-pop, pop, pop punk, e synthpop. \"Everything's Fine\" \u00e8 stato descritto come emo pop, pop, pop punk, pop rock, power pop, e reggae pop. \"Legendary\" \u00e8 stato descritto come country pop, emo-pop, pop, e pop rock."}
{"id": "3119639", "revid": "767487", "url": "https://it.wikipedia.org/wiki?curid=3119639", "title": "Miss Ghana", "text": "Miss Ghana \u00e8 un concorso di bellezza femminile che si tiene annualmente in Ghana per scegliere la rappresentante nazionale per Miss Universo."}
{"id": "3119640", "revid": "223320", "url": "https://it.wikipedia.org/wiki?curid=3119640", "title": "Miss Universo Ghana", "text": ""}
{"id": "3119642", "revid": "1442080", "url": "https://it.wikipedia.org/wiki?curid=3119642", "title": "Girls! Girls! Girls! (album Elvis Presley)", "text": "Girls! Girls! Girls! \u00e8 un album di Elvis Presley, pubblicato dalla RCA Records in mono e stereo, n\u00b0 di catalogo LPM/LSP 2426, nel novembre 1962, contenente la colonna sonora del film \"Cento ragazze e un marinaio\" interpretato da Presley. Le sedute di registrazione si tennero agli studi Radio Recorders di Hollywood il 23, 26, 27, 28 marzo e il 23 maggio 1962. Il disco raggiunse la posizione numero 3 nella classifica \"Top Pop Albums\" negli Stati Uniti.\nDescrizione.\nQuando le vendite delle colonne sonore dei film di Elvis iniziarono a surclassare quelle degli album regolari (\"Blue Hawaii\" stracci\u00f2 completamente \"Pot Luck with Elvis\") in termini commerciali), Presley si ritrov\u00f2 intrappolato in un meccanismo perverso che lo costringeva a incidere una dietro l'altra canzonette adatte all'intrattenimento per famiglie. A causa del successo riscosso, almeno nella prima met\u00e0 degli anni sessanta, la formula della colonna sonora che usciva in contemporanea con il film al cinema divenne centrale. Anche questo disco non fa eccezione, canzoni solari e scanzonate, cantate in scenari da sogno con belle ragazze di contorno sullo schermo.\nI brani \"Return to Sender\" e \"Where Do You Come From\" furono fatti uscire come singolo nell'ottobre 1962, un mese prima della pubblicazione dell'album. \"Return to Sender\" si rivel\u00f2 un sostanzioso successo per Presley, raggiungendo il secondo posto della classifica \"Billboard Hot 100\" negli Stati Uniti.\nNel 2007, l'etichetta danese Follow That Dream Records, una sussidiaria della RCA/BMG che pubblica CD e libri per i collezionisti di Elvis Presley, ha pubblicato una versione espansa dell'album, includendovi versioni alternative e brani incisi all'epoca ma non inclusi nel dico ufficiale."}
{"id": "3119648", "revid": "300067", "url": "https://it.wikipedia.org/wiki?curid=3119648", "title": "Tsvetko Savov", "text": ""}
{"id": "3119652", "revid": "287204", "url": "https://it.wikipedia.org/wiki?curid=3119652", "title": "Charles-Joseph Natoire", "text": "Biografia.\nIn vita, Natoire era considerato alla pari di Fran\u00e7ois Boucher. Direttore dell'Acad\u00e9mie de France \u00e0 Rome dal 1751 al 1775, godette di una grande autorit\u00e0 nel mondo artistico. Come il suo maestro Fran\u00e7ois Lemoyne, Natoire \u00e8 il pittore della grazia, della volutt\u00e0 e della gioia di vivere. Il suo tocco caldo e sensuale \u00e8 senza dubbio troppo grazioso per la pittura di genere storico, troppo frivolo per la pittura religiosa. Suoi principali lasciti sono l'ammirevole suite della \"Storia di Psiche\" per il salon de la Princesse dell'H\u00f4tel de Soubise a Parigi e i cartoni della \"Storia di Don Chisciotte\" per la Manifattura di Beauvais, conservati per la maggior parte al Castello di Compi\u00e8gne.\nNatoire provenive da una buona famiglia cattolica originaria della Lorena, figlio di Florent Natoire, scultore, e di sua moglie Catherine Mauric. Suo padre gli diede le prime lezioni di disegno poi, nel 1717, lo mand\u00f2 a Parigi a completare la sua formazione nell'atelier di Louis Galloche (1670-1761), pittore del re e professore all'\"Acad\u00e9mie royale de peinture et de sculpture\", poi da Fran\u00e7ois Lemoyne, il cui insegnamento lo segn\u00f2 fortemente.\nPrimo soggiorno romano (1723-1729).\nIl 30 agosto 1721 Natoire ottenne il primo \"Grand Prix de Rome\", con un Manoach che offre un sacrificio al Signore per ottenere un figlio (che fu Sansone). Il 30 giugno 1723 fu nominato \"pensionnaire\" dell'\"Acad\u00e9mie de France \u00e0 Rome\", dove arriv\u00f2 nell'ottobre dello stesso anno. A Roma esegu\u00ec una copia del di Pietro da Cortona, un sovraporta rappresentante Diana per Palazzo Mancini, dove l'Acad\u00e9mie de France \u00e0 Rome s'installava nel 1725, e riport\u00f2 nel dicembre dello stesso anno il primo premio di pittura dell'Accademia di San Luca con un disegno intitolato \"Mos\u00e8 che nel ritorno dal monte Sinai si mostra al popolo con faccia risplendente\". Nel 1728 dipinse per l'ambasciatore di Francia, il cardinale de Polignac, un \"Ges\u00f9 che caccia i mercanti dal tempio\".\nNatoire a Parigi (1730-1751).\nNatoire rip|art\u00ec per Parigi all'inizio de 1729 (sulla via del ritorno pass\u00f2 qualche tempo a Venezia) e fu accolto all'\"Acad\u00e9mie royale de peinture et de sculpture\" il 30 settembre 1730.\nLa sua fama si consolid\u00f2 rapidamente ed egli ricevette importanti commesse anche prima di essere ufficialmente ammesso all'Acad\u00e9mie.\nDal 1731 lavor\u00f2 cos\u00ec ad un ampio programma decorativo per il castello di La Chapelle-Godefroy a Saint-Aubin di propriet\u00e0 di Philibert Orry, controllore generale delle finanze, che doveva succedere al duca di Antin come direttore generale degli edifici del re nel 1736: una \"Storia degli Dei\" in nove quadri, una \"Storia di Clovis\" in sei quadri, una \"Storia di Telemaco\" in sei quadri, e \"Le quattro stagioni\". Natoire complet\u00f2 questo lavoro nel 1740. Nel 1732 esegu\u00ec anche tre sovraporta su soggetti tratti dall'Antico Testamento per il palazzo del duca d'Antin a Parigi.\nNel giugno 1734, Natoire partecip\u00f2 all'\"Exposition de la Jeunesse\" di place Dauphine con una Galatea. Quell'anno ricevette la prima commessa reale, per la camera della regina al castello di Versailles, e fu accolto come membro dell'Accademia il 31 dicembre con un'altra tela di soggetto mitologico (\"Venere ordina a Vulcano le armi per Enea\"). Da allora cominci\u00f2 ad eseguire diversi incarichi reali: per gli appartamenti piccoli del Castello di Fontainebleau, per lo studio e la sala da pranzo del re al castello di Versailles, per il Castello di Marly, per la biblioteca reale, eccetera.\nNel 1735 Natoire realizza il primo cartone della celebre serie di arazzi della \"Storia di Don Chisciotte\" realizzati dalla Manifattura di Beauvais per il \"fermier g\u00e9n\u00e9ral\" Pierre Grimod du Fort (1692-1748). Nel 1737 realizz\u00f2 la commessa del ciclo della \"Storia di Psiche\", per il salone ovale della Principessa realizzato da Germain Boffrand all'H\u00f4tel de Soubise a Parigi, una delle sue creazioni pi\u00f9 notevoli. A partire dal 1741 realizz\u00f2 i cartoni della \"Storia di Marco Antonio\" per la Manifattura dei Gobelins.\nNel 1747 speriment\u00f2 un genere che gli rest\u00f2 comunque poco familiare, il ritratto, con un \"\". Pi\u00f9 a suo agio si mostr\u00f2 nella pittura religiosa, con tele come \"Santo Stefano davanti ai dottori che portano false testimonianze contro di lui\", dipinto nel 1745 per la cappella di Saint-Symphorien della chiesa di Saint-Germain-des-Pr\u00e9s. Partecip\u00f2 anche tra il 1746 e il 1750, alla notevole decorazione in falsa prospettiva della cappella dell'Ospedale dei trovatelli, costruita da Germain Boffrand nell'\u00eele de la Cit\u00e9 e distrutta nel XIX secolo.\nNel 1747 partecip\u00f2 al concorso organizzato dal nuovo direttore generale degli edifici del re, Le Normant de Tournehem, con il \"Trionfo di Bacco\" oggi al Louvre.\nSecondo soggiorno romano (1751-1777).\nNel 1751 Natoire fu nominato direttore dell'\"Acad\u00e9mie de France \u00e0 Rome\". La nomina era prestigiosa, ma sanc\u00ec la fine della sua carriera. Allontato dalla corte, Natoire non divenne \"Primo pittore del Re\" e si vide preferire i rivali, prima Carle Van Loo poi Fran\u00e7ois Boucher. Inoltre cess\u00f2 quasi di dipingere. In compenso si dimostr\u00f2, almeno nei primi anni, un direttore attivo, che sollecitava i \"pensionnaires\" a moltiplicare gli invii di opere a Parigi e a dipingere la campagna romana.\nFatto nobile nell'aprile 1753, ricevette nel 1755 l'Ordine di San Michele, che attendeva con impazienza, essendo accordato tradizionalmente al direttore dell'Acad\u00e9mie de France \u00e0 Rome.\nDurante il suo secondo soggiorno romano, la sua principale realizzazione personale fu l'affresco dell'\"Apoteosi di san Luigi\" sul soffitto della chiesa di San Luigi dei francesi (1754-1756). Ma nel momento in cui stava venendo di moda il neoclassicismo il suo ispirarsi al soffitto di Sebastiano Conca a Santa Cecilia fu considerato come una mancanza di originalit\u00e0 e di forza, e gli valse vivaci critiche.\nIn seguito, Natoire si limit\u00f2 a realizzare numerosi disegni della campagna romana, ma poche tele. Divenne sempre pi\u00f9 devoto.\nNel 1767 l'architetto Adrien Mouton, cacciato dall'Acad\u00e9mie, gli intent\u00f2 un processo - che vinse, nel 1770. Natoire fu condannato a pagare 20.000 lire di danni, pi\u00f9 interessi e spese. Fu inoltre accusato di errori amministrativi, e il nuovo direttore generale degli edifici del Re, il conte d'Angiviller, lo mise in pensione d'ufficio nel giugno 1775 (il pittore aveva ormai, del resto, 75 anni, ed era direttore dell'Accademia da 24). Natoire si ritir\u00f2 a Castel Gandolfo, dove mor\u00ec due anni dopo."}
{"id": "3119668", "revid": "1418004", "url": "https://it.wikipedia.org/wiki?curid=3119668", "title": "Premio Malice Domestic Poirot", "text": "Il premio Malice Domestic Poirot (Malice Domestic Poirot Award), viene assegnato dal 2003 in riconoscimento del significativo contributo di un non-autore sul genere mistero. Il premio prende il nome Hercule Poirot, un personaggio famoso immaginario della criminalit\u00e0 inglese, creato dalla scrittrice Agatha Christie (1890-1976). Nominato per il premio Agatha e vincitore del primo premio, l'attore inglese David Suchet, rappresentato in Poirot la serie televisiva di Agatha Christie."}
{"id": "3119670", "revid": "59912", "url": "https://it.wikipedia.org/wiki?curid=3119670", "title": "WR 104", "text": "WR 104 \u00e8 una stella di tipo Wolf-Rayet, localizzata a circa dalla Terra, nella costellazione del Sagittario.\nWR 104 fa parte di un sistema binario composto da due stelle che ruotano vorticosamente l'una accanto all'altra. La compagna di WR 104 \u00e8 una stella di classe O. Le due stelle hanno un periodo orbitale di 220 giorni. I venti stellari dei due astri generano una spettacolare quanto rarissima nube a spirale la cui estensione potrebbe coprire una distanza pari a 20 volte il nostro sistema solare.\nA causa della sua enorme massa, e trovandosi allo stato di stella di Wolf-Rayet, WR 104 \u00e8 destinata a esplodere in una supernova entro breve periodo. In rari casi, pu\u00f2 accadere che l'esplosione di una stella di Wolf-Rayet in una supernova generi un devastante lampo gamma, ovvero un fascio altamente energetico di raggi gamma che si propoga nella direzione dell'asse di rotazione della stella, e la cui straordinaria intensit\u00e0 sarebbe di gran lunga superiore a qualsiasi altro fenomeno dell'Universo. L'energia rilasciata in pochi secondi da un lampo gamma \u00e8 pari a tutta l'energia prodotta dal nostro Sole nell'arco della sua intera esistenza.\nAlcune osservazioni ottiche indicano che l'asse di rotazione di WR 104 sarebbe allineato entro i 16\u00b0 con il Sistema solare. In tali condizioni, alcuni scienziati sostengono che se questa possibilit\u00e0 si avverasse, il lampo gamma riuscirebbe a spazzare via circa il 25% dell'atmosfera terrestre, anche ad una distanza di , con effetti devastanti per la vita sul nostro pianeta. Tuttavia, nel 2009 sono stati ottenuti ulteriori dati per via spettroscopica sul sistema stellare, che suggeriscono che l'asse della stella sia invece inclinato di 30-40\u00b0 rispetto alla Terra. In questo caso la Terra non sarebbe colpita dal lampo gamma anche se l'esplosione della supernova dovesse produrlo."}
{"id": "3119672", "revid": "124608860", "url": "https://it.wikipedia.org/wiki?curid=3119672", "title": "Miss Nigeria", "text": "Miss Nigeria \u00e8 un concorso di bellezza femminile che si tiene annualmente in Nigeria. Il concorso inizialmente sceglieva la propria vincitrice attraverso delle fotografie. Prima del 1986, le vincitrici rappresentavano il proprio paese nei concorsi internazionali come Miss Mondo. attualmente questo ruolo \u00e8 svolto da lconcorso \"Most Beautiful Girl in Nigeria\", mentre le vincitrici di Miss Nigeria diventano ambasciatrici culturali del proprio paese.\nNel 2010, dopo una pausa di sei anni, il concorso di Miss Nigeria \u00e8 stato rilanciato da una nuova organizzazione (precedentemente il concorso era organizzato dal Times Leisure Services, editore del \"Daily Times\"), e con un nuovo tagline \"Una nazione, un popolo, una regina\". Nike Oshinowo-Soleye e direttore creativo ed organizzatore del concorso.\nIl concorso \"Most Beautiful Girl in Nigeria\" inizialmente conosciuto come \"Miss Universe Nigeria\" \u00e8 iniziato nel 1983, ed \u00e8 stato creato dal Silverbird Group. Dal 1986 ha assunto il nome attuale. Le vincitrici rappresentano la Nigeria a Miss Mondo e Miss Universo. Dopo la fine del concorso Miss Nigeria, \"Most Beautiful Girl in Nigeria\" \u00e8 diventato il concorso di bellezza nazionale ufficiale per la Nigeria."}
{"id": "3119674", "revid": "300067", "url": "https://it.wikipedia.org/wiki?curid=3119674", "title": "Kaloyan Ivanov", "text": ""}
{"id": "3119675", "revid": "223320", "url": "https://it.wikipedia.org/wiki?curid=3119675", "title": "Most Beautiful Girl in Nigeria", "text": ""}
{"id": "3119678", "revid": "300067", "url": "https://it.wikipedia.org/wiki?curid=3119678", "title": "Chavdar Kostov", "text": ""}
{"id": "3119679", "revid": "287204", "url": "https://it.wikipedia.org/wiki?curid=3119679", "title": "Cavdar Kostov", "text": ""}
{"id": "3119680", "revid": "122871", "url": "https://it.wikipedia.org/wiki?curid=3119680", "title": "Gfa basic", "text": ""}
{"id": "3119686", "revid": "300067", "url": "https://it.wikipedia.org/wiki?curid=3119686", "title": "Stanislav Slaveykov", "text": ""}
{"id": "3119696", "revid": "1652635", "url": "https://it.wikipedia.org/wiki?curid=3119696", "title": "Piazza del Colosseo", "text": "Piazza del Colosseo \u00e8 una piazza sita tra via dei Fori Imperiali e via Claudia, a Roma, nei rioni Monti, Campitelli e Celio.\nLa piazza prende nome dal noto monumento che vi si trova al centro, il Colosseo o Anfiteatro Flavio; ricopre l'area dell'antico \"stagnum\" della \"Domus Aurea\" di Nerone. Anticamente vi si trovava la statua colossale di Nerone, oggi ricordata da un'area quadrata selciata e da un'iscrizione. Un'area analoga, ma circolare, pavimentata in selci e lastre di granito e corredata da una scritta inserita al centro nell'asfalto, ricorda il sito della \"Meta Sudans\"."}
{"id": "3119697", "revid": "1005847", "url": "https://it.wikipedia.org/wiki?curid=3119697", "title": "Distretto di Charsada", "text": "Il distretto di Charsada \u00e8 un distretto nella provincia del Ghowr, Afghanistan, creato dalla parte nordoccidentale del distretto di Chaghcharan nel 2005. Il centro del distretto \u00e8 Qale-Zobayd. La popolazione conta 26.600 abitanti."}
{"id": "3119698", "revid": "287204", "url": "https://it.wikipedia.org/wiki?curid=3119698", "title": "Dimitar Angelov", "text": ""}
{"id": "3119704", "revid": "1372005", "url": "https://it.wikipedia.org/wiki?curid=3119704", "title": "Otto Robert Frisch", "text": "Insieme con Rudolf Peierls, nel 1940, progett\u00f2 il primo dispositivo teorico per l'esplosione di una bomba atomica.\nBiografia.\nNato a Vienna nel 1904, dopo essersi laureato in fisica all'Universit\u00e0 di Vienna nel 1926, condusse le sue ricerche presso le universit\u00e0 di Berlino ed Amburgo. Con l'avvento di Hitler e l'affermarsi delle politiche antisemite, l'ebreo Frisch decise di trasferirsi a Londra ove, nel \"Birkbeck College\", insieme con il fisico Patrick Maynard Stuart Blackett, lavor\u00f2 nella tecnologia della camera a nebbia (conosciuta anche come camera di Wilson) e nella radioattivit\u00e0 artificiale. Successivamente, per cinque anni, presso l'Istituto di fisica teorica di Copenaghen, diretto dal celebre Niels Bohr, ebbe modo di approfondire le sue conoscenze in fisica nucleare e, in particolare, nella fisica dei neutroni.\nNel febbraio del 1939 pubblic\u00f2, insieme con la zia Lise Meitner, anche lei allontanatasi dalla Germania per le politiche razziali, un articolo sulla rivista \"Nature\", dal titolo \"Disintegration of Uranium by Neutrons: a New Type of Nuclear Reaction\" (Nature, 143, pp. 239-240), nel quale i due autori interpretarono correttamente i risultati degli esperimenti dei chimici Otto Hahn e Fritz Strassmann, condotti presso i laboratori del \"Kaiser Wilhelm Institut f\u00fcr Chemie\" di Berlino. Hahn e Strassmann dopo aver bombardato con neutroni l'uranio, l'elemento pi\u00f9 pesante conosciuto sino ad allora, avevano osservato la presenza di bario, elemento relativamente leggero. Hahn aveva comunicato per lettera i risultati alla Meitner, chiedendo alla sua vecchia collaboratrice una spiegazione plausibile per tale fenomeno. La Meitner, a sua volta, aveva discusso la questione con il nipote.\nI due trovarono la spiegazione a quanto era avvenuto: il nucleo dell'uranio, bombardato dai neutroni, si era rotto e diviso in due nuclei di massa atomica simile e chiamarono questa rottura con il termine divenuto poi celebre di \"fissione\". Avevano poi calcolato che la fissione liberava una quantit\u00e0 di energia molto elevata, superiore a qualunque reazione precedentemente conosciuta.\n Il mondo della fisica adott\u00f2 subito il termine \"fissione\", proposto dai due autori, Meitner e Frisch, e il loro articolo divenne la base sulla quale Bohr elabor\u00f2 una teoria pi\u00f9 estesa.\nNel 1943, dopo aver acquisito la cittadinanza britannica, si trasfer\u00ec negli Stati Uniti, insieme con altri scienziati britannici \"(British Mission)\", per lavorare nel progetto Manhattan per la costruzione della prima bomba atomica. Dopo la conclusione del secondo conflitto mondiale, nel 1946, torn\u00f2 in Inghilterra ove assunse, per un breve periodo, l'incarico di capo della direzione di fisica nucleare dell'\"Atomic Energy Research Establishment\" di Harwell nell'Oxfordshire e poi, dal 1947 al 1972, la cattedra di fisica all'Universit\u00e0 di Cambridge. Dopo il suo ritiro, scrisse un libro di memorie, pubblicato nel 1979, anno della sua scomparsa, a Cambridge, a settantaquattro anni."}
{"id": "3119705", "revid": "1968571", "url": "https://it.wikipedia.org/wiki?curid=3119705", "title": "Emissione congiunta", "text": "Per emissione congiunta (in inglese \"Joint issue\", in francese \"\u00c9mission conjoint\") si intende un'emissione di francobolli o di altri valori postali concordata fra due o pi\u00f9 Paesi per celebrare un personaggio o un avvenimento comune.\nQueste emissioni servono a sottolineare ed a rafforzare l'amicizia fra i paesi partecipanti oltre a far conoscere i propri francobolli ai collezionisti degli altri paesi.\nLe emissioni congiunte sono cresciute notevolmente negli anni: dalle poco pi\u00f9 di 20 del 2000 alle ca. 30 nel 2005, fino alle quasi 40 del 2009.\nDefinizione.\nCaratteristica essenziale di un'emissione congiunta \u00e8 che sia concordata fra le amministrazioni postali emittenti e che queste siano fra loro indipendenti.\nNe consegue che le emissioni per celebrare un personaggio o un avvenimento che vengono emesse indipendentemente le une dalle altre non rientrano fra le emissioni congiunte, anche se vengono emesse negli stessi giorni ed hanno lo stesso disegno (es.: il logo della manifestazione).\nViceversa, rientrano fra le emissioni congiunte quelle che, pur non venendo concordate direttamente fra i vari paesi, vengono decise dagli organismi internazionali, quale PostEurop, di cui questi paesi fanno parte.\nPer cercare di mettere ordine nel settore, un'associazione internazionale di collezionisti di emissioni congiunte, ha proposto e coniato la seguente definizione:\nClassificazione.\nUn'emissione congiunta \u00e8 normalmente costituita da uno o pi\u00f9 francobolli ma pu\u00f2 essere costituita anche da foglietti, libretti e interi postali.\nNel caso di emissione congiunta fra due soli paesi, la configurazione tipica \u00e8 costituita da una serie di due francobolli emessa negli stessi giorni dalle due amministrazioni interessate; le vignette dei due francobolli riportano ciascuna una caratteristica tipica di ognuno due paesi emittenti.\n\u00c8 comunque frequente anche l'emissione di un solo francobollo con la stessa vignetta, tanto pi\u00f9 se i paesi partecipanti sono pi\u00f9 di due.\nLa classificazione di queste emissioni si basa essenzialmente su tre elementi: l'accordo fra le amministrazioni postali, la vignetta e le date di emissione.\nEmissione unica.\nSi ha quando viene emesso uno stesso francobollo (o valore postale) utilizzabile in entrambi i paesi emettitori. \u00c8 un caso molto raro di cui si hanno pochi esempi.\nEmissione siamese.\nSi ha quando i francobolli dei paesi partecipanti vengono emessi se-tenant oppure all'interno di uno stesso foglietto. Anche questa tipologia \u00e8 poco comune.\nEmissione gemella.\nSi ha quando i francobolli (o gli altri valori postali) emessi sono identici, a parte la valuta e il nome del paese, e vengono emessi o lo stesso giorno o nel giro di qualche giorno.\n\u00c8 la tipologia di emissione congiunta pi\u00f9 comune.\nTecnicamente, se la differenza fra le date di emissione \u00e8 superiore ad una settimana, si parla non di emissione gemella ma di emissione concordata.\nEmissione parallela.\nSi tratta di francobolli emessi lo stesso giorno ma con disegni diversi.\nAnche in questo caso, se la differenza fra le date di emissione \u00e8 superiore ad una settimana, si parla non di emissione parallela ma di emissione ritardata.\nEmissione territoriale.\n\u00c8 un'emissione che coinvolge un paese e i territori da esso politicamente dipendenti (una volta detti colonie).\nNon \u00e8 un'emissione congiunta in quanto manca l'indipendenza fra i paesi emettitori. Se, per\u00f2, i paesi dipendenti hanno amministrazioni postali autonome o all'emissione partecipano anche altri paesi non dipendenti, allora rientra in una delle categorie riportate sopra.\nEmissione omnibus.\nSi tratta di emissione di francobolli che celebrano uno stesso avvenimento, emessi da molti paesi (normalmente dell'ordine della decina) non per accordo fra le amministrazioni postali ma autonomamente o perch\u00e9 stampati da societ\u00e0 che gestiscono, in maniera autonoma, le emissioni di valori postali di questi paesi.\nEmissione a tema.\nSi tratta di emissioni congiunte che, pur non derivando da un accordo fra i vari paesi partecipanti, vengono decise dalle organizzazioni internazionali (CEPT, PostEurop, Norden, UPAEP, Sepac) di cui questi paesi fanno parte."}
{"id": "3119706", "revid": "1762651", "url": "https://it.wikipedia.org/wiki?curid=3119706", "title": "Mani Pulite - Gli uomini d'oro", "text": "Mani Pulite - Gli uomini d'oro \u00e8 un film-documentario riguardo all'inchiesta \"Mani pulite\", curato da Pino Corrias, Renato Pezzini, Roberto Capanna, Peter Freeman e Paolo Luciani. \u00c8 il secondo di quattro documentari-inchiesta, trasmesso il 25 giugno 1997 su Rai 2.\nTrama.\nIl film racconta l'inchiesta giudiziaria Enimont, con una maxitangente di 150 miliardi di lire divisa tra i vari partiti, e altri processi legati a tangenti versate dagli imprenditori ai partiti politici, come quelle versate dai dirigenti della FIAT e della Olivetti.\nContenuti.\nIn documentario contiene interviste a:\nIl documentario include inoltre numerosi video di archivio di interviste, e diversi frammenti da programmi televisivi e telegiornali RAI."}
{"id": "3119709", "revid": "300067", "url": "https://it.wikipedia.org/wiki?curid=3119709", "title": "Vassil Evtimov", "text": ""}
{"id": "3119715", "revid": "1573940", "url": "https://it.wikipedia.org/wiki?curid=3119715", "title": "Henry Clay Payne", "text": "Biografia.\nFu il quarantesimo direttore generale delle poste degli Stati Uniti sotto il presidente degli Stati Uniti d'America Theodore Roosevelt (ventiseiesimo presidente). Nato nello stato del Massachusetts, si trasfer\u00ec con la famiglia nello stato del Wisconsin.\nRicopr\u00ec numerose cariche importanti nel mondo degli affari: vicepresidente del Wisconsin Telephone Co. (1886-1889), ne divenne poi presidente (1889-1899), mentre nel 1890 divenne prima vicepresidente della Milwaukee Street Railway Co. e poi presidente (1892-1895).\nAlla sua morte il corpo venne seppellito al Forest Home Cemetery di Milwaukee."}
{"id": "3119716", "revid": "729019", "url": "https://it.wikipedia.org/wiki?curid=3119716", "title": "Rocca di Forlimpopoli", "text": "La rocca di Forlimpopoli o rocca albornoziana, in memoria del suo edificatore, \u00e8 una rocca che si affaccia sull'odierna Piazza Garibaldi nella citt\u00e0 di Forlimpopoli.\nStoria.\nLa rocca fu edificata negli anni compresi fra il 1360 e il 1365 per volere del cardinale Egidio Albornoz, il cardinale al quale il papa affid\u00f2 la riconquista delle terre romagnole.\nGi\u00e0 prima dell'arrivo di Albornoz a Forlimpopoli esisteva una fortificazione a guardia delle mura cittadine. Nel 1356 gli Ordelaffi provvidero a restaurare e rafforzare le fortificazioni della citt\u00e0, ma nel 1360 il cardinale Egidio Albornoz, alla testa delle truppe pontificie, dopo un lungo assedio, \nLa rocca viene riedificata sulle basi della precedente ed inglobando edifici preesistenti, come la vecchia chiesa che fungeva da duomo. Nel giro di pochi anni la struttura \u00e8 gi\u00e0 praticamente ultimata tanto che Anglico de Grimoard, nella sua Descriptio provinci\u00e6 Romandiol\u00e6 del 1371 la nomina rocca \"Salvaterra\".\nPassato il periodo albornoziano, la citt\u00e0 ripassa sotto dominio degli Ordelaffi ed uno di questi, Sinibaldo Ordelaffi fece rafforzare la struttura. Terminata la costruzione, Sinibaldo cedette la rocca al figlio Pino Ordelaffi il quale, morendo, lo lasciava in eredit\u00e0 nel 1402 al fratello Francesco. Il 19 gennaio 1500 la rocca si arrese Cesare Borgia il quale la tenne fino al dicembre 1503, anno in cui la Chiesa restitu\u00ec il feudo forlimpopolese a Antonio Maria Ordelaffi. L'anno seguente, morto l'ultimo Ordelfaffi, la citt\u00e0 torn\u00f2 nelle mani del Pontefice che, nel 1528, la diede in feudo al conte Lodovico Rangone. Nel 1535 Antonello Zampeschi viene insignito del titolo di signore di Forlimpopoli e prende possesso della rocca. Inizia per la cittadina romagnola un periodo di relativa tranquillit\u00e0 che vede i signori locali promuovere iniziative di stampo artistico e culturale che militari. Sul finire del XVI secolo la rocca di Forlimpopoli perde definitivamente la sua funzione difensiva per trasformarsi in dimora signorile.\nNel 1815 furono aperti lungo il lato ovest della rocca, quello che si affaccia sull'odierna piazza Garibaldi, gli archi che danno accesso alla parte interna dello stabile. All'interno di quello che era il salone d'onore della fortezza, viene realizzato nel 1830 il teatro comunale, che sar\u00e0 restaurato nelle forme attuali nel 1878 ed inaugurato quattro anni dopo.\nNel 1944, i tedeschi in ritirata, minarono e distrussero il Palazzo della Congregazione di Carit\u00e0, costruito nel XIX secolo a ridosso del torrione sud-ovest della rocca. Gravemente danneggiata dall'esplosione, la parte di fortificazione coinvolta venne ricostruita, mentre il palazzo no.\nDescrizione.\nLa rocca ha forma quadrangolare ed \u00e8 munita di 4 bastioni circolari posti a ciascuno degli angoli. La cortina meridionale \u00e8 rafforzata dal mastio che custodisce l'ingresso sottostante. A tale scopo, per rafforzare le posizioni all'entrata, fu innalzato un rivellino che rafforzasse l'accesso alla rocca. Di tale rivellino, andato distrutto con il tempo, non rimane pi\u00f9 traccia. Le due torri che guardano ad est attualmente hanno forma circolare, ma gli scavi archeologici hanno messo in evidenza le primigenie forme: avevano forma poligonale e solo verso la met\u00e0 del Quattrocento furono trasformate a pianta circolare che tuttora conservano."}
{"id": "3119717", "revid": "1543377", "url": "https://it.wikipedia.org/wiki?curid=3119717", "title": "Distretto di Dawlat Yar", "text": "Il distretto di Dawlat Yar \u00e8 un distretto nella provincia del Ghowr, Afghanistan, creato nel 2005 dalla parte sudorientale del distretto di Chaghcharan. Il centro amministrativo \u00e8 Delak mentre la citt\u00e0 pi\u00f9 popolata \u00e8 Dawlat Yar (situata a 2503 m s.l.m.).\nNel 2012 la popolazione del distretto, prevalentemente di etnia Hazara, venne stimata in 31.800 abitanti.\nIl distretto \u00e8 montuoso con inverni molto rigidi che bloccano le strade per settimane."}
{"id": "3119721", "revid": "198277", "url": "https://it.wikipedia.org/wiki?curid=3119721", "title": "Compartecipazione", "text": ""}
{"id": "3119722", "revid": "300067", "url": "https://it.wikipedia.org/wiki?curid=3119722", "title": "Boyko Mladenov", "text": ""}
{"id": "3119724", "revid": "1005847", "url": "https://it.wikipedia.org/wiki?curid=3119724", "title": "Distretto di Du Layna", "text": "Il distretto di Du Layna \u00e8 un distretto della provincia del Ghowr, Afghanistan, creato dai distretti di Chaghcharan e Shahrak nel 2005.\nLa popolazione conta 35.100 abitanti."}
{"id": "3119726", "revid": "300067", "url": "https://it.wikipedia.org/wiki?curid=3119726", "title": "Bozhidar Avramov", "text": ""}
{"id": "3119729", "revid": "37401", "url": "https://it.wikipedia.org/wiki?curid=3119729", "title": "La consolazione della filosofia", "text": ""}
{"id": "3119730", "revid": "287204", "url": "https://it.wikipedia.org/wiki?curid=3119730", "title": "Bozidar Avramov", "text": ""}
{"id": "3119733", "revid": "300067", "url": "https://it.wikipedia.org/wiki?curid=3119733", "title": "Todor Stoykov", "text": ""}
{"id": "3119734", "revid": "115533", "url": "https://it.wikipedia.org/wiki?curid=3119734", "title": "Philadelphia International Airport", "text": ""}
{"id": "3119739", "revid": "204012", "url": "https://it.wikipedia.org/wiki?curid=3119739", "title": "Henry C. Payne", "text": ""}
{"id": "3119740", "revid": "300067", "url": "https://it.wikipedia.org/wiki?curid=3119740", "title": "Tencho Banev", "text": ""}
{"id": "3119746", "revid": "287204", "url": "https://it.wikipedia.org/wiki?curid=3119746", "title": "Rosen Barcovski", "text": ""}
{"id": "3119747", "revid": "287204", "url": "https://it.wikipedia.org/wiki?curid=3119747", "title": "Tenco Banev", "text": ""}
{"id": "3119749", "revid": "125905582", "url": "https://it.wikipedia.org/wiki?curid=3119749", "title": "Unione Sportiva Cremonese 1998-1999", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 1998-1999.\nStagione.\nL'ultima stagione interamente giocata nel Novecento \u00e8 stata anche l'addio alla Serie B, essendo arrivata ultima nel campionato con soli 20 punti. Con la Cremonese sono retrocessi la Reggiana, la Fidelis Andria e la Lucchese, il torneo cadetto aveva promosso in Serie A il Verona, il Torino, il Lecce e la Reggina."}
{"id": "3119762", "revid": "24443", "url": "https://it.wikipedia.org/wiki?curid=3119762", "title": "Monte Penz", "text": ""}
{"id": "3119765", "revid": "1418004", "url": "https://it.wikipedia.org/wiki?curid=3119765", "title": "Premio Agatha per il miglior romanzo", "text": "Il premio Agatha per il miglior romanzo (in inglese Best Novel), \u00e8 una delle cinque categorie in cui viene assegnato regolarmente, durante il premio letterario statunitense \"Agatha Award\" dalla Malice Domestic Ltd. dal 1989 in omaggio al lavoro dell'anno prima di un autore del genere mistero. Il premio viene assegnato dalla Malice Domestic Ltd durante una Conferenza Nazionale annuale. La maggiore vincitrice della categoria \u00e8 la canadese Louise Penny con 8 riconoscimenti (2007, 2008, 2009, 2010, 2012, 2016, 2017 e 2020) seguita dalle statunitensi Carolyn Hart (1988, 1993 e 2003) e Nancy Pickard (1990, 1991 e 2006) che hanno vinto il premio tre volte ciascuno."}
{"id": "3119773", "revid": "1305772", "url": "https://it.wikipedia.org/wiki?curid=3119773", "title": "An Evening with Elton John and Ray Cooper", "text": "Con la denominazione An Evening with Elton John and Ray Cooper, subentrata negli anni Novanta, viene indicato un particolare tipo di show che vede la rockstar britannica Elton John al pianoforte e il percussionista Ray Cooper alle percussioni.\nDati tecnici.\nSi tratta in un inusuale tipo di evento, intimista e non molto eseguito da Elton nel corso della propria carriera. Ha una durata di circa tre ore, maggiore rispetto ai concerti standard dell'artista. \u00c8 strutturato in due parti: durante i primi 90 minuti, la scena vede la presenza esclusiva di Elton e del suo pianoforte; in seguito, fa la sua comparsa lo scenografico e poliedrico percussionista Ray Cooper, che in questo modo contribuisce a permeare e ad arricchire la particolare atmosfera gi\u00e0 creatasi. Durante il concerto vengono generalmente eseguiti pezzi poco conosciuti del pianista di Pinner (talvolta significativi per la carriera artistica della star), a scapito dei singoli da classifica; per i fans di Elton, dunque, questo tipo di show costituisce un vero e proprio must (contrariamente al \"Red Piano Tour\", della durata di un'ora e mezza e contenente esclusivamente le hits pi\u00f9 famose di John). E a mitizzarlo ancora di pi\u00f9 contribu\u00ec lo storico tour della rockstar in Unione Sovietica, nel 1979 (il primo di una star occidentale nel Paese comunista), che mand\u00f2 in delirio il pubblico russo.\nI concerti solo piano e percussioni di Elton e Ray non fanno parte di un tour compatto e ben delineato, magari protrattosi negli anni; piuttosto, si rivelano essere come pochi insiemi continui di date, separati tra loro da lunghissime pause. Basti pensare che, dopo le prime esibizioni del 1977 e del 1979, lo show verr\u00e0 riproposto solo a met\u00e0 degli anni Novanta e nel triennio 2009/2010/2011.\nGli show del 1977 e del 1979: l'approdo in Unione Sovietica.\nIl primo concerto solo piano e percussioni ebbe luogo il 2 maggio 1977 al Rainbow Theatre di Londra e costitu\u00ec il primo di una serie di sei show. In quel periodo, Elton stava vivendo una profonda crisi personale, dovuta all'abuso di alcool e droghe; l'anno precedente aveva addirittura dichiarato di volersi ritirare definitivamente dalle scene musicali internazionali. Non sorprende quindi che, al momento di presentarsi sul palco del Rainbow Theater, avesse abbandonato paillettes e lustrini e mostrasse un look dimesso e decisamente sobrio. La presenza del solo pianoforte era esplicativa di tutto il contesto, e anche la scelta dei brani (basti pensare a \"The Greatest Discovery\", \"Roy Rogers\", \"Cage the Songbird\", \"Where to Now St.Peter?\", \"Ticking\") sembrava voler rispecchiare un'atmosfera intimista, volutamente arricchita dall'improvvisa entrata in scena dell'eclettico Cooper (da citare l'accoppiata \"\"/\"Tonight\", tradizionale e sorprendente entrata in scena di Ray, inserita dalla rivista \"Rolling Stone\" tra le 10 migliori versioni acustiche di canzoni rock, e poi i brani \"Better Off Dead\", \"I Feel Like a Bullet (In the Gun of Robert Ford)\", \"I Think I'm Going to Kill Myself\" e \"Crazy Water\").\nDue anni dopo, entrambi gli artisti decisero di intraprendere un vero e proprio tour (l\"'A Single Man Tour\", per promuovere l'omonimo album nel frattempo pubblicato) in giro per l'Europa (vennero toccate nazioni come il Regno Unito, la Spagna, la Germania, la Francia, la Svezia e la Svizzera), senza tralasciare anche cinque date in Israele (Elton era il primo artista occidentale a suonare nel Paese ebraico). Ma il vero colpo di scena fu la programmazione di ben otto date in Unione Sovietica: l'approdo nel Paese comunista costituiva un'impresa ardita e dai conseguimenti decisamente ignoti, in quanto le autorit\u00e0 russe avevano aperto da poco le frontiere della nazione al pop rock internazionale (la stragrande maggioranza dei sovietici conosceva a malapena Elton John e non ne possedeva alcun disco) e avevano censurato due brani dell'edizione russa di \"A Single Man\" (\"Big Dipper\" e \"Part-time Love\") a causa dei temi trattati. Bisogna aggiungere anche che all'epoca John aveva ormai ridotto il proprio potere discografico internazionale e costituiva la prima effettiva rockstar a tentare l'\"impresa\" di un vero e proprio tour in Unione Sovietica. In ogni caso, nonostante i timori iniziali, i concerti vennero interamente eseguiti nel mese di maggio e si rivelarono un vero e proprio trionfo: il pubblico russo, stanco ed esasperato da anni di censura, acclam\u00f2 enormemente e fanaticamente Elton e Ray, sorprendendo persino le forze dell'ordine. In quel tour si verificarono anche intense scene di isteria collettiva: lo stesso John ammetter\u00e0 successivamente di non aver mai pi\u00f9 assaporato un successo di tali proporzioni (in seguito saranno distribuiti alcuni spezzoni dei concerti sovietici e un documentario sul tour nella VHS \"To Russia with Elton\").\nNell'autunno del 1979, invogliati e motivati dai concerti evento effettuati pochi mesi prima, Elton e Ray intrapresero un nuovo tour negli Stati Uniti d'America e in Canada (il \"Back in the USSA Tour\"), senza tralasciare quattro date sporadiche in Australia.\n\"An Evening with Elton John and Ray Cooper\": gli show del triennio 1993/'94/'95.\nIl tour con Cooper riprese inaspettatamente (dopo una lunga pausa di 14 anni, se si eccettua lo show benefico alla Grosvenor House di Londra dell'11 novembre 1990, primo concerto dopo la disintossicazione della rockstar) il 30 settembre 1993 al Sunrise Theatre di Fort Lauderdale, negli Stati Uniti d'America; Elton John si era disintossicato da tre anni e aveva deciso di condurre la propria vita in modo sereno e salutare. Gli show con Ray vennero denominati \"An Evening with Elton John and Ray Cooper\" (letteralmente \"Una serata con Elton John e Ray Cooper\"); nel 1993 furono organizzati esclusivamente negli USA e in Sudafrica, mentre l'anno successivo toccarono anche l'Europa (e precisamente il Regno Unito, la Francia e, per la prima volta, l'Italia). Alla scaletta degli show furono aggiunti brani di recente composizione, come \"The One\", \"The Last Song\", \"I Don't Wanna Go on with You Like That\" e \"Live Like Horses\", e pezzi classici come \"Indian Sunset\", \"Talking Old Soldiers\" e \"Levon\". Nel 1995 si tennero gli ultimi show del triennio, e precisamente in Giappone.\nGli show del triennio 2009/2010/2011.\nDopo un'ulteriore, lunghissima pausa (della durata di circa 15 anni), Ray Cooper \u00e8 tornato a sorpresa ad esibirsi live con Elton nel 2009, nel corso di un inaspettato minitour europeo per piano e percussioni comprendente poche date autunnali nel Regno Unito, in Francia e in Italia (oltre a un concerto a sorpresa a New York, tenutosi nel mese di dicembre): i concerti si sono rivelati nuovamente un grande successo artistico, e in scaletta sono state riconfermate vecchie glorie (come \"Indian Sunset\", \"Levon\", \"Better Off Dead\", \"I Think I'm Going to Kill Myself\" e \"Crazy Water\") e rispolverati brani pi\u00f9 recenti come \"Original Sin\", \"Blues Never Fade Away\" (sebbene a un certo punto del tour sia stata eliminata, insieme al brano \"House\" e a \"Bennie and the Jets\", in favore di \"Nikita\"), \"American Triangle\", \"Weight of the World\", \"Ballad of the Boy in the Red Shoes\" e \"The Emperor's New Clothes\" (mai eseguita live in precedenza); da menzionare anche la chiusura con \"Saturday Night's Alright for Fighting\" (che non eseguiva solo piano dal 1979) e l'insolita accoppiata \"Carla Etude\"/\"Blessed\".\nNel 2010 vengono annunciate nuove date internazionali: Elton e Ray suonano alle Hawaii, in Sudafrica (\"Under African Skies\": in scaletta viene inserito \"You're Never Too Old (to Hold Somebody)\", un brano di \"The Union\", il nuovo album di Elton John in coppia con Leon Russell, anche se a discapito di qualche rarit\u00e0) e a Montecarlo; a partire dal mese di settembre, inoltre, suonano nuovamente in Europa. Tra le date, spiccano cinque show nel Belpaese, che si sono tenuti rispettivamente a Milano (17 settembre), Roma (19 e 20 settembre), Trani (22 settembre) e Taormina (24 settembre), mentre il concerto previsto per il 23 settembre a Catanzaro \u00e8 stato annullato (ufficialmente a causa dello sciopero dei controllori di volo in Francia; infatti Elton si trovava nella sua dimora francese a Nizza e non ha potuto raggiungere il capoluogo calabrese) ed \u00e8 stato rinviato a giugno 2011. Particolarmente curiosa, inoltre, risulta la vicenda del concerto tranese: annunciato in pompa magna per il 23 settembre sulla Piazza del Duomo di Trani, poi cancellato a causa dei costi e di presunte incomprensioni con lo staff della rockstar, per poi essere nuovamente confermato (stavolta per il giorno 22) in un'altra location (al Monastero di Colonna), ha attirato numerose e controverse critiche da parte di alcuni ecclesiastici (tra i quali spicca il vescovo emerito di Grosseto Giacomo Babini) che hanno condannato apertamente e duramente l'omosessualit\u00e0 di John con frasi di stampo integralista e omofobico. Ci\u00f2 nonostante, il vescovo di Trani non ha preso posizione in materia (cos\u00ec come la Citt\u00e0 del Vaticano e la stragrande maggioranza del Clero cattolico) e lo show si \u00e8 tenuto regolarmente e senza intoppi.\nIn tutti questi concerti, Elton e Ray hanno eseguito in anteprima, per la prima volta in assoluto, \"Gone to Shiloh\", altro brano proveniente dalle sessions del nuovo album rievocante le crude atmosfere della Guerra di secessione americana e della battaglia di Shiloh.\nNel corso del tour invernale del 2010, comunque, ha subito un decisivo incremento (gi\u00e0 manifestatosi precedentemente in modo abbastanza chiaro, seppur graduale) l'intenzione da parte di Elton di sostituire molti dei brani meno noti al grande pubblico con alcune delle sue hits pi\u00f9 famose (anche se quasi esclusivamente nella parte solo piano): questa scelta, mai effettuata nel corso dei tour con Ray, ha deluso molti dei fans storici e ha impoverito in maniera consistente la qualit\u00e0 dello show rispetto ai fasti del passato, nonostante l'inclusione di un terzo brano da \"The Union\" (\"When Love Is Dying\") in scaletta.\nLo show solo piano e percussioni \u00e8 ripreso nel 2011: erano state annunciate due date invernali a Li\u00e9vin (Francia, 26 gennaio, poi cancellata) e a Londra (Elton si \u00e8 esibito nella monumentale Royal Opera House, alla presenza della Duchessa di Gloucester, il 28 gennaio, con il dichiarato scopo di sovvenzionare la Royal Academy of Music; si \u00e8 rivelato quindi essere l'unico artista pop rock ad aver suonato per due volte nel teatro, essendosi gi\u00e0 esibito nel 2002 con la propria band e la \"Royal Academy of Music Orchestra\"); in pi\u00f9, sono state riprogrammate per febbraio tre date del tour invernale del 2010."}
{"id": "3119776", "revid": "125619739", "url": "https://it.wikipedia.org/wiki?curid=3119776", "title": "Unione Media Valle Camonica - Civilt\u00e0 delle pietre", "text": "L'unione di comuni Unione Media Valle Camonica \u2013 Civilt\u00e0 delle pietre comprende 5 comuni italiani ubicati in Provincia di Brescia, nel cuore della Valle Camonica e conta circa 5.400 abitanti. L'unione comprende 4 comuni ai piedi della Concarena (Cerveno, Capo di Ponte, Losine e Ono San Pietro e un comune a loro dirimpettaio, Braone, situato ai piedi del Pizzo Badile.\nComuni appartenenti all'unione.\nI dati sono quelli del 01-01-2010, fonte ISTAT.\nCostituzione.\nL'atto costitutivo \u00e8 stato firmato dai cinque sindaci (in ordine alfabetico di comuni: Gabriele Prandini, Francesco Manella, Giancarlo Maculotti, Paolo Agostini, Elena Broggi) il 10 settembre 2010 presso il comune di Capo di Ponte.\nSede.\nLa sede dell'unione \u00e8 identificata nel comune di Capo di Ponte\nOrgani.\nL'Assemblea \u00e8 composta dai sindaci (o delegati) dei comuni appartenenti.\nIl presidente, che prende tutti i poteri della giunta.\nOrganigramma.\nLa prima Assemblea dell'unione, avvenuta il 10 settembre 2010 ha convalidato i membri dell'Assemblea stessa: i 5 sindaci (in ordine alfabetico di comuni) Gabriele Prandini, Francesco Manella, Giancarlo Maculotti, Paolo Agostini, Elena Broggi.\nL'assemblea ha inoltre votato, stabilendone la durata in carica di un anno:"}
{"id": "3119777", "revid": "125326841", "url": "https://it.wikipedia.org/wiki?curid=3119777", "title": "Ich hatt' einen Kameraden", "text": "Ich hatt' einen Kameraden (\"Avevo un camerata\"), conosciuta anche come Der gute Kamerad (\"Il buon camerata\"), \u00e8 una lamentazione tradizionale delle Forze Armate Tedesche. Il testo fu scritto dal poeta tedesco Ludwig Uhland nel 1809, mentre nel 1825 fu scritta la musica del brano dal compositore Friedrich Silcher.\nQuesto brano gioca un importante ruolo cerimoniale nelle Forze Armate Tedesche ed \u00e8 una parte integrante dei funerali militari. Inoltre la canzone \u00e8 diventata tradizionale anche nelle esequie dell'Armata Austriaca e dei vigili del fuoco austriaci e sudtirolesi. Infine il brano \u00e8 utilizzato per militari di alcuni gradi dell'Armata francese, in particolare nella Legione straniera; quando la canzone viene eseguita, i soldati compiono il gesto del saluto, un onore altrimenti riservato all'inno nazionale.\nOccasionalmente il brano viene eseguito alle cerimonie civili, molto spesso quando il defunto era stato legato in qualche modo all'esercito, ed \u00e8 comunemente cantata ai funerali dei membri di una \"Studentenverbindung\". Inoltre viene suonata durante il \"Volkstrauertag\", il Remembrance Day tedesco, in memoria dei caduti.\nIl brano - certamente utilizzato per celebrare anche la caduta dei combattenti della Germania nazionalsocialista - viene spesso erroneamente identificato come brano nazista, pur avendo origini certificatamente antecedenti ad entrambe le guerre mondiali. Il termine \"Kamerad\" (o nella forma contratta \"Kam'rad\") - anch'esso troppo spesso ricondotto erroneamente soltanto all'epoca nazista - \u00e8 un termine militare che si traduce con \"commilitone\" o pi\u00f9 direttamente \"camerata\". \u00c8 utilizzato per indicare in modo inequivocabile la persona con cui si condivide l'ideale della Madre Patria, il fronte e spesso il funesto destino di una battaglia. Non sarebbe certamente adatta la traduzione \"compagno\", che si presta ad altre pi\u00f9 equivocabili interpretazioni (es. \"compagno di classe\", \"compagno di avventure\", \"compagno di merende\", \"compagno di partito\")."}
{"id": "3119781", "revid": "729019", "url": "https://it.wikipedia.org/wiki?curid=3119781", "title": "Battaglia di Coatit", "text": "La battaglia di Coatit venne combattuta tra il 13 ed il 14 gennaio 1895 tra le truppe coloniali italiane del generale Oreste Baratieri, comandante della Colonia eritrea, e i guerrieri del ras Mangasci\u00e0, sovrano della regione di Tigr\u00e8; la battaglia si concluse con una netta vittoria italiana, il che consent\u00ec l'occupazione, seppur temporanea, della regione.\nLa battaglia.\nA seguito dei contrasti sull'interpretazione da dare ad alcune clausole del trattato di Uccialli, firmato nel maggio del 1889, la tensione tra l'Italia e l'Impero etiope del negus Menelik II era andata aumentando. Nel tentativo di destabilizzare Menelik, il governo italiano avvi\u00f2 contatti con il suo principale avversario, ras Mangasci\u00e0, sovrano della regione di Tigr\u00e8 ed aspirante al trono dell'impero etiope. I contatti con Mangasci\u00e0 arrivarono ad un buon punto, ma in seguito il governo italiano decise di rinnegare tale politica e di tentare di giungere ad un nuovo accordo con il negus. Scottato per questo voltafaccia, Mangasci\u00e0 inizi\u00f2 a fornire un limitato appoggio ad una rivolta anti-italiana scoppiata nella regione eritrea\ndell'Acchel\u00e8-Guzai nel dicembre del 1894.\nSoffocata rapidamente la rivolta, Baratieri ricevette ordine da Roma di occupare il Tigr\u00e8: in questo modo, il governo italiano sperava di acquisire una posizione di forza da cui trattare con il negus. Il 27 dicembre 1894 Baratieri entr\u00f2 nel Tigr\u00e8, occupando la citt\u00e0 di Adua il giorno seguente. Mangasci\u00e0, a cui si era unito anche il degiac Agos Tafar\u00ec, prefer\u00ec evitare il confronto diretto, e mosse verso l'Eritrea con i suoi 15.000 guerrieri. Baratieri lasci\u00f2 Adua ai primi di gennaio e ritorn\u00f2 sui suoi passi, per poi marciare incontro alle truppe di Mangasci\u00e0, che raggiunse il 12 gennaio nella valle di Coatit.\nLa battaglia inizi\u00f2 il 13 gennaio; Baratieri poteva disporre di un contingente composto dal II, III e IV Battaglione indigeni (comandati rispettivamente dai maggiori Hidalgo, Galliano e Toselli), una batteria di artiglieria (al comando del maggiore Ciccodicola), un plotone di cavalleria ed alcune bande di irregolari, per un totale di 3.903 uomini, di cui 65 ufficiali e 42 uomini di truppa italiani, e 3.796 \u00e0scari indigeni. Le truppe italiane presero posizione su una linea di basse colline, e vennero caricate dalle truppe di Mangasci\u00e0; la battaglia infuri\u00f2, con intensit\u00e0 variabile, per tutto il giorno. Nonostante le perdite, gli italiani mantennero le posizioni e respinsero anche un tentativo di aggiramento dei guerrieri tigrini. Il giorno successivo la battaglia riprese, anche se con intensit\u00e0 molto pi\u00f9 ridotta, finendo per ridursi ad alcune schermaglie. Baratieri si prepar\u00f2 a lanciare un attacco contro il campo di Mangasci\u00e0 per la mattina del 15, ma questi decise di lasciare Coatit la notte prima e di ripiegare nell'interno.\nLe truppe italiane si lanciarono all'inseguimento dell'esercito tigrino, riuscendo a raggiungerlo la sera del 15 mentre si stava accampando nella conca di Senaf\u00e8; gli italiani schierarono rapidamente la batteria di Ciccodicola su un colle vicino, da cui aprirono un violento bombardamento sul campo nemico. Le truppe tigrine vennero gettate nello scompiglio, e lo stesso Mangasci\u00e0 si diede alla fuga dopo che un proiettile ebbe perforato la sua tenda.\nLa battaglia era costata 3 ufficiali morti, 2 morti di truppe italiane, 90 indigeni morti e 227 feriti, nonch\u00e9 mezzo milione di lire di spesa. Il nemico aveva avuto circa 1.500 morti e almeno 3.000 feriti.\nConseguenze.\nIl Baratieri venne promosso al grado di Tenente Generale per merito di guerra: il re volle personalmente partecipargli la promozione con il seguente telegramma:\u00abSono lieto di annunziarLe la sua nomina a Tenente Generale.Questa eccezionale promozione onora lei e la truppa da lei comandata, perch\u00e9 con essa volli attestarle la riconoscenza mia e della Nazione per la gloria recata alla Patria ed all'Esercito italiano dalle recenti vittorie in Africa.Me ne felicito con lei, che con tanto senno e valore compie l'opera di civilt\u00e0 che le fu affidata, e le confermo la mia cordiale affezione.\u00bb\nLa battaglia distrusse le forze di Mangasci\u00e0, che non fu pi\u00f9 in grado di rimettere insieme il suo esercito; entro l'aprile del 1895, le truppe di Baratieri completarono l'occupazione del Tigr\u00e8, anche se questa azione avrebbe avuto ripercussioni sugli eventi successivi. L'occupazione della regione spinse infatti Menelik a muovere guerra agli italiani, dando cos\u00ec origine alla guerra di Abissinia."}
{"id": "3119790", "revid": "767487", "url": "https://it.wikipedia.org/wiki?curid=3119790", "title": "Mario Maffioli", "text": "Carriera.\nDal 1928 al 1932 gioca per il Brescia quattro stagioni, una di Divisione Nazionale e difende i colori delle rondinelle anche nei primi tre campionati di Serie A. Fa il suo esordio nel Brescia diciottenne, il 30 settembre 1928 nella partita Brescia-Fiumana (3-2).\nNel 1932 passa nelle file del Napoli dove gioca una stagione in Serie A. Nel 1933-1934 gioca invece per il Padova in Serie A.\nLasciata Padova, prosegue la carriera con un'annata nel , in Serie B, e quindi ritornando brevemente al Brescia, che nell'ottobre 1935 lo presta al Padova, nel frattempo retrocesso in Serie C. Rientrato alle \"Rondinelle\" a fine stagione, viene posto in lista di trasferimento.\nNella Serie A a girone unico vanta un totale di 81 presenze."}
{"id": "3119793", "revid": "1568601", "url": "https://it.wikipedia.org/wiki?curid=3119793", "title": "Mar di Sibuyan", "text": "Il mar di Sibuyan \u00e8 un mare interno delle Filippine molto simile per composizione chimica e specie di animali e piante al mare delle Filippine nell'oceano Pacifico occidentale.\nConfini.\nBagna le coste di molte delle Regioni delle Filippine: la regione di Calabarzon a Nord, quella di Mimaropa a occidente e, includendo anche le isole presenti all'interno del mare che fanno parte della Regione, al centro, Bicol a Oriente, e la regione del Visayas Occidentale a Sud-ovest.\nCaratteristiche.\nIl mar di Sibuyan \u00e8 il pi\u00f9 grande tra i mari interni dell'arcipelago filippino, ed ha un clima tropicale adatto alla proliferazione di pesci e uccelli marini. \u00c8 inoltre un importante punto di riferimento per il turismo e per l'economia, data la grande pesca che si svolge in molti periodi dell'anno.\nStoria.\nEvento degno di nota fu la cruciale battaglia che si consum\u00f2 fra il 23 ed il 26 ottobre 1944, che vide contrapporsi le forze dell'impero giapponese, \"rappresentate\" dalla Marina Imperiale e le forze alleante, in grande maggioranza americane.\nL'esito della battaglia fu dissanguante per le forze giapponesi, le quali videro la perdita della supercorazzata Musashi, gemella della Yamato. Una trattazione pi\u00f9 approfondita in merito la si rimanda alla pagina Wikipedia della battaglia del Mar di Sibuyan."}
{"id": "3119795", "revid": "287204", "url": "https://it.wikipedia.org/wiki?curid=3119795", "title": "6671 Concari", "text": "6671 Concari \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 2,8932079\u00a0UA e da un'eccentricit\u00e0 di 0,1547128, inclinata di 14,71074\u00b0 rispetto all'eclittica.\nL'asteroide \u00e8 dedicato all'astrofilo italiano Paolo Concari dell'Osservatorio astronomico di Suno."}
{"id": "3119796", "revid": "486946", "url": "https://it.wikipedia.org/wiki?curid=3119796", "title": "Aeroporto internazionale di Houston", "text": ""}
{"id": "3119798", "revid": "1718925", "url": "https://it.wikipedia.org/wiki?curid=3119798", "title": "Museo delle scienze Principe Felipe", "text": "Il museo delle scienze Principe Felipe (in spagnolo \"Museo de las Ciencias Pr\u00edncipe Felipe\") \u00e8 un importante museo di Valencia che fa parte della Citt\u00e0 delle Arti e delle Scienze.\nL'edificio, di oltre 40.000 metri quadrati, \u00e8 stato progettato da Santiago Calatrava ed \u00e8 stato aperto al pubblico il 13 novembre 2000. Al suo interno contiene uno dei pi\u00f9 grandi pendoli di Foucault al mondo, lungo circa 30 metri e con una massa di 170 chilogrammi."}
{"id": "3119801", "revid": "339392", "url": "https://it.wikipedia.org/wiki?curid=3119801", "title": "Citt\u00e0 delle Arti e delle Scienze", "text": ""}
{"id": "3119806", "revid": "1305772", "url": "https://it.wikipedia.org/wiki?curid=3119806", "title": "Partito Democratico Sociale (Brasile)", "text": "Il Partito Democratico Sociale (\"Partido Democr\u00e1tico Social\", PDS) fu un partito politico del Brasile.\nStoria.\nIl PDS fu un partito conservatore nato dalla ridenominazione, nel 1980, del partito ARENA (port.: \"Alian\u00e7a Renovadora Nacional\"), uno dei due partiti politici esistenti sotto il sistema bipartito istituito dal regime militare brasiliano nel 1964 e che aveva governato in quegli anni. Fu guidato da Jos\u00e9 Sarney.\nAlle prime elezioni multipartitiche del 1982 per il parlamento ottenne il 43,2%.\nNel 1984, quando fu designato come candidato alla presidenza della repubblica Paulo Maluf, un gruppo consistente guidato da Sarney, lasci\u00f2 il partito, e Maluf nel 1985 ottenne solo il 27.27% dei voti, non venendo eletto.\nNel 1993 si dissolse in seguito alla sua fusione col \"Partito Democratico Cristiano\" (PDC) per formare il \"Partito Progressista Riformatore\" (PPR), di destra, dal 2003 Partito Progressista."}
{"id": "3119809", "revid": "1784492", "url": "https://it.wikipedia.org/wiki?curid=3119809", "title": "Lorenzo Gazzari", "text": "Caratteristiche tecniche.\nConosciuto maggiormente come terzino sinistro, era comunque abile anche con il piede destro.\nCarriera.\nGioc\u00f2 152 partite con l'Hajduk Spalato tra il 1921 ed il 1928, vincendo il suo primo campionato nazionale nel 1927. Si trasfer\u00ec poi, con suo fratello Otmar, a Trieste, giocando con l', dove venne notato dagli osservatori della ACF Fiorentina. Nel 1930 si spost\u00f2 a Firenze, collezionando anche 3 presenze nella Nazionale di calcio italiana B (la prima il 20 marzo 1932).\nAlla fine della sua carriera si dedic\u00f2 al tennis, diventando un insegnante di questo sport."}
{"id": "3119814", "revid": "1543377", "url": "https://it.wikipedia.org/wiki?curid=3119814", "title": "John Hollander", "text": "Nato da genitori ebrei immigrati a New York, ha frequentato la Columbia University, in classe con Allen Ginsberg e con Mark Van Doren e Lionel Trilling come professori. Dopo la laurea, si \u00e8 mantenuto per un po' di tempo scrivendo note di copertina per gli album di musica classica prima di tornare all'universit\u00e0 ed ottenere un Ph.D. in letteratura.\nHa risieduto a Woolbridge (Connecticut) fino alla fine degli anni ottanta, facendo da giudice in molte gare di recitazione studentesche e afferma di essere felice di lavorare con gli studenti sulla poesia e di insegnarla. Sottolinea l'importanza di ascoltare poesie lette ad alta voce. Solitamente scrive le sue poesie direttamente a computer, ma se l'ispirazione lo coglie quando \u00e8 lontano da casa, scrive anche su pezzetti di carta o tovaglioli.\n\u00c8 molto conosciuto anche per le sue traduzioni dallo Yiddish."}
{"id": "3119815", "revid": "767487", "url": "https://it.wikipedia.org/wiki?curid=3119815", "title": "Giuseppe Muzzioli", "text": "Biografia.\nGiuseppe \"Peppino\" Muzzioli, come lui stesso si firmava ed era chiamato confidenzialmente dagli amici e dai compagni di squadra, era uno sportivo famoso e molto amato nella Bologna degli anni Venti del secolo scorso. Si narra fosse cresciuto nel rione del Pratello, una delle zone pi\u00f9 popolari della citt\u00e0. Personaggio schietto, buono, semplice, era un grande appassionato di ippica, sport al quale si dedic\u00f2 una volta abbandonato il calcio giocato, nel 1933.\nCaratteristiche tecniche.\nSoprannominato dalla stampa dell'epoca \"Teresina\", per le sue forme e la sua tendenza a ingrassare, era dotato di uno scatto sbalorditivo, di una velocit\u00e0 sorprendente per un atleta della sua taglia. Non possedeva una grande tecnica di base, ma attaccava sempre, e con la sua velocit\u00e0 metteva in difficolt\u00e0 qualunque avversario. Possedeva una grande potenza nel piede sinistro, i suoi tiri erano autentiche cannonate.\nCarriera.\nGli inizi nella Virtus Bologna.\nCominci\u00f2 giovanissimo nella Virtus Bologna, nel 1920-1921, assieme ad Alberto Giordani, Giuseppe Martelli e Paulo Innocenti. Con la G.S. Virtus disput\u00f2 tre campionati, tutti nella massima serie: 1920-1921, 1921-1922, 1922-1923. Furono buone annate, durante le quali Muzzioli mise in evidenza ottime doti di velocista e contropiedista.\nL'epopea nel Bologna.\nNell'estate del 1923, Hermann Felsner lo port\u00f2 al Bologna per fargli disputare le prime amichevoli in maglia rossoblu. Il primo campionato disputato nel Bologna, nel 1923-1924, non fu esaltante: solo 2 presenze e nessuna rete. Nel campionato successivo, 1924-1925, le cose cambiarono drasticamente e Muzzioli divent\u00f2 titolare fisso nel ruolo di ala sinistra del Bologna: per lui 23 presenze e 6 gol, nella stagione che vide il Bologna aggiudicarsi il primo scudetto della sua storia. Muzzioli fu titolare inamovibile del club rossoblu fino al 1929-1930, quando il suo posto venne preso da Carlo Reguzzoni, la grande ala mancina proveniente dalla Pro Patria.\nRimase nella rosa della squadra fino al 1932-1933, giusto in tempo per fare parte del Bologna che si aggiudic\u00f2 il primo alloro europeo vinto da una squadra italiana: la Coppa dell'Europa Centrale del 1932. Con il Bologna vinse due campionati, rendendosi protagonista del \"gol non gol\" della terza finale contro il Genoa nel 1925, quando un suo tiro accorci\u00f2 le distanze dopo il doppio vantaggio genoano. Fu decisivo anche nello spareggio della finale scudetto contro il Torino, disputatosi il 7 luglio 1929 a Roma: proprio lui, dopo un'azione di Angelo Schiavio, tir\u00f2 sotto la traversa da appena fuori area il pallone che trafisse Vincenzo Bosia.\nL'ultimo anno a Padova.\nChiuse la carriera nel Padova, con 3 presenze e 1 rete nel campionato 1933-1934."}
{"id": "3119818", "revid": "729019", "url": "https://it.wikipedia.org/wiki?curid=3119818", "title": "Centrale nucleare di Lungmen", "text": "La centrale nucleare di Lungmen (in precedenza centrale nucleare di Gongliao e quarta centrale nucleare, abbreviato anche in \u6838\u56db) \u00e8 una centrale nucleare di Taiwan situata presso la citt\u00e0 di Gongliao. L'impianto \u00e8 composto da 2 reattori di tipologia ABWR per 2600MW circa complessivi."}
{"id": "3119821", "revid": "355597", "url": "https://it.wikipedia.org/wiki?curid=3119821", "title": "Edward Kevin Daly", "text": ""}
{"id": "3119826", "revid": "466539", "url": "https://it.wikipedia.org/wiki?curid=3119826", "title": "Anarrhichthys ocellatus", "text": "L'anguilla lupo (Anarrhichthys ocellatus) \u00e8 un pesce perciforme della famiglia degli Anaricadidi. Strettamente imparentata con i pesci lupo del genere \"Anarhichas\", \u00e8 l'unica specie del genere Anarrhichthys.\nDistribuzione.\nVive nell'Oceano Pacifico settentrionale, dal Mar del Giappone e dalle Isole Aleutine fino alla California settentrionale.\nDescrizione.\nQuesto pesce, che a prima vista ricorda moltissimo un'anguilla, pu\u00f2 raggiungere i 203 centimetri e pesare 18,6 chili.\nBiologia.\nSi nutre di crostacei, ricci di mare, mitili e vongole, frantumandone il duro rivestimento con le forti mascelle. Cattura anche alcuni pesci. Vive nelle scogliere rocciose o sui fondali ciottolosi, in acque poco o moderatamente profonde, stabilendo il proprio territorio in una fessura tra le rocce.\nConservazione.\nQuesto grosso pesce \u00e8 curioso e amichevole; solo di rado diviene aggressivo, ma \u00e8 capace di infliggere morsi dolorosi. Le sue carni bianche sono commestibili e saporite. Milton Love annota che \u00ab\u00e8 buono da mangiare e alcuni nativi americani del nord-ovest ne riservano la carne ai guaritori del villaggio\u00bb."}
{"id": "3119828", "revid": "599013", "url": "https://it.wikipedia.org/wiki?curid=3119828", "title": "Dante Paolini", "text": "Carriera.\nInizia a giocare nella squadra della sua citt\u00e0, il , contribuendo in modo decisivo alla promozione in Serie C dei guliesi, e facendosi notare nelle file del Teramo, quando segna 20 gol in Serie C.\nLo ingaggia quindi il , che lo presta prima al Pescara poi al Pisa, con la cui maglia segna 10 gol in Serie B.\nDopo aver giocato il torneo di guerra con l'Imolese torna tra i lagunari, con i quali esordisce in Serie A. Nel frattempo ha arretrato il suo raggio d'azione venendo spesso schierato come terzino.\nL'anno successivo passa al Brescia, dove resta per quattro stagioni. Nella prima di queste segna 7 gol in Serie A, senza riuscire ad evitare la retrocessione delle rondinelle.\nTerminer\u00e0 la carriera in Serie C al Cosenza."}
{"id": "3119829", "revid": "88740", "url": "https://it.wikipedia.org/wiki?curid=3119829", "title": "Vissarion Jakovlevi\u010d \u0160ebalin", "text": "Biografia.\nI suoi genitori erano insegnanti. Studi\u00f2 al liceo musicale di Omsk. Aveva 20 anni quando, seguendo il consiglio del suo professore, si rec\u00f2 a Mosca per sottoporre le sue prime composizioni a Gli\u00e8re e Mjaskovskij. Entrambi i compositori emisero un giudizio molto lusinghiero. \u0160ebalin si diplom\u00f2 al Conservatorio di Mosca nel 1928. La sua composizione di diploma fu la Prima Sinfonia, che l'autore dedic\u00f2 al suo professore Nikolaj Mjaskovskij. Molti anni dopo dedic\u00f2 anche la sua quinta e ultima sinfonia alla memoria di Mjaskovskij.\nNegli anni venti \u0160ebalin era membro dell'Associazione per la Musica Contemporanea (, \"Associacija Sovremennoj Muzyki\"); era un partecipante del circolo informale dei musicisti di Mosca \u2014 \"il gruppo di Lamm\" \u2014 che si riuniva nell'appartamento di Pavel Lamm, un professore del Conservatorio di Mosca. \u0160ebalin era un amico di Dmitrij \u0160ostakovi\u010d, che dedic\u00f2 a \u0160ebalin il quartetto per archi n. 2.\nDopo il diploma del Conservatorio di Mosca, vi insegn\u00f2 come professore e nel 1935 divenne anche capo della classe di composizione dell'Accademia russa di musica Gnessin. Negli anni molto difficili fra il 1942 e il 1948 fu direttore del Conservatorio di Mosca e il direttore artistico della Scuola Musicale Centrale di Mosca. Nel 1948 cadde vittima delle purghe di \u017ddanov contro gli artisti e piomb\u00f2 nell'oscurit\u00e0. Fra i suoi studenti sono annoverati L. Auster, \u0116dison Denisov, Grigorij Frid, Tichon Chrennikov, Kar\u0117n Cha\u010daturjan, Aleksandra Pachmutova, Sofja Gubajdulina e altri. \u0160ebalin fu uno dei fondatori e il presidente (1941-1942) dell'Unione dei Compositori Sovietici.\n\u0160ebalin fu uno dei compositori pi\u00f9 acculturati ed eruditi della sua generazione; il suo stile serio e intellettuala e un certo approccio accademico alla composizione lo rendono simile a Mjaskovskij. Nel 1951 vinse il Premio Stalin.\nNel 1953, \u0160ebalin ebbe un attacco cardiaco seguito da un altro infarto nel 1959 che ne compromise la facolt\u00e0 di parola. L'autopsia post-mortem di \u0160ebalin rivel\u00f2 un danno nel lobo temporale e nel lobo parietale dell'emisfero sinistro. Il caso di \u0160ebalin \u00e8 quindi un caso di afasia senza amusia. Ci\u00f2 nonostante, appena qualche mese prima della morte causata da un terzo infarto nel 1963, port\u00f2 a compimento la sua quinta sinfonia, descritta da Dmitrij \u0160ostakovi\u010d come \"una brillante composizione creativa, densa di altissime emozioni, ottimistica e piena di vita\".\n\u0160ebalin mor\u00ec il 29 maggio 1963 e fu sepolto al Cimitero di Novodevi\u010dij accanto ai suoi professori e colleghi.\nMemoria.\nLe composizioni di \u0160ebalin abbracciano diversi generi musicali, fra i quali l'opera, le sinfonie, i quartetti per archi, trii e sonate, musica corale, romanze, canzoni, musica per drammi, sceneggiati radiofonici e film. Una delle composizioni pi\u00f9 interessanti di \u0160ebalin \u00e8 l'opera \"Ukro\u0161\u010denie stroptivoj\" (\"\u0423\u043a\u0440\u043e\u0449\u0435\u043d\u0438\u0435 \u0441\u0442\u0440\u043e\u043f\u0442\u0438\u0432\u043e\u0439\" \u2013 \"La bisbetica domata\", da William Shakespeare) (1957). Scrisse un'altra opera \"Solnce nad step'ju\" (\"\u0421\u043e\u043b\u043d\u0446\u0435 \u043d\u0430\u0434 \u0441\u0442\u0435\u043f\u044c\u044e\" \u2013 \"Il sole sulla steppa\", 1958) e la commedia musicale \"\u017denich iz posol'stva\" (\"\u0416\u0435\u043d\u0438\u0445 \u0438\u0437 \u043f\u043e\u0441\u043e\u043b\u044c\u0441\u0442\u0432\u0430\"\u2013 \"Lo sposo dall'Ambasciata\", (1942). Port\u00f2 a compimento anche l'opera \"La fiera di Soro\u010dincy\" di Modest Petrovi\u010d Musorgskij nel 1930 e ricostru\u00ec un \"pas de deux\" da lungo tempo mancante da \"Il lago dei cigni\" di \u010cajkovskij grazie a un violinista 'ripetitore' rintracciato nel 1953."}
{"id": "3119830", "revid": "600229", "url": "https://it.wikipedia.org/wiki?curid=3119830", "title": "Friulani", "text": ""}
{"id": "3119831", "revid": "122209278", "url": "https://it.wikipedia.org/wiki?curid=3119831", "title": "Jeanne Cooper", "text": "Ha lavorato in campo televisivo e cinematografico ed ha vinto due Emmy Awards. Nota principalmente per aver recitato in serie come \"Perry Mason\" (1958-1966), \"La grande vallata\" (1965-1966) e \"L.A. Law - Avvocati a Los Angeles\" (1986-1990), si \u00e8 fatta conoscere dal grande pubblico per il ruolo di Katherine Chancellor nella soap opera \"Febbre d'amore\", interpretato dal 1973 al 2013. Sul grande schermo \u00e8 ricordata in film come \"Che nessuno scriva il mio epitaffio\" (1960) con James Darren e in \"Uomini e cobra\" (1970) con Kirk Douglas.\nBiografia.\nCarriera.\nFece il suo esordio nel 1953, anno in cui recit\u00f2 in ben 4 film, tra i quali il western \"Il traditore di Forte Alamo\", e per tutti gli anni cinquanta apparve in pellicole di successo e numerose serie tv. Nel 1963 recit\u00f2 nel telefilm \"Ben Casey\" e si guadagn\u00f2 la prima nomination all'Emmy Award. \nAll'inizio degli anni sessanta decise di dedicarsi alla Tv, dove partecip\u00f2 a serie come \"Gli intoccabili\" (1962-1963), e \"La grande vallata\" (1965-1966), alternando film come il dramma di denuncia \"L'odio esplode a Dallas\" (1962), diretto da Roger Corman.\nNel 1973 venne scelta per interpretare Katherine nella soap opera \"Febbre d'amore\", ruolo che la port\u00f2 alla fama mondiale e le procur\u00f2 numerose nomination all'Emmy, premio che vincer\u00e0 solo una volta come miglior attrice, e una candidatura alla carriera. Alla soap ha alternato cinema e altre serie come \"La tata\" (1997), \"Beautiful\" (2005) e, pi\u00f9 recentemente, \"Sentieri\" (2009).\nHa recitato con le pi\u00f9 grandi star di sempre, tra cui Henry Fonda, Tony Curtis, Raquel Welch, Frank Sinatra, Barbara Stanwyck, Kirk Douglas e molti altri.\nVita privata.\n\u00c8 stata sposata per 23 anni con il produttore televisivo Harry Bernsen Jr., dal 1954 al 1977. La coppia ha avuto tre figli; l'attore Corbin Bernsen (1954), Collin Bernsen (1958) e Caren Bernsen (1960).\nPremi e candidature.\nEmmy Awards.\nVinti:\nNomination:\nSoap Opera Digest Awards.\nVinti:\nCandidatura:"}
{"id": "3119834", "revid": "71433", "url": "https://it.wikipedia.org/wiki?curid=3119834", "title": "Hawaii squadra cinque zero", "text": ""}
{"id": "3119836", "revid": "92723", "url": "https://it.wikipedia.org/wiki?curid=3119836", "title": "Vissarion \u0160ebalin", "text": ""}
{"id": "3119837", "revid": "729019", "url": "https://it.wikipedia.org/wiki?curid=3119837", "title": "Centrale nucleare di Brokdorf", "text": "La centrale nucleare di Brokdorf (in tedesco Kernkraftwerk Brokdorf (KBR)) \u00e8 una centrale nucleare della Germania situata presso la localit\u00e0 di Brokdorf nello Schleswig-Holstein. La centrale \u00e8 composta da un reattore PWR per complessivi 1410MW di potenza."}
{"id": "3119843", "revid": "1344172", "url": "https://it.wikipedia.org/wiki?curid=3119843", "title": "Toscanello Scelto", "text": "Il Toscanello Scelto \u00e8 un tipo di sigaro Toscano, realizzato a macchina e appartenente alla famiglia dei sigari toscani. Entrato in produzione nel 2010, prevede un invecchiamento di 6 mesi diversamente dal Toscanello che ne prevede 4. \n\u00c8 realizzato con tabacco Kentucky nazionale scelto selezionando sia le migliori sementi sia le migliori foglie apicali. Sia come prezzo che come invecchiamento si inserisce tra il Toscanello Speciale e il Toscanello. \u00c8 disponibile in confezioni da 5 pezzi.\nCaratteristiche.\nCaratteristiche distintive del Toscanello Scelto\":"}
{"id": "3119847", "revid": "287204", "url": "https://it.wikipedia.org/wiki?curid=3119847", "title": "Eleazar e Mattan", "text": "La lunetta di Eleazar e Mattan venne affrescata da Michelangelo Buonarroti nel 1508 circa e fa parte della decorazione della parete di fondo della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511 termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Eleazar e Mattan\" fu probabilmente la prima ad essere dipinta da Michelangelo e da essa avviarono i restauri con la recente pulitura.\nDescrizione e stile.\nLe lunette seguono la genealogia di Cristo del Vangelo di Matteo. Eleazar e Mattan erano i penultimi progenitori prima di quella con gli antenati pi\u00f9 diretti, \"Giacobbe e Giuseppe\", e si trova, dando le spalle all'altare, a sinistra sulla parete di fondo. La finestra che taglia la base \u00e8 in questo caso semplicemente dipinta. \nLa lunetta \u00e8 organizzata con un gruppo di tre figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\".\nEleazar, padre di Mattan, \u00e8 per lo pi\u00f9 identificato nel giovane di destra, con la testa di profilo e lo sguardo assorto. Il busto \u00e8 ruotato verso lo spettatore, la gamba destra accavallata, il braccio destro sollevato a toccare la spalla, mentre quello sinistro \u00e8 disteso e appoggiato sulla caviglia della gamba piegata. La sua camicia bianca \u00e8 aperta sul fianco ed ha lo scollo bordato di verde, mentre le brache sono color verde-mela con riflessi cangianti violacei. Un mantello rosso, mollemente allacciato, ricade sulla spalla e la gamba sinistra. Nella sua figura sono stati rilevati due pentimenti, nel profilo del volto e nell'altezza della spalla sinistra. Dietro di lui si scorgono le teste di una donna, con un copricapo scuro, e di un bambino. \nLa parte sinistra della lunetta mostra Mattan che emerge dallo sfondo con un'espressione di stupore o apprensione verso la moglie in primo piano, molto mascolina, che gioca col figlio Giacobbe afferrandolo con le braccia tese. Molto curato \u00e8 il suo abbigliamento, dal corpetto allacciato sotto il braccio alla corta sottomanica gialla, fino al copricapo (di foggia maschile, usato soprattutto dagli Armeni a Venezia) e l'acconciatura. Lungo il sedile di pietra pendono una chiave e un sacchetto di monete attaccati a una cordicella. Qui si vede il restauro fatto, per la caduta di una parte dell'intonaco, al tempo di Pio IV e Gregorio XIII: i toni scuri dimostrano come gi\u00e0 a cinquant'anni circa dal compimento gli affreschi fossero gi\u00e0 notevolmente offuscati.\nNotevole \u00e8 il risalto plastico e la contrapposizione nelle pose dei personaggi in primo piano, studiate per creare un effetto di variazione: a sinistra lo schema \u00e8 pi\u00f9 rigido e statico, a destra pi\u00f9 sciolto e dinamico.\nLa finitura di questa lunetta \u00e8 maggiore di quelle successive e la tonalit\u00e0 chiara del rosa violaceo dello sfondo venne attenuata nelle scene successive."}
{"id": "3119855", "revid": "287204", "url": "https://it.wikipedia.org/wiki?curid=3119855", "title": "Trust (Old Man River)", "text": "Trust \u00e8 il secondo album in studio del cantautore australiano Old Man River, pubblicato il 25 marzo 2010.\nDescrizione.\nLe registrazioni del disco, cominciate nel 2008 e terminate nel novembre 2009, sono avvenute in varie citt\u00e0: Sydney, Tel Aviv e Mumbai e hanno visto la partecipazione di alcuni artisti provenienti dai luoghi di registrazione. L'album contiene infatti anche il pezzo \"Shanti Aaye\", cantato in lingua indiana in duetto con la cantante Hamsika Iyer. L'album \u00e8 stato promosso anche da due tourn\u00e9e: lo \"You're On My Mind Tour\" e il \"Trust Album Tour\"."}
{"id": "3119856", "revid": "1305772", "url": "https://it.wikipedia.org/wiki?curid=3119856", "title": "Un mese in campagna", "text": ""}
{"id": "3119857", "revid": "290948", "url": "https://it.wikipedia.org/wiki?curid=3119857", "title": "Lavasciuga", "text": "La lavasciuga \u00e8 un elettrodomestico che unisce il ciclo di lavaggio a quello di asciugatura.\nIl ciclo di lavaggio \u00e8 identico a quello delle lavatrici, la differenza sostanziale di queste macchine \u00e8 la presenza di un meccanismo che permette l'asciugatura del bucato.\nStoria.\nI primi modelli sono stati sviluppati negli Stati Uniti alla fine degli anni '50 senza trovare per\u00f2 molta fortuna. Compaiono poi in Europa, negli anni '60 e molto pi\u00f9 evoluti iniziano a diffondersi sempre di pi\u00f9 a partire dagli anni '80. Nei primi modelli statunitensi l'asciugatura avveniva con un bruciatore a gas o una resistenza che riscaldava l'aria ed un ventilatore di espulsione.\nDescrizione e funzionamento.\nNei modelli europei contemporanei l'asciugatura del bucato \u00e8 affidata ad un condensatore raffreddato ad acqua o molto pi\u00f9 raramente ad aria: un ventilatore ricircola l'aria all'interno del tamburo rotante ed una resistenza (la potenza media \u00e8 di 1500 W per l'asciugatura) la mantiene a temperatura. Dietro alla vasca \u00e8 montato un condotto in cui \u00e8 nebulizzata acqua fredda di rete che fa condensare il vapore. Vapore condensato ed acqua vengono poi evacuati dalla stessa pompa che si occupa dello svuotamento del cesto nelle normali fasi di lavaggio.\nLa lavasciuga, integrando le funzioni di due elettrodomestici in uno, da una parte porta con s\u00e9 la grande comodit\u00e0 di risparmiare lo spazio di due macchine separate ma ha insita una maggiore complessit\u00e0 costruttiva per via del maggior numero di componenti presenti.\nInoltre nei modelli condensati ad acqua c'\u00e8 un maggior consumo idrico dovuto appunto al meccanismo di asciugatura e lo svantaggio di asciugare un carico parziale rispetto a quello di lavaggio per via del tamburo di dimensioni ridotte rispetto ad una asciugatrice di capacit\u00e0 pari alla lavatrice.\nSe usato correttamente, questo elettrodomestico, avvantaggiato dalla moltitudine di sensori frutto della moderna elettronica, permette di ottenere ottimi risultati di asciugatura e lavaggio ma, spesso, i proclami sensazionalisti dei produttori sovrastimano le reali capacit\u00e0 di asciugatura lasciando i clienti poco soddisfatti, va infatti considerato che per essere asciugato correttamente un kg di biancheria di cotone ha bisogno di un volume di 18-20 decimetri cubi, quando i cesti delle lavasciuga pi\u00f9 generose sono da 70 litri, un valore che corrisponde a non pi\u00f9 di 4 kg di biancheria da asciugare.\nIn un ciclo completo, il consumo di queste macchine \u00e8 quasi tutto determinato dalla componente di asciugatura: i moderni modelli presenti sul mercato hanno valori di circa 1 kWh di energia e 50 litri d'acqua utilizzati per lavaggio. Utilizzando anche la parte di asciugatura si arriva a 3-4 kWh di energia ed un'aggiunta di altri 50 litri di acqua utilizzati per il condensatore. Il consumo energetico \u00e8 comparabile, se non addirittura minore, ad un'asciugatrice tradizionale ma quasi doppio rispetto a quelle che utilizzano la pi\u00f9 evoluta tecnologia a pompa di calore."}
{"id": "3119860", "revid": "1573940", "url": "https://it.wikipedia.org/wiki?curid=3119860", "title": "Tromba barocca", "text": "La tromba barocca \u00e8 uno strumento musicale aerofono a bocchino. Si tratta di un tipo di tromba in uso tra il XVI e il XVIII secolo e oggi di nuovo utilizzata nelle esecuzioni filologiche. La designazione di tromba barocca talvolta \u00e8 sinonimo di tromba naturale. Il termine tromba barocca \u00e8 anche utilizzato per differenziare alcune repliche moderne con dei fori aggiunti, non presenti nelle trombe naturali originali..\nStoria.\nLa tromba naturale fu impiegata in Europa gi\u00e0 in epoca remota, dal Medioevo (che a sua volta la eredit\u00f2 dall'antichit\u00e0) sino a tutto il periodo barocco.\nA Venezia la musica sacra per tromba fu introdotta dal compositore Giovanni Legrenzi, tuttavia il centro pi\u00f9 importante per la creazione e diffusione del repertorio per questo strumento fu Bologna, come testimoniano numerose opere di musicisti attivi a S. Petronio e presso l'Accademia Filarmonica (tra cui Maurizio Cazzati, Giovanni Buonaventura Viviani, Andrea Grossi, Giovanni Bononcini e Giuseppe Torelli).\nLa tromba naturale anticamente era usata per la comunicazione militare o nelle cerimonie pubbliche. Con la decadenza dell'Impero Romano, il suo utilizzo diminu\u00ec progressivamente, ma nel 1638 il trattato del compositore Girolamo Fantini dedicato a questo strumento, indicava ancora nel titolo: \"Modo per Imparare a sonare di Tromba tanto di guerra quanto musicalmente in Organo, con Tromba Sordina, col Cimbalo, e ogn'altro istrumento\". Il primo moderno trattato sulla tromba risale per\u00f2 al 1614 e fu manoscritto da Cesare Bendinelli con il titolo \"Tutta l'arte della trombetta\".\nMusicisti virtuosi come Fantini dimostrarono che, suonando nel registro pi\u00f9 alto dello strumento e correggendo con l\"'embochure\" le note dell'undicesima e tredicesima armonica, era possibile eseguire scale diatoniche maggiori e minori e dunque melodie su una tromba naturale. I migliori musicisti erano in grado addirittura di suonare, correggendo con le labbra, note cromatiche estranee alla serie armonica, che venivano prevalentemente impiegate come note di passaggio. In Germania questa tecnica era chiamata \"Heruntertreiben\", ovvero \"riduzione\". Altri armonici non intonati, come il settimo e il quattordicesimo (Si\u266d in uno strumento in Do) che risultano molto calanti, venivano solitamente evitati dai compositori, ma potevano trovare impiego ad esempio per le loro qualit\u00e0 sonore inusuali.\nCompositori del Settecento come Antonio Vivaldi, Georg Philipp Telemann, Georg Friedrich H\u00e4ndel e Johann Sebastian Bach utilizzavano spesso le trombe sia nella musica sacra sia in quella orchestrale che in lavori solisti. Molte di queste parti per tromba sono tecnicamente piuttosto difficili da suonare su uno strumento naturale ed erano spesso scritte per musicisti virtuosi, come Gottfried Reiche (capo trombettista di Bach e soggetto di un famoso dipinto dell'epoca) o Valentine Snow, per il quale H\u00e4ndel compose alcune delle sue parti di tromba pi\u00f9 note. In effetti, trombettisti altamente qualificati erano un bene prezioso per l'epoca, tenuti in grande considerazione e avidamente ricercati dai mecenati musicali.\nLa maggior parte di pezzi per tromba barocca sono stati scritti per uno strumento naturale intonato in do o in re. \nStrumenti originali.\nIn Italia, il primo costruttore di trombe secondo le caratteristiche che questo strumento manterr\u00e0 sino al periodo barocco, fu il senese Ubaldo Montini, di cui rimane un esemplare che porta la data del 1523. In Europa il centro di produzione pi\u00f9 importante fino al XVIII sec. fu Norimberga. Alcuni dei migliori strumenti d'epoca risalgono almeno al 1580 circa e furono realizzati da Anton Schnitzer. Altri importanti fabbricanti di trombe sono stati le famiglie Hainlein, Haas ed Ehe, sempre di Norimberga, ed il londinese William Bull. Gli strumenti realizzati da questi artigiani sono attualmente classificati come 'trombe naturali', ma, ovviamente, all'epoca erano chiamati semplicemente trombe. Il termine 'tromba barocca' indica perci\u00f2 oggigiorno copie o riproduzioni degli strumenti d'epoca, o 'trombe naturali', il cui impiego \u00e8 ormai prevalente nelle prassi esecutive filologiche. Gli strumenti originali sono raramente usati, sia per il loro valore storico che li rende particolarmente preziosi, sia per la vetust\u00e0 che li rende di fatto inutilizzabili.\nCome accennato all'inizio, alcuni esecutori moderni preferiscono le trombe naturali che riproducano fedelmente gli originali del periodo barocco, ma la maggior parte propende per un tipo di tromba con fori addizionali, inesistenti all'epoca.\nLa controversia sull'opportunit\u00e0 di utilizzo di questi strumenti modificati \u00e8 ancora irrisolta; in genere, gli esecutori considerano indispensabile la presenza almeno di un foro nel loro strumento, come compromesso per ottenere un suono il pi\u00f9 possibile simile all'originale, ma con accettabili prestazioni di intonazione e di precisione negli attacchi. La questione \u00e8 abbastanza complessa poich\u00e9 il termine 'musica barocca' abbraccia un arco cronologico piuttosto ampio e i cambiamenti avvenuti durante questo periodo coinvolgono sia gli strumenti che il repertorio musicale, comportando l'impiego, ad esempio, di differenti alterazioni, non utilizzate in precedenza.\nUn famoso suonatore di tromba fu Gottfried Reiche. Nel suo ritratto realizzato da Elias Gottlob Hau\u00dfmann, imbraccia una tromba a spirale, anche detta 'da postiglione'."}
{"id": "3119864", "revid": "1652635", "url": "https://it.wikipedia.org/wiki?curid=3119864", "title": "Giacobbe e Giuseppe", "text": "La lunetta di Giacobbe e Giuseppe venne affrescata da Michelangelo Buonarroti nel 1508 circa e fa parte della decorazione della parete di fondo della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a essere dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Giacobbe e Giuseppe\" fu probabilmente la seconda ad essere dipinta da Michelangelo.\nDescrizione e stile.\nLe lunette seguono la genealogia di Cristo del Vangelo di Matteo. Giacobbe e Giuseppe erano gli antenati pi\u00f9 diretti di Cristo, e la loro lunetta si trova, dando le spalle all'altare, a destra sulla parete di fondo. La finestra che taglia la base \u00e8 in questo caso semplicemente dipinta. \nLa lunetta \u00e8 organizzata con un gruppo di figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\". Si tratta dell'unica tabella nella prima met\u00e0 della cappella senza i modiglioni laterali. \nGiacobbe (secondo l'interpretazione dominante), a sinistra, \u00e8 corrucciato e perplesso, avvolto in ampio e pesante mantello giallo. Egli domina, per cromia ed espressivit\u00e0, il gruppo familiare, composto anche da una donna e un fanciullo in secondo piano. Il volto di Giacobbe \u00e8 reso con pennellate fitte e minute, spesso tratteggiate a incrocio, in modo da evidenziare ogni particolare, mentre le figure dietro di lui sono pi\u00f9 sommarie. \nA destra una figura femminile, che dovrebbe essere Maria, si volta con la testa verso lo spettatore mentre gli d\u00e0 la schiena. La sua figura spicca per vivacit\u00e0 e per il risalto dato dal copricapo esotico, con fasce a tricorno e una decorazione e inserti bianchi. Il suo volto sfuma lievemente in profondit\u00e0, esaltato dal colore cangiante del mantello che le avvolge la spalla in quel punto. \nIl Bambin Ges\u00f9 \u00e8 tra le braccia di Giuseppe in penombra, mentre una bambina distende uno specchio verso di lui, compiendo una torsione, forse un'allegoria della Chiesa. \nGiuseppe sarebbe l'uomo sullo sfondo, ma vi sono anche interpretazioni che ribaltano questa ipotesi: Giuseppe sarebbe l'uomo col manto giallo e la donna a destra sarebbe la moglie di Giacobbe. Si tratta per\u00f2 di un'ipotesi meno seguita, poich\u00e9 la donna ha troppo risalto e il suo mantello rosa \u00e8 un attributo tipicamente mariano."}
{"id": "3119865", "revid": "287204", "url": "https://it.wikipedia.org/wiki?curid=3119865", "title": "Pedro Lopez de Ayala", "text": ""}
{"id": "3119874", "revid": "729019", "url": "https://it.wikipedia.org/wiki?curid=3119874", "title": "Guerra della Confederazione", "text": "La guerra del confederazione (conosciuta in Per\u00f9 come Guerra cilo-confederata) (1836-1839), \u00e8 stato un conflitto combattuto fra la Confederazione Per\u00f9-Bolivia da un lato, e da Cile, Argentina dall'altro, combattuto perlopi\u00f9 nel territorio attuale del Per\u00f9 e che fin\u00ec con la sconfitta della federazione e la dissoluzione della stessa.\nLa creazione nel 1836 della Confederazione Per\u00f9-Bolivia da parte di Andr\u00e9s de Santa Cruz caus\u00f2 grandi preoccupazioni nelle nazioni confinanti. Il potenziale potere di questa nazione risvegli\u00f2 l'opposizione dell'Argentina e soprattutto del Cile, non solo a causa dell'espansione territoriale della confederazione, ma anche per la pericolosa minaccia che uno stato cos\u00ec ricco avrebbe potuto significare in quell'area.\nDiego Portales y Palazuelos, che a quel tempo era al potere sotto il presidente Jos\u00e9 Joaqu\u00edn Prieto Vial, era molto preoccupato che la nuova confederazione potesse spezzare l'equilibrio dei poteri, costituendo una minaccia all'indipendenza del Cile, e cos\u00ec divenne immediatamente suo nemico.\nQuesta fu soltanto una delle ragioni della guerra. In realt\u00e0 entrambe le nazioni erano in aspra competizione per il controllo delle rotte commerciali del Pacifico. I Nord-Peruviani inoltre consideravano la Confederazione una seria minaccia per i loro interessi economici."}
{"id": "3119879", "revid": "34854374", "url": "https://it.wikipedia.org/wiki?curid=3119879", "title": "Bairiki", "text": ""}
{"id": "3119880", "revid": "34854392", "url": "https://it.wikipedia.org/wiki?curid=3119880", "title": "South Tarawa", "text": ""}
{"id": "3119886", "revid": "125699042", "url": "https://it.wikipedia.org/wiki?curid=3119886", "title": "Reazione di spostamento del gas d'acqua", "text": "La reazione di spostamento del gas d'acqua o reazione wgs (dall'inglese \"water-gas shift reaction\") o reazione di Dussan \u00e8 la reazione chimica tra monossido di carbonio e acqua che d\u00e0 idrogeno e anidride carbonica:\nLa reazione viene catalizzata da Fe2O3-Cr2O3 o altri metalli di transizione.\nFu scoperta nel 1780 da Felice Fontana. \u00c8 di importanza industriale perch\u00e9 viene usata per produrre idrogeno di elevata purezza (dal syngas) per la sintesi dell'ammoniaca.\nLa reazione di spostamento del gas d'acqua viene utilizzata in combinazione ad un processo di adsorbimento della CO2 nel processo noto come sorption enhanced water gas shift, con l'obiettivo di produrre un flusso di idrogeno ad alta pressione a partire dal gas di sintesi."}
{"id": "3119887", "revid": "339392", "url": "https://it.wikipedia.org/wiki?curid=3119887", "title": "Reazione wgs", "text": ""}
{"id": "3119888", "revid": "339392", "url": "https://it.wikipedia.org/wiki?curid=3119888", "title": "Water-gas shift reaction", "text": ""}
{"id": "3119889", "revid": "339392", "url": "https://it.wikipedia.org/wiki?curid=3119889", "title": "Reazione di Dussan", "text": ""}
{"id": "3119890", "revid": "339392", "url": "https://it.wikipedia.org/wiki?curid=3119890", "title": "Water gas shift reaction", "text": ""}
{"id": "3119904", "revid": "339392", "url": "https://it.wikipedia.org/wiki?curid=3119904", "title": "Shift del gas d'acqua", "text": ""}
{"id": "3119905", "revid": "1543377", "url": "https://it.wikipedia.org/wiki?curid=3119905", "title": "Crossfire (Brandon Flowers)", "text": "Crossfire \u00e8 il primo singolo da solista del cantautore Brandon Flowers, frontman dei The Killers.\nProdotto da Brendan O'Brien, il singolo \u00e8 il primo estratto dall'album di debutto di Flowers, intitolato \"Flamingo\".\nStoria.\nIl 14 giugno il singolo \u00e8 stato trasmesso per la prima volta da BBC Radio 1, durante un'intervista.\nIl video \u00e8 stato pubblicato l'8 luglio 2010 su VEVO. La versione su vinile \u00e8 stata pubblicata il 3 agosto, nel lato B vi \u00e8 una versione acustica di \"On the Floor 2.0\".\nIl 23 agosto il singolo \u00e8 risultato il pi\u00f9 trasmesso della settimana da parte di BBC Radio 1 e BBC Radio 2. Il 6 settembre \"Crossfire\" \u00e8 stato numero 1 alla NME Chart.\nTracce.\niTunes download\nPromo CD\n10\" Vinile\nIl video.\nIl singolo \u00e8 stato accompagnato da un videoclip diretto da Nash Edgerton, avente come protagonisti lo stesso Brandon Flowers e la nota attrice Charlize Theron.\nIl video \u00e8 girato nello stile di un film d'azione americano, e vede Charlize Theron trarre in salvo il cantante da 3 diverse situazioni di pericolo. L'attrice riveste quindi il ruolo di un'eroina pronta a salvare il proprio uomo. La conclusione del video segue la regola del tradizionale \"lieto fine\" che caratterizza molti film hollywoodiani: nell'ultima scena un tramonto fa da sfondo ai due protagonisti che insieme viaggiano in auto verso la loro salvezza."}
{"id": "3119917", "revid": "466539", "url": "https://it.wikipedia.org/wiki?curid=3119917", "title": "Reazione di reforming con vapore", "text": "La reazione di reforming con vapore (o semplicemente reazione di reforming o steam reforming) \u00e8 un processo di interesse industriale per la produzione di syngas a partire da idrocarburi (spesso metano) e vapore acqueo.\nTrova impiego nella sintesi dell'ammoniaca e nella sintesi del metanolo.\nReazioni coinvolte.\nLa reazione di reforming con vapore si divide in due fasi:\nLa miscela di gas ottenuta tramite reforming primario contiene metano (CH4) residuo, monossido di carbonio (CO), acqua(H2O) e idrogeno (H2). Tramite il reforming secondario viene svolta una post-combustione con aria attraverso la quale si ottiene una maggiore concentrazione di monossido di carbonio e idrogeno e una minore concentrazione di metano residuo.\nLe reazioni coinvolte nel reforming secondario sono le seguenti:\nPer lo svolgimento di tale processo si usa nichel supportato come catalizzatore.\nLa prima reazione \u00e8 una endotermica, per cui si opera ad elevata temperatura (700 \u00b0C) per favorire tale reazione. Per la seconda fase invece non si usa ossigeno puro (O2), bens\u00ec aria perch\u00e9 la reazione \u00e8 esotermica e in presenza di ossigeno puro si raggiungerebbero temperature troppo elevate. Inoltre la temperatura di partenza \u00e8 elevata (circa 900 \u00b0C) e la concentrazione del metano residuo non molto alta.\nNel caso in cui il syngas ottenuto sia successivamente usato per la sintesi dell'ammoniaca (dopo reazione di spostamento del gas d'acqua), l'utilizzo dell'aria al posto dell'ossigeno puro \u00e8 inoltre vantaggioso perch\u00e9 cos\u00ec la miscela ottenuta contiene gi\u00e0 azoto (N2), che \u00e8 utilizzato come reagente assieme all'idrogeno."}
{"id": "3119918", "revid": "219355", "url": "https://it.wikipedia.org/wiki?curid=3119918", "title": "Produzione dell'ammoniaca", "text": ""}
{"id": "3119919", "revid": "219355", "url": "https://it.wikipedia.org/wiki?curid=3119919", "title": "Reazione di reforming", "text": ""}
{"id": "3119920", "revid": "219355", "url": "https://it.wikipedia.org/wiki?curid=3119920", "title": "Steam reforming", "text": ""}
{"id": "3119925", "revid": "287204", "url": "https://it.wikipedia.org/wiki?curid=3119925", "title": "Achim ed Eliud", "text": "La lunetta di Achim ed Eliud venne affrescata da Michelangelo Buonarroti nel 1508-1511 circa e fa parte della decorazione delle pareti della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Papa Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Achim ed Eliud\" fu probabilmente la terza ad essere dipinta.\nDescrizione e stile.\nLe lunette seguono la genealogia di Ges\u00f9 del Vangelo secondo Matteo. Achim ed Eliud sono nell'ultima lunetta della parete destra. \nEssa \u00e8 organizzata con un gruppo di figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\". Fu dipinta in quattro \"giornate\": una per la targa e la parte superiore della cornice, una per l'intero gruppo di destra, due per quello di sinistra; siccome una di queste giornate ha la forma irregolare di un triangolo rovesciato sopra la testa del vecchio, si pensa che la scena sia frutto di un ripensamento, secondo il quale la figura venne ridipinta una seconda volta tutta in un colpo.\nL'identit\u00e0 dei personaggi \u00e8 del tutto incerta e resta molto difficile stabilire quale sia l'uno e quale l'altro. A sinistra si vede un vecchio con accanto una bimba dalla posa molto studiata secondo un'energica torsione. L'effetto scultoreo della sua figura \u00e8 in larga parte dovuto al contrapposto delle ginocchia col nodo formato dalle braccia intrecciate, il tutto accentuato dalle cadenze grandiose del panneggio. Il mantello color arancio ricade infatti pesante, assecondando anche la forma cubica del sedile, un dettaglio che si trova anche nella \"Madonna della Scala\" (1491 circa). L'atteggiamento dell'uomo \u00e8 meditativo, abbandonato in apparenza ma carico di energia.\nA destra si vede un gruppo di una madre col figlio. La donna, con grande naturalezza, \u00e8 girata verso il bambino, dando le spalle allo spettatore, mentre distende il braccio e la mano per afferrare del cibo da un piatto appoggiato su uno sgabello in primo piano. In questa lato sottili passaggi luministici scandiscono i piani in profondit\u00e0, con le zone di fondo trattate con pennellate liquide e larghe, mentre nelle zone in primo piano esse sono pi\u00f9 fitte e corpose. Gli effetti cangianti aiutano ad esaltare la plasticit\u00e0 delle forme."}
{"id": "3119926", "revid": "287204", "url": "https://it.wikipedia.org/wiki?curid=3119926", "title": "Gabor A. Somorjai", "text": ""}
{"id": "3119927", "revid": "219355", "url": "https://it.wikipedia.org/wiki?curid=3119927", "title": "Frederick D. Rossini", "text": ""}
{"id": "3119928", "revid": "219355", "url": "https://it.wikipedia.org/wiki?curid=3119928", "title": "Thomas Midgley, Jr.", "text": ""}
{"id": "3119929", "revid": "219355", "url": "https://it.wikipedia.org/wiki?curid=3119929", "title": "Elias J. Corey", "text": ""}
{"id": "3119931", "revid": "183694", "url": "https://it.wikipedia.org/wiki?curid=3119931", "title": "Gas di cokeria", "text": "Il gas di cokeria \u00e8 una miscela di gas ottenuto per distillazione secca di alcuni tipi di litantrace.\nLa litantrace viene distillata per produrre coke metallurgico, il gas risultante \u00e8 usato come combustibile, come reagente o come fonte di idrogeno.\nLa composizione \u00e8 molto simile a quella del gas di citt\u00e0, ma con un contenuto di idrogeno pi\u00f9 alto. \u00c8 utilizzato come fonte di H2, nel passato \u00e8 stato usato anche come fonte di CH4 in Germania e di C2H4 in Gran Bretagna."}
{"id": "3119932", "revid": "73843", "url": "https://it.wikipedia.org/wiki?curid=3119932", "title": "Pietro Morando (scultore)", "text": "Chiamato \"Paolo Morando\" dal Bacchi \u00e8 documentato a Venezia dal 1652 al 1672.\nIntagliatore maestro di Marchi\u00f2 Molziner, \u00e8 noto soltanto per i dossali lignei con \"Episodi della vita di San Giovanni Battista\", intervallati da telamoni allegorici, databili dal 1652 o 1664 al 1672, oggi ricomposti nella Sagrestia della chiesa di San Pietro Martire a Murano per volere di don Stefano Tosi, canonico di Torcello (1813-20). Tale complesso scultoreo si trovava in origine nella sala dell'Albergo della vicina Scuola di san Giovanni dei Battuti di Murano, edificio soppresso nel 1810.\nIn \"Otto giorni a Venezia\" Di Antonio Quadri del 1826 \u00e8 citata l'opera del Morando nella sagrestia della \"chiesa de' Ss. Pietro e Paolo\" a Murano: \"Intagli in legno adornano le pareti, rappresentano la vita di S. Giovanni Battista, e varie figure d'Imperatori e di Filosofi opere di Pietro Morando ano 1652\".\nPartecip\u00f2 anche assieme a Francesco Fanoli e Zuane Salvetti ai lavori di intaglio della poppa, galleria ed interni della nave pubblica \"Costanza Guerriera\" nell'Arsenale. \nRisulta avere avuto una bottega propria nel 1671 ed attivo ancora nel 1712."}
{"id": "3119933", "revid": "253269", "url": "https://it.wikipedia.org/wiki?curid=3119933", "title": "Julie Adams", "text": "Biografia.\nDopo aver seguito la famiglia risiedendo in diverse citt\u00e0, all'et\u00e0 di 19 anni venne eletta \"Miss Little Rock\" e in seguito si trasfer\u00ec a Hollywood per intraprendere la carriera di attrice. Dopo alcune piccole partecipazioni, venne presa sotto contratto dalla Universal con il suo nome d'arte, che inizialmente era Julia, ma che dopo pochi anni l'attrice cambi\u00f2 in Julie.\nAll'inizio degli anni cinquanta lavor\u00f2 al fianco di diversi attori di prima grandezza come James Stewart in \"L\u00e0 dove scende il fiume\" (1952) di Anthony Mann, Tyrone Power in \"L'avventuriero della Luisiana\" (1953) di Rudolph Mat\u00e9, e Rock Hudson in \"Il diario di un condannato\" (1953) di Raoul Walsh, ma il grande successo giunse con il film di fantascienza \"Il mostro della laguna nera\" (1954) di Jack Arnold. In seguito prese parte a pochi film, tra cui \"Per un pugno di donne\" (1965) di Norman Taurog e \"\u00c8 una sporca faccenda, tenente Parker!\" (1974) di John Sturges.\nSin dal 1959 lavor\u00f2 anche per la televisione come guest star in diversi telefilm e spettacoli come \"The Andy Griffith Show\". Tra le ultime partecipazioni sono da ricordare la soap-opera \"Capitol\", nel ruolo di Paula Denning, e diversi episodi de \"La signora in giallo\", nel ruolo dell'agente immobiliare Eve Simpson.\nVita privata.\n\u00c8 stata sposata dal 1950 al 1953 con lo sceneggiatore Leonard B. Stern, e dal 1954 al 1981 con l'attore Ray Danton. Da questo matrimonio sono nati i figli Steven e Mitchell."}
{"id": "3119934", "revid": "113284304", "url": "https://it.wikipedia.org/wiki?curid=3119934", "title": "Libreria di runtime", "text": "Una libreria di runtime (o libreria runtime), \u00e8 una libreria software usata da un compilatore per implementare delle funzioni integrate all'interno di un linguaggio di programmazione durante il runtime (esecuzione) di un programma.\nUna libreria di runtime include spesso funzioni per l'Input/output o per la gestione della memoria.\nQuando il codice sorgente di un programma viene tradotto nel rispettivo linguaggio finale da un compilatore, se ogni comando o funzione del sorgente fosse tradotto completamente ogni volta nel corrispondente codice programma questo subirebbe un aumento vertiginoso delle proprie dimensioni. \nInvece il compilatore utilizza spesso delle funzioni ausiliarie specifiche che sono per la maggior parte inaccessibili ai programmatori che sviluppano le applicazioni e che sono implementate nella libreria di runtime. A seconda della struttura del compilatore, la libreria di runtime spesso pu\u00f2 contenere anche la libreria standard del rispettivo compilatore oppure essere contenuta in essa.\nInoltre alcune funzioni che possono essere eseguite (o sono pi\u00f9 efficienti o accurate) solo durante l'esecuzione vengono implementate nella libreria di runtime, come ad esempio alcuni errori logici, il controllo dei puntatori dei vettori, il controllo dei tipi di dato dinamici, la gestione delle eccezioni e le funzionalit\u00e0 di debug. Per questo motivo molti errori di programmazione non vengono scoperti fintanto che il programma non viene provato in un ambiente \"vero\" con dati reali, nonostante la possibile presenza di controlli sofisticati in fase di compilazione ed i test di pre-rilascio. In questo caso l'utente finale pu\u00f2 imbattersi in un messaggio di \"errore di runtime\" (errore di esecuzione).\nDi solito una libreria di runtime realizza molte funzioni accedendo al sistema operativo: molti linguaggi di programmazione hanno funzioni integrate che non devono necessariamente essere realizzate nel compilatore ma possono essere implementate nella libreria di runtime. Perci\u00f2 il confine fra libreria di runtime e libreria standard \u00e8 dato dal progettista del compilatore. Pertanto una libreria di runtime \u00e8 sempre specifica per un determinato compilatore ed una determinata piattaforma.\nIl concetto di libreria di runtime non deve essere confuso con quello di un'ordinaria \"libreria di programma\" come quella creata da un programmatore per un'applicazione o fornita da terzi oppure con quello di libreria dinamica, vale a dire una libreria di programma linkata durante l'esecuzione. Ad esempio il linguaggio C richiede una libreria di runtime molto esigua ma definisce una libreria standard molto grande, chiamata la libreria standard del C, che ogni implementazione deve fornire."}
{"id": "3119937", "revid": "84184", "url": "https://it.wikipedia.org/wiki?curid=3119937", "title": "Otto Frisch", "text": ""}
{"id": "3119938", "revid": "287204", "url": "https://it.wikipedia.org/wiki?curid=3119938", "title": "Paul Gotz", "text": ""}
{"id": "3119940", "revid": "228587", "url": "https://it.wikipedia.org/wiki?curid=3119940", "title": "Lago Dal", "text": "Il lago Dal, situato nella citt\u00e0 di Srinagar, \u00e8 il secondo lago pi\u00f9 grande nello Stato del Jammu e Kashmir, lungo circa sei chilometri, con un'elevazione media di 1.583 metri, la sua profondit\u00e0 massima \u00e8 di 6 metri nella sua parte pi\u00f9 profonda nel lago Nagin, quella media di 1,4 m. Il lago si estende su una superficie di 18 chilometri quadrati e fa parte di una zona umida naturale che copre 21,1 chilometri quadrati, compresi i suoi giardini galleggianti di fiori di loto.\nIl lago \u00e8 diviso da argini in quattro bacini: Gagribal, Lokut Dal, Bod Dal e Nagin (anche se il lago Nagin \u00e8 anche considerato come indipendente). Lokut-Dal e Bod Dal hanno ciascuno un'isola al centro, rispettivamente Rup Lank (o Chinari Char) e Sona Lank. \nSulla riva del lago, si allunga un viale con molti grandi alberghi; ci sono poi i giardini Mughal, come Shalimar Bagh e Nishat Bagh, costruiti durante il regno dell'imperatore Mughal Jahangir.\nDurante la stagione invernale, la temperatura raggiunge a volte i -11\u00a0\u00b0C e si ha il congelamento del lago dove si pu\u00f2 camminare e pattinare.\nIl lago Dal \u00e8 parte integrante del turismo ed \u00e8 soprannominato \"Srinagar's Jewel\", fonte importante per l'attivit\u00e0 commerciale nella pesca d'acqua e negli impianti di raccolta oltre che per le famose house boats o case galleggianti del Kashmir e le shikara.\nIl governo si impegna contro l'eutrofizzazione del lago, cio\u00e8 l'eccessivo accrescimento degli organismi vegetali acquatici che si ha per effetto della presenza nell'ecosistema acquatico di dosi troppo elevate di sostanze nutritive come azoto, fosforo o zolfo, provenienti da fonti naturali o antropiche (come i fertilizzanti e gli scarichi civili). L'accumulo di tali elementi causa la proliferazione di alghe microscopiche che, a loro volta, non essendo smaltite dai consumatori primari, determinano una maggiore attivit\u00e0 batterica; aumenta cos\u00ec il consumo globale di ossigeno e la mancanza di quest'ultimo provoca alla lunga la morte dei pesci."}
{"id": "3119942", "revid": "525063", "url": "https://it.wikipedia.org/wiki?curid=3119942", "title": "Frattale di Mandelbrot", "text": ""}
{"id": "3119943", "revid": "122574006", "url": "https://it.wikipedia.org/wiki?curid=3119943", "title": "Beppe Tenti", "text": "Biografia.\nImpresario edile fino ai 30 anni, iscritto al Club Alpino Italiano (CAI), durante le escursioni con gli amici ha l'idea di organizzare un viaggio sul Kilimangiaro e con 58 compagni del CAI Uget di Torino, senza conoscere altra lingua oltre l'italiano, varca per la prima volta i confini della propria nazione. L'esperienza lo spinge a cambiare professione e nel 1967 fonda la \"Trekking International\", agenzia di viaggi impegnata nell'organizzazione di spedizioni e viaggi d'avventura.\nNel 1970 pianifica e gestisce uno dei primi trekking commerciali organizzati al mondo al campo base dell'Everest, portandovi circa 200 persone in 35 giorni di viaggio. Nel 1971 organizza con Reinhold Messner la spedizione al Noshaq in Afghanistan e con lui \u00e8 successivamente responsabile di numerose altre imprese sugli ottomila della terra, mettendolo anche a libro paga per pagare i permessi di accesso alle montagne. Dal 1982 inizia a produrre filmati televisivi ed \u00e8 a capo della seconda troupe televisiva e controfigura nel film Marco Polo di Giuliano Montaldo, prodotto dalla Rai.\nNel 1985 percorre la Via della Seta da Venezia a Pechino, con 3 Fiat Panda 4x4 e un PM 40 4x4 Iveco, nella \"Marco Polo Expedition\". Il 1\u00ba maggio 1985 la spedizione si trova al confine tra Nepal e Tibet (Cina): la prima volta nella storia che mezzi occidentali passano l'Himalaya per giungere a Lhasa e a Pechino. I filmati realizzati da Tenti vengono trasmessi da Italia sera, che ne paga l'acquisto, sorprendendo l'autore stesso che decide perci\u00f2 di intraprendere professionalmente la produzione televisiva.\nNel 1986 affitta l'Arena di Verona e organizza i festeggiamenti per la conquista dei 14 ottomila di Messner, occasione nella quale si conclude la collaborazione tra i due. Tre anni dopo organizza la riedizione del \"Raid Pechino-Parigi\": viaggio con una storica Itala da Pechino a Parigi. L'intero percorso \u00e8 trasmesso in tredici puntate su Rai 1.\nOverland.\nNel 1991 propone alla Fiat, che aveva appena acquisito la New Holland, una spedizione via terra con tre trattori - uno verde, uno bianco e uno rosso (in onore alla bandiera italiana) - dall'Italia a New York, passando per lo Stretto di Bering, ma la proposta viene rifiutata.\nNel 1994 viene ricontattato per concretizzare l'idea, e la Fiat per mezzo della controllata Iveco gli mette a disposizione quattro camion arancioni, a Bolzano. Cos\u00ec, nel 1995 Tenti sviluppa il primo viaggio del progetto Overland, una serie di spedizioni e documentari televisivi attorno al globo, nelle quali \u00e8 accompagnato dal figlio Filippo e da altri avventurieri. Overland, con pi\u00f9 di dieci spedizioni organizzate, viene successivamente insignita del 32\u00ba Premio Saint Vincent per il giornalismo e diviene portavoce dell'Unicef e della Convenzione dei Diritti dei Bambini.\nNel 2002 Overland \u00e8 scelta per produrre il filmato d'introduzione all'Anno internazionale della montagna, nella sala grande delle Nazioni Unite a New York, con la motivazione: \"L'unica grande avventura dello scorso Millennio che ha raggiunto tutti i massicci montagnosi della Terra\". Nel 2007 organizza la riedizione del \"Raid Pechino-Parigi\" in occasione del centenario dell'impresa, con la storica Itala con la quale Scipione Borghese vinse il raid automobilistico nel 1907. La spedizione Overland 11 percorre l'itinerario in senso inverso, da Parigi a Pechino. L'intero viaggio \u00e8 trasmesso in tredici puntate su Rai 1.\nPer lo svolgimento di Overland 13 nel 2010, Tenti e il gruppo di spedizione percorrono per la prima volta al mondo la tratta Roma - Shangai con 4 furgoncini Piaggio Porter elettrici senza pilota. La spedizione di Overland 14, svoltasi nel 2013 nel Caucaso, vede Beppe Tenti occuparsi della narrazione dei testi delle otto puntate, trasmesse su Rai 1 tra il 1\u00ba luglio e il 26 agosto 2013, in seconda serata."}
{"id": "3119946", "revid": "33689", "url": "https://it.wikipedia.org/wiki?curid=3119946", "title": "Agatangelo (storico)", "text": "Biografia.\nNon si sa molto di Agatangelo (in armeno \u0531\u0563\u0561\u0569\u0561\u0576\u0563\u0565\u0572\u0578\u057d; in greco \u1f08\u03b3\u03b1\u03b8\u03ac\u03b3\u03b3\u03b5\u03bb\u03bf\u03c2 \"Portatore di buone notizie\"), un nome forse fittizio. Nonostante tratti argomenti risalenti all'epoca di Tiridate III, re d'Armenia dal 286 al 330, \u00e8 stata redatta attorno alla met\u00e0 del V secolo ed \u00e8 stata citata per la prima volta nella \"Storia dell'Armenia\" di Lazzaro di Parp. \nL'opera di Agatangelo, \"Storia degli Armeni\", racconta della conversione degli armeni al cristianesimo attraverso la vita ed i discorsi di San Gregorio, trascritti dal greco in lingua armena con evidenti parzialit\u00e0 a favore del popolo armeno. Il testo greco \u00e8 recentemente stato riconosciuto come non originale ma risultante a sua volta da una traduzione, probabilmente della seconda met\u00e0 del VI secolo. Il testo originale sarebbe invece proprio quello in lingua armena risalente alla seconda met\u00e0 del V secolo. \nLo storico e orientalista Alfred von Gutschmid (1835-1887) ha sostenuto che l'ignoto autore armeno si sia avvalso di autentiche notizie sulla vita di San Gregorio e della vita e del martirio di Santa Ripsima (in armeno Hripsime) della priora Gaiana e delle sue 35 compagne. In realt\u00e0 i dati storici in quest'opera risultano mescolati con leggende ed integrazioni di origine incerta.\nIl libro di Agatangelo \u00e8 stato tradotto in diverse lingue, tra cui la greca e la latina riprodotte negli \"Acta Sanctorum Bollandistarum\", volume VIII."}
{"id": "3119950", "revid": "34392", "url": "https://it.wikipedia.org/wiki?curid=3119950", "title": "Giuseppe Tenti", "text": ""}
{"id": "3119954", "revid": "2091899", "url": "https://it.wikipedia.org/wiki?curid=3119954", "title": "Re degli Orologi", "text": "Re degli Orologi \u00e8 il titolo utilizzato da due personaggi immaginari, super criminali pubblicati dalla DC Comics. Il primo Re degli Orologi debutt\u00f2 in \"World's Finest Comics\" n. 111 (agosto 1960), e fu creato da France Herron e Lee Elias.\nStoria di pubblicazione.\nIl Maniaco degli Orari fu originariamente un nemico di Freccia Verde, ma divenne pi\u00f9 noto per le sue comparse in \"Justice League International\" e \"Suicide Squad\", e nel successivo adattamento in \"Batman\". Non possiede nessun superpotere o superabilit\u00e0, a parte un acuto senso del tempo e dell'ordine. Maniaco degli Orari \u00e8 uno stratega nato e a volte utilizza degli articoli ispirati agli orologi. Indossa una maschera a forma di orologio (spesso identificata come un paio di occhiali, le cui lenti sono due orologi), un mantello e un vestito blu con il disegno di un orologio (anche se ci fu un personaggio chiamato L'Orologio che comparve in \"Star-Spangled Comics\" n. 70 (luglio 1947) e combatt\u00e9 contro Robin, L'Orologio indoss\u00f2 un vestito d'affari blu, un cappello fedora arancione, occhiali e una cravatta rossa con l'immagine di un orologio).\nIl Re degli Orologi fu un membro dei Terror Titans.\nBiografia del personaggio.\nWilliam Tockman.\nNato William Tockman, il Re degli Orologi o Maniaco degli Orari, era uno scienziato squilibrato con l'ossessione degli orologi, che uno pass\u00f2 i primi anni della sua vita a prendersi cura della sorella invalida. Un giorno venne a sapere ad una visita medica anche a lui non restavano pi\u00f9 di sei mesi di vita. Disperato per il futuro della sorella, osserv\u00f2 i tempi della chiusura a tempo di una banca cos\u00ec da rapinarla, sperando che il denaro ricavato avesse potuto provvedere a sua sorella il giorno che se ne fosse andato. Il suo piano sarebbe andato perfettamente, se non avesse accidentalmente fatto scattare un allarme silenzioso e non fosse stato catturato da Freccia Verde.\nMentre si trovava in carcere, sua sorella mor\u00ec da sola. In un'ulteriore orribile ironia, Tockman scopr\u00ec di non essere per niente un malato terminale; il suo medico scambi\u00f2 accidentalmente i documenti con quelli di un altro paziente. Infuriato, evase, cercando futilmente di vendicarsi su Freccia Verde.\nIl Maniaco degli Orari si un\u00ec alla Lega dell'ingiustizia di Major Disaster, che divenne poi la Justice League Antartica. La JLA incluse la Lanterna Verde G'Nort, che fin\u00ec per salvare la vita dell'intera squadra. Come i suoi compatrioti, il Maniaco degli Orari divenne un ardente sostenitore di Maxwell Lord, in parte a causa del fatto che fu l'unico ad assumerli. Il gruppo si prese cura di lui persino quando Lord vene ferito da un colpo di pistola.\nSuccessivamente, il Maniaco degli Orari guid\u00f2 una sua squadra di criminali in una missione. Questo gruppo consisteva di Radiant, Sharpe, Acidia e Crackle. Non erano ben organizzati, cos\u00ec come non lo era la Lega dell'ingiustizia. Per esempio, Crackle viveva ancora con sua madre e doveva prendere l'autobus per raggiungere i luoghi dei combattimenti. In questo caso il luogo fu un negozio di giocattoli a Metropolis. Si ritrovarono a combattere contro le numerose incarnazioni dei Teen Titans, e degli eroi Booster Gold e Firehawk e dell'agente della DEO Cameron Chase. Un super effetto incerto da parte di Chase neutralizz\u00f2 infine la squadra del Re che fu poi imprigionata. Lo stesso Maniaco degli Orari fugg\u00ec su un autobus.\nClock King fu anche arruolato da Amanda Waller nella Suicide Squad come spia in diverse missioni.\nClock King lasciata la Suicide Squad si rec\u00f2 a Central City con il compagno di squadra della Suicide Squad, Mirror Master (Samuel Joseph Scudder). Entrambi vennero sconfitti e catturati da Flash II (Barry Allen) e Green Arrow (Oliver Queen), recatosi a Central City per cercare notizie sulla sua nemesi Black Archer (Malcolm Merlyn).Clock King venne trasferito dalla prigione di Central City ad Arkham Asylum.\nIl Maniaco degli Orari non si vide per un certo periodo dopo la \"Crisi infinita\". In un numero di \"52\", un personaggio decise di uccidere tutti i viaggiatori temporali, e menzion\u00f2 a qualcuno che \"finir\u00e0 come Time Commander e la Regina degli Orologi\".\nDurante Batman R.I.P, Clock King riusc\u00ec a fuggire alleandosi a Riddler, a Mad Hatter e a Scarecrow, ma vennero catturati e riportati ad Arkham dal nuovo Batman (Dick Grayson) e dal quarto Robin (Damian Wayne).\nTemple Fugate.\nIl Re degli Orologi comparve in \"Teen Titans\" n. 56 come capo di una squadra di eredi dei Teen Titans chiamati Terror Titans. In un'intervista con lo scrittore di Teen Titans Sean McKeever, egli descrisse questo Re degli Orologi come \"...molto intelligente. Vede le cose in modo diverso dagli altri\". Il suo costume \u00e8 simile a quello indossato al Re degli Orologi visto in \"Batman\", anche se con il disegno di un orologio sulla cravatta e sui risvolti. Dopo che questo gruppo sconfisse e cattur\u00f2 Kid Devil, il Re degli Orologi condizion\u00f2 l'eroe perch\u00e9 fosse venduto come combattente ad un gruppo chiamato \"Dark Side Club\". Quindi, il Re degli Orologi port\u00f2 i Titans alla sua base operativa, una dimensione al di fuori del tempo. Dopo aver sconfitto Robin, il criminale fu ostacolato da Ravager, che possedeva abilit\u00e0 pre-cognitive simile alle sue. Offr\u00ec a Ravager la possibilit\u00e0 di unirsi a lui, ma lei rifiut\u00f2. Il Re degli Orologi quindi rimosse i Titans dalla sua base e decise di muoversi su altri piani. Ravager infine riconsider\u00f2 la sua offerta. Nella miniserie \"Terror Titans\", il Re degli Orologi si impadron\u00ec del Dark Side Club, e lo utilizz\u00f2 per ipnotizzare i giovani metaumani, trasformandoli nella sua \"Martyr Militia\". Invi\u00f2 i Militia ad attaccare la citt\u00e0 di Los Angeles, per la sola ragione di divertirlo. Il piano del Re degli Orologi fu infine sventato da Miss Martian, che fingeva di essere una dei tanti metaumani catturati, e da Ravager, che lo attacc\u00f2 e lo sconfisse, costringendolo a fuggire dalla sua base operativa.\nPoteri e abilit\u00e0.\nWilliam Tockman sin da bambino ha sempre praticato scherma, ci\u00f2 lo rende un ottimo spadaccino. Inoltre \u00e8 uno scienziato e un inventore, un abile informatico e un eccezionale meccanico.\nWilliam \u00e8 anche un ottimo stratega e un esperto di spionaggio.\nIn altri media.\nTelevisione.\n\"Batman\".\nLa serie TV degli anni sessanta \"Batman\" vide il Maniaco degli Orari trasportato sul piccolo schermo dall'attore viennese Walter Slezak nell'episodio in due parti della seconda stagione \"Il tempo \u00e8 scaduto\" e \"Il misterioso signor Fabbri\", mandati in onda il 12 e il 13 ottobre 1966 sulla rete televisiva statunitense ABC. L'episodio fu scritto dal creatore di Batman, Bill Finger, e da Charles Sinclair, su direzione di James Neilson. Nell'episodio, mascherato da artista pop, il Maniaco degli Orari tent\u00f2 di derubare i quadri di una galleria d'arte surrealista correlata al tempo. Batman e Robin furono imprigionati all'interno di gigantesche clessidre, privati delle loro cinture multiuso, e lasciati ad affogare nella sabbia, poich\u00e9 il criminale intendeva rubare la collezione di antichi orologi da tasca di Bruce Wayne (piano che permise al formidabile duo di evadere dalle loro trappole). Pi\u00f9 avanti negli episodi, pianific\u00f2 il furto di un potente orologio atomico. Questo Maniaco degli Orari indossava un mantello nero e un cappello a cilindro con un orologio all'interno. Aveva con s\u00e9 molte armi tra cui l'\"Olio da Orologio Super Scivoloso\", \"Gas K.O.\" e il \"Suono Super Sonico\".\n\"Batman, serie animata\".\nNella serie animata \"Batman\", il Re degli Orologi fu ricreato come Temple Fugate (ripreso dalla frase latina \"tempus fugit\", ovvero \"il tempo vola\") che comparve per la prima volta nell'episodio \"Il maniaco degli orari\" e successivamente ritorn\u00f2 nell'episodio \"Il dispositivo del tempo\".\nNell'episodio \"Il maniaco degli orari\", Temple Fugate era il capo di uno studio sul moto del tempo che aveva fatto fruttare alla sua compagnia 20 milioni di dollari, ma che adesso venne costretto ad un risarcimento. Fugate \u00e8 un uomo strano e solo, ossessionato dal tempo e dalla puntualit\u00e0. Ogni suo momento \u00e8 pre-pianificato su una lista di \"cose da fare\" scritte in blocchi precisi. Quando fu costretto dal sindaco Hamilton Hill, allora avvocato, a prendere un caff\u00e8 pi\u00f9 tardi del previsto, Fugate rifiut\u00f2 inizialmente, poich\u00e9 non voleva rovinare i suoi piani. Su insistenza di Hill, Fugate si concesse questa piccola pausa caff\u00e8, che port\u00f2 ad una serie di sfortunati eventi. Giunse in ritardo al suo appuntamento in corte, e il suo appello fu respinto. Come risultato, Fugate si ritrov\u00f2 in bancarotta. Fugate giur\u00f2 vendetta su Hamilton Hill per averlo fatto arrivare in ritardo, soprattutto quando, in seguito, scopr\u00ec che lo studio legale di Hill rappresentava il querelante contro cui Fugate era in tribunale (anche se Hill sostenne di non avere nulla a che fare con ci\u00f2). Sette anni dopo, Fugate divenne il Re degli Orologi; utilizzando la sua acuta esperienza sull'elemento del tempo, si dedic\u00f2 ad una vita di crimini e vendetta. Ora indossava un paio di occhiali, con le lancette sempre puntate sulle 3 esatte: forse come memento dell'ora in cui si prese la pausa che rovin\u00f2 la sua vita. La sua arma principale \u00e8 la sua memoria fotografica, la conoscenza del tempo e della puntualit\u00e0, e un preciso senso del tempismo; la sua arma fisica principale \u00e8 una spada forgiata nella forma di un orologio da polso che abbina ad un bastone da passeggio, e la sua abilit\u00e0 di spadaccino \u00e8 cos\u00ec alta che nemmeno Batman da solo \u00e8 in grado di sconfiggerlo in un combattimento singolo. Il suo primo tentativo di uccidere il sindaco Hill termin\u00f2 in una battaglia climatica con Batman all'interno degli ingranaggi nella torre di un orologio, che Batman vinse manomettendo la sua spada simile ad un orologio da polso. Il macchinario collass\u00f2, e Fugate scompar\u00ec nella mischia mentre rideva maniacalmente. Si presunse che fosse morto, ma Batman ebbe i suoi dubbi, convinto che il Re degli Orologi era ancora vivo e in attesa di colpire di nuovo.\nNell'episodio \"Il dispositivo del tempo\", il dubbio di Batman si dimostr\u00f2 vero, e Fugate infatti ritorn\u00f2 incolume, anche se il modo in cui si salv\u00f2 dalla distruzione della torre dell'orologio rimase oscuro. Ora era armato di un dispositivo che utilizzava per rallentare o accelerare il tempo a suo piacimento. Questa volta, Fugate piant\u00f2 una bomba nella dedica al Sindaco Hill nello nuovo tribunale, con il piano di farla esplodere uccidendo dozzine di persone. Batman e Robin, avendo saputo il segreto di Fugate dal Dottor Wakati, utilizzarono un dispositivo simile per rallentare l'esplosione della bomba al fine di gettarla nel fiume. Fugate, vedendo il suo piano fallire, tent\u00f2 di fuggire, ma Robin lo cattur\u00f2 e distrusse il suo dispositivo, rendendolo incapace di scappare. Fu quindi catturato e portato, presumibilmente, alla prigione di Stonegate.\nIn entrambe le comparse, il Re degli Orologi vest\u00ec in un completo di tre pezzi e indoss\u00f2 una bombetta, con un orologio da tasca e un paio di occhiali riflettenti il quadro di un orologio. Anche senza super poteri, si dimostr\u00f2 un formidabile avversario per Batman dopo aver studiato e imparato ogni sua mossa dalle notizie sui quotidiani.\n\"The Batman\".\nUn personaggio basato sul Re degli Orologi fece la sua comparsa come commesso in un negozio di orologi; fu inviato in prigione per aver rubato nel suo stesso negozio. Scopr\u00ec di poter mandare il tempo indietro e tentare di ottenere vendetta sulla societ\u00e0.\n\"Justice League Unlimited\".\nNell'episodio \"Task Force X\", della serie animata \"Justice League Unlimited\", il Re degli Orologi fu reclutato dal Progetto Cadmus per coordinare la missione e i suoi tempismi fino ai secondi. La puntualit\u00e0 della missione fu cos\u00ec importante che ai membri fu ordinato di andarsene senza aspettare i propri compagni se fossero stati in ritardo anche di un solo secondo.\nLa sua comparsa finale avvenne nell'episodio \"Epilogo\", implicando che divenne parte del piano di Amanda Waller nella creazione di Terry McGinnis, il Batman del futuro.\nIl Re degli Orologi originale (William Tockman, qui rinominato Mago del Tempo) comparve nell'episodio \"Rise of the Blue Beetle\" della serie animata \"\". Qui, fu sconfitto da Batman e da Freccia Verde dopo che fuggirono alla sua trappola. Comparve poi nell'episodio \"Day of the Dark Knight!\", dove tent\u00f2 di evadere da Iron Heights, ma venne di nuovo fermato da Batman e Freccia Verde. Una sua versione eroica comparve nell'episodio \"Deep Cover for Batman!\", ma fu messo fuori combattimento dal Sindacato dell'Ingiustizia. Il Re degli Orologi si alle\u00f2 con Owlman e un'armata di super criminali in \"Game Over for Owlman!\". Ebbe anche un cammeo in \"Mayhem for the Music Meister!\", dove si un\u00ec a Black Manta e Gorilla Grodd per hackerare un satellite per le comunicazioni prima di cadere vittima dei poteri ipnotici di Music Meister. Come la sua versione originale dei fumetti, possiede numerose armi e molti gadget a forma di orologi, e indossa una versione modificata del costume originale. Per mantenere il tema degli orologi, gli furono affiancati due scagnozzi dal nome Tick e Tock.\n\"Arrow\".\nIl del Re degli Orologi, William Tockman, appare in un episodio della serie televisiva \"Arrow\", il criminale viene sconfitto da Oliver Queen e dalla sua squadra. Il personaggio \u00e8 stato interpretato da Robert Knepper.\n\"The Flash\".\nIl personaggio, sempre interpretato dall'attore Robert Knepper, appare in un episodio dello spin-off di Arrow, \"The Flash\".\nBatman Adventures, fumetto.\nIl Re degli Orologi fece la sua comparsa anche nel fumetto del 2004 \"Batman Adventures\". In questo numero, finalmente riusc\u00ec a vendicarsi di Hill imbrogliando le elezioni cos\u00ec da far risultare vincitore Oswald C. Cobblepot (il Pinguino).\nGiocattoli.\nNel febbraio 2009, la Mattel mise in produzione un action figure tratta dalle serie Batman/Justice League Unlimited del Re degli Orologi nella linea di personaggi di \"Justice League Unlimited\" in un esclusivo pacco da quattro pupazzi insieme alle action figure di Bane, Harley Quinn e dello Spaventapasseri. Tutti e quattro i personaggi furono prodotti senza accessori.\nVideogiochi.\nIl Re degli Orologi \u00e8 il boss finale del videogioco \"Batman: The Brave and The Bold - The Videogame\"."}
{"id": "3119955", "revid": "1793900", "url": "https://it.wikipedia.org/wiki?curid=3119955", "title": "Elizabeth (Pennsylvania)", "text": "Elizabeth \u00e8 una borough degli Stati Uniti d'America, nella contea di Allegheny nello Stato della Pennsylvania. Secondo il censimento del 2000 la popolazione \u00e8 di 1.609 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (94,84%), seguita da quella afroamericana (3,60%), dati del 2000."}
{"id": "3119956", "revid": "287204", "url": "https://it.wikipedia.org/wiki?curid=3119956", "title": "Azor e Sadoc", "text": "La lunetta di Azor e Sadoc venne affrescata da Michelangelo Buonarroti nel 1508-1511 circa e fa parte della decorazione delle pareti della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Azor e Sadoc\" fu probabilmente la quarta ad essere dipinta.\nDescrizione e stile.\nLe lunette seguono la genealogia di Cristo del Vangelo di Matteo. Azor e Sadoc sono nell'ultima lunetta della parete sinistra. \nEssa \u00e8 organizzata con un gruppo di figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\". \nL'identit\u00e0 dei personaggi \u00e8 del tutto incerta e resta molto difficile stabilire quale sia l'uno e quale l'altro. A sinistra si vede una donna seduta che indica un punto fuoricampo a un fanciullo, colto forse nell'atto di scrivere e disegnare e che sembra voltarsi con una certa lentezza. La posa della donna \u00e8 naturale e composta, con un gioco di torsioni tra gambe, spalle e testa. La sua veste \u00e8 rosata, con ombre lilla, bordata allo scollo di giallo e stretta in vita da una fascia verde; un mantello giallo le pende dal braccio sinistro. Lo strano copricapo presenta pi\u00f9 fasce colorate e un velo. Il volto ha una linea di contorno rossa, che venne definita in punta di pennello. \nA destra si vede un uomo maturo e solitario, dal volto solcato da profonde rughe, che \u00e8 immerso in una pensierosa espressione, con le sopracciglia alzate che fanno increspare la fronte nel volto girato verso lo spettatore. Avvolto strettamente in un mantello giallo ocra, mostra un braccio con manica verde, la cui mano regge il mento, enfatizzando la posa meditativa. Luci ed ombre modellano con sicurezza il rilievo plastico del suo corpo, con tratti rapidi, anche nel volto. Alcuni vi hanno scorto un autoritratto ideale dell'artista. "}
{"id": "3119960", "revid": "173006", "url": "https://it.wikipedia.org/wiki?curid=3119960", "title": "Zorobabele, Abiud ed Eliachim", "text": "La lunetta di Zorobabele, Abiud ed Eliachim venne affrescata da Michelangelo Buonarroti nel 1508-1511 circa e fa parte della decorazione delle pareti della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Zorobabele, Abiud ed Eliachim\" fu probabilmente la quinta ad essere dipinta.\nDescrizione e stile.\nLe lunette seguono la genealogia di Cristo del Vangelo di Matteo. Zorobabele, Abiud ed Eliachim sono nella penultima lunetta della parete destra; uno dei tre personaggi, ma non si sa quale, \u00e8 raffigurato nel gruppo familiare della vela soprastante. \nEssa \u00e8 organizzata con un gruppo di figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\". \nPer l'assenza di indicazioni precise e di attributi iconografici \u00e8 impossibile risalire all'identit\u00e0 dei personaggi. La disposizione delle figure sembra ispirata a una ricerca di corrispondenze simmetriche, in questo caso una donna a sinistra e un uomo a destra, seduti e curvi di profilo ma con la testa ruotata verso lo spettatore, con un bambino in grembo o a fianco. \nLa donna stringe con un gesto materno e protettivo il fanciullo a s\u00e9 e indossa una veste chiara, con le gambe coperte da un manto giallo; il bambino \u00e8 avvolto in un panno rosso stretto da una garza bianca che disegna alcune strisce. Le figure sono state eseguite all'insegna di una rapida concisione, simili a potenti abbozzi se visti da vicino. L'attacco della \"giornata\" corre lungo la linea della schiena della donna, dimostrando come la sua figura, almeno sommariamente, dovesse essere gi\u00e0 programmata, con un disegno generale sull'arriccio.\nLa cromia di questo gruppo \u00e8 molto accesa e contrasta con quella pi\u00f9 scura del gruppo di destra, in cui si vede un uomo avviluppato in un mantello violaceo, con in testa un ampio berretto verde con fascia gialla, dipinto a secco. Il bambino alle sue ginocchia, rappresentato con pennellate pi\u00f9 sommarie per scandire la sua appartenenza al secondo piano, pi\u00f9 offuscato rispetto al primo piano, sembra cercare di richiamare l'attenzione dell'uomo, con un'espressione un po' ansiosa."}
{"id": "3119964", "revid": "1543377", "url": "https://it.wikipedia.org/wiki?curid=3119964", "title": "Baldwin (township, Pennsylvania)", "text": "Baldwin \u00e8 una township degli Stati Uniti d'America, nella contea di Allegheny nello Stato della Pennsylvania. Secondo il censimento del 2000 la popolazione \u00e8 di 2.244 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,62%), seguita da quella asiatica (0,58%), dati del 2000."}
{"id": "3119968", "revid": "122871", "url": "https://it.wikipedia.org/wiki?curid=3119968", "title": "Libreria runtime", "text": ""}
{"id": "3119969", "revid": "729019", "url": "https://it.wikipedia.org/wiki?curid=3119969", "title": "Robert Miller (militare)", "text": "A seguito delle sue azioni durante la guerra in Afghanistan, Robert J. Miller \u00e8 stato decorato con la Medal of Honor alla memoria.\nBiografia.\nRobert Miller nacque il 14 ottobre 1983 ad Harrisburg, Pennsylvania. In seguito la sua famiglia si trasfer\u00ec a Wheaton, nell'Illinois, dove trascorse la sua adolescenza e si diplom\u00f2, nel 2002, alla locale \"Wheaton North High School\". Dopo un anno alla \"University of Iowa\", si arruol\u00f2 nell'esercito il 14 agosto 2003 come un candidato per la selezione dei Berretti Verdi. Il 6 gennaio del 2004, Miller complet\u00f2 l'addestramento di base della fanteria e la scuola di paracadutismo a Fort Benning, Georgia, seguito dal corso di qualificazione per le Forze Speciali il 26 settembre ed il corso di sergente armiere per le Forze Speciali il 4 marzo 2005. In seguito al ricevimento dello \"Special Forces Tab\" e aver completato il corso di lingua francese per le operazioni speciali fu promosso a sergente e, nello stesso anno, venne assegnato come esperto in armamenti alla Compagnia A, 3\u00ba Battaglione del 3\u00ba Gruppo Forze Speciali di Fort Bragg, Carolina del Nord.\nTra l'agosto 2006 ed il marzo 2007 Miller ebbe il suo primo dispiegamento oltremare, come parte del contingente statunitense in Afghanistan; qui gli fu attribuita la Army Commendation Medal al valore per eroismo in combattimento e la promozione al grado di \"Staff Sergeant\". Nell'ottobre dello stesso anno fu inviato nuovamente in Afghanistan per un secondo dispiegamento. Il 25 gennaio 2008, durante un'operazione di pattuglia sul confine afghano-pakistano in congiunzione con truppe dell'esercito nazionale afghano, la sua unit\u00e0 fin\u00ec sotto il fuoco di un gruppo di ribelli talebani. Robert Miller, dotato di una mitragliatrice leggera M249, si mosse in avanti per coprire lo sganciamento dei suoi compagni ed attirando sopra di s\u00e9 il fuoco di pi\u00f9 di cento insorti, e, nonostante fosse stato ferito, riusc\u00ec in tal modo a salvare la vita dei componenti della sua pattuglia e dei 15 soldati afghani ad essa aggregati. Nel compimento dell'operazione, Miller rimase ucciso in azione.\nIl 6 ottobre 2010 il presidente Barack Obama ha conferito alla famiglia Miller la Medal of Honor postuma durante una cerimonia alla Casa Bianca."}
{"id": "3119970", "revid": "1573940", "url": "https://it.wikipedia.org/wiki?curid=3119970", "title": "Behabad", "text": "Beh\u0101b\u0101d (farsi \u0628\u0647\u0627\u0628\u0627\u062f) \u00e8 il capoluogo dello shahrest\u0101n di Behabad, circoscrizione Centrale, nella provincia di Yazd in Iran. Aveva, nel 2006, una popolazione di 7.199 abitanti. Si trova a nord-est di Bafq."}
{"id": "3119971", "revid": "297218", "url": "https://it.wikipedia.org/wiki?curid=3119971", "title": "Chakaneh", "text": ""}
{"id": "3119975", "revid": "287204", "url": "https://it.wikipedia.org/wiki?curid=3119975", "title": "Giosia, Ieconia e Salatiel", "text": "La lunetta di Giosia, Ieconia e Salatiel venne affrescata da Michelangelo Buonarroti nel 1508-1511 circa e fa parte della decorazione delle pareti della Cappella Sistina nei Musei Vaticani a Roma. Venne realizzata nell'ambito dei lavori alla decorazione della volta, commissionata da Giulio II.\nStoria.\nLe lunette, che contengono la serie degli \"Antenati di Cristo\", furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nTra le parti pi\u00f9 annerite della decorazione della cappella, le lunette furono restaurate con risultati stupefacenti entro il 1986.\nLa lunetta di \"Giosia, Ieconia e Salatiel\" fu probabilmente la sesta ad essere dipinta.\nDescrizione e stile.\nLe lunette seguono la genealogia di Cristo del Vangelo di Matteo. Giosia, Ieconia e Salatiel sono nella penultima lunetta della parete sinistra; uno dei tre personaggi, ma non si sa quale, \u00e8 raffigurato nel gruppo familiare della vela soprastante. \nEssa \u00e8 organizzata con un gruppo di figure su ciascuna met\u00e0, intervallato dal tabellone con i nomi dei protagonisti scritto in capitali romane: \"\". \nIosias, figlio di Amon, \u00e8 generalmente indicato nell'uomo a destra e Ieconia nel figlio che tiene sulle ginocchia. La lunetta seguente sulla stessa parete, con \"Ezechia, Manasse e Amon\", mostra gli antenati immediatamente precedenti. Il fatto che siano affiancate invece che contrapposte come tutte le altre rompe il ritmo della lettura, enfatizzando probabilmente il periodo dell'esilio babilonese.\nPer la prima volta i due gruppi sono uniti da un chiaro rapporto drammatico, affidato all'azione dei due bambini che si slanciano l'uno verso l'altro, protendendo le braccia con gesto impetuoso. Quello in grembo all'uomo ha in mano un oggetto non riconoscibile, che sembra voler dare all'altro fanciullo. Se il padre volge di scatto la testa indietro forse per la sorpresa (come suggerisce la mano sinistra aperta), la madre dall'altro lato sembra voler evitare lo scambio ritraendosi bruscamente, con un'espressione apprensiva e con un gesto protettivo verso il figlio stretto con forza. Essa ha gli accordi cromatici pi\u00f9 accesi della scena, con una camicia bianca, una veste rosa allacciata in vita da una fascia verde e un manto giallo sulle gambe; la testa \u00e8 rischiarata dai colpi di luce che definiscono l'acconciatura con trecce bionde arrotolate. L'uomo invece ha la sola tonalit\u00e0 verde del mantello che copre la sua intera figura, con l'unico dettaglio decorativo del bordo a frange. La sua fisionomia \u00e8 ben caratterizzata, con una definizione attenta e incisiva che ricorda la ritrattistica romana."}
{"id": "3119976", "revid": "1573940", "url": "https://it.wikipedia.org/wiki?curid=3119976", "title": "Zh\u016b Sh\u00ecx\u00edng", "text": "Biografia.\nNato a Yinzhou (\u988d\u5dde, nello Henan) nei primi anni del III secolo, Zh\u016b Sh\u00ecx\u00edng \u00e8 considerato il primo monaco buddhista cinese che visit\u00f2, nel III secolo d.C., le cosiddette \"Regioni occidentali\" (\u897f\u57df \"X\u012by\u00f9\") ovvero quell'area dell'Asia centrale successivamente indicata come Turkestan.\nLo scopo del viaggio di Zh\u016b Sh\u00ecx\u00edng, iniziato nel 260, fu quello di procurarsi delle scritture religiose buddhiste \"mah\u0101y\u0101na\", in particolar modo il \"Pa\u00f1cavi\u1e43\u015batik\u0101praj\u00f1\u0101p\u0101ramit\u0101-s\u016btra\" in quanto non era convinto della corrente traduzione cinese, da riportare in patria e quindi tradurre.\nGiunto, dopo venti anni di viaggio lungo quelle regioni, nel Regno di Khotan, raccolse la versione sanscrita del \"Pa\u00f1cavi\u1e43\u015batik\u0101praj\u00f1\u0101p\u0101ramit\u0101-s\u016btra\" e, nonostante le resistenze di monaci buddhisti di scuola Sarv\u0101stiv\u0101da (\"H\u012bnay\u0101na\"), lo invi\u00f2 tramite alcuni suoi discepoli in Cina dove, nel 291, fu tradotto da Mok\u1e63ala (nome cinese \u7121\u53c9\u7f85 W\u00fach\u0101lu\u00f3, monaco di origine khotanese) e Zhu Shulan (\u7afa\u53d4\u862d) con il titolo di \u653e\u5149\u822c\u82e5\u6ce2\u7f85\u871c\u7d93 (\"F\u00e0nggu\u0101ng b\u014dr\u011b b\u014dlu\u00f3m\u00ec j\u012bng\", raccolto al T.D. 221).\nSecondo alcune tradizioni Zh\u016b Sh\u00ecx\u00edng fu tra i primi cinesi e ad essere ordinato monaco buddhista quando Dharmak\u0101la costru\u00ec nel 250 la prima piattaforma per le ordinazioni monastiche al Tempio del Cavallo bianco (\u767d\u99ac\u5bfa, \"B\u00e1im\u01ce S\u00ec\") a Lu\u00f2y\u00e1ng."}
{"id": "3119977", "revid": "1494169", "url": "https://it.wikipedia.org/wiki?curid=3119977", "title": "Robert Miller", "text": ""}
{"id": "3119985", "revid": "1318658", "url": "https://it.wikipedia.org/wiki?curid=3119985", "title": "Titolo di studio", "text": "Il titolo di studio \u00e8 un attestato, rilasciato dalla competente autorit\u00e0 scolastica o accademica ad una persona fisica, che di norma certifica l'esito positivo del giudizio di accertamento del profitto, effettuato con una o pi\u00f9 prove d'esame, conseguito dalla medesima al termine di un percorso formativo, nelle forme previste dal corrispondente ordinamento didattico.\nI titoli di studio rilasciati da enti o istituti di istruzione superiore (ad esempio universit\u00e0) vengono detti titoli accademici.\nCaratteristiche.\nBench\u00e9 possa essere definito titolo di studio ogni attestato di profitto (o anche di frequenza) rilasciato a seguito di verifiche o prove di valutazione didattica, la categoria dei titoli di studio \u00e8 usualmente ristretta a quegli attestati di profitto conferiti al termine di corsi di studio previsti e/o regolamentati dagli ordinamenti nazionali (o regionali). Gli istituti scolastici o universitari debbono essere a questo fine autorizzati da disposizioni normative, e quindi, se enti non statali, debbono aver ottenuto uno specifico riconoscimento giuridico. In particolare, le cosiddette \"fabbriche di titoli\" sono bandite in quasi tutti i Paesi. In tal guisa il titolo di studio e le corrispondenti attivit\u00e0 didattiche vengono ricompresi come parte integrante del sistema pubblico dell'istruzione e della formazione (cosiddetta \"ufficialit\u00e0\" dei titoli), in realizzazione di una corrispondente funzione pubblica prevista costituzionalmente.\nClassificazione.\nPertanto la maggioranza dei titoli di studio, come quelli riguardanti l'istruzione primaria, l'istruzione secondaria, o quella universitaria, sono regolati pi\u00f9 o meno estensivamente a norma di legge e con atti di normazione derivata, secondo i diversi ordinamenti. A questa categoria di titoli va quindi ricollegato il concetto di valore legale, in quanto solo ai titoli \"ufficiali\" sono concesse le tradizionali prerogative riconducibili al loro possesso. In Italia la normativa sui titoli di studio nazionali \u00e8 piuttosto ampia e frammentata, e la responsabilit\u00e0 maggiore \u00e8 posta in capo allo Stato, sotto l'autorit\u00e0 del Ministero dell'Istruzione, dell'Universit\u00e0 e della Ricerca.\nPer altri versi, i titoli di studio possono essere classificati secondo la tipologia degli apprendimenti conseguiti, il loro livello, la specie e il genere. Si avranno quindi titoli di educazione scolastica di base, di istruzione generale, di istruzione tecnica, di formazione professionale, cos\u00ec come titoli universitari o accademici, di formazione specialistica, e cos\u00ec via. A questo fine risulta strumentale la classificazione adottata dall'UNESCO attraverso il sistema denominato ISCED, che viene utilizzato in modo particolare per studi statistici e comparativi in materia di organizzazione dei sistemi formativi, e misura dei livelli di istruzione nel mondo.\nRiconoscimento di titoli stranieri.\nUna particolare rilevanza assume la considerazione dei titoli di studio conseguiti in Paesi diversi da quello nel quale si intendono usare, al fine, per esempio, del proseguimento degli studi, della pratica professionale, o per l'ammissione a concorsi per posti di lavoro pubblici e privati.\nLa procedura di \"riconoscimento\" consente di ottenere una validit\u00e0 limitata al caso particolare per il quale \u00e8 richiesto il titolo di studio (iscrizione all'Universit\u00e0, concorso, ecc.).\nL\"'equipollenza\" \u00e8 invece una dichiarazione di equivalenza legale pi\u00f9 generale, che consente di ottenere l'equiparazione del titolo estero ad un certo titolo nazionale per quanto riguarda l'efficacia giuridica.\nSi noti che, nella terminologia internazionale, la dizione di \"riconoscimento\" ricomprende in via generale entrambe le categorie, essendo poi legata al contesto nazionale la sotto-classificazione delle specie giuridiche delle procedure e degli usi legittimi.\nPer quanto riguarda i titoli accademici, ed anche per le qualifiche necessarie all'esercizio delle professioni, l'ente competente per ogni tipo di assistenza ed informazione a questo riguardo \u00e8, per l'Italia, il CIMEA (Centro di Informazione sulla Mobilit\u00e0 e le Equivalenze Accademiche). Il CIMEA \u00e8 nato nel 1984 su iniziativa della Fondazione Rui, ed opera sulla base di una convenzione con il MIUR; \u00e8 il membro italiano delle reti NARIC \"(National Academic Recognition Information Centres)\" ed ENIC \"(European Network of national Information Centres on academic recognition and mobility)\".\nEsistono delle esclusioni, in tale contesto, che riguardano i titoli congiunti \"Equipollenti - Equivalenti\".\nRiguardo al riconoscimento dei titoli di studio all'interno dell'Unione europea, \u00e8 da menzionare la Convenzione di Lisbona dell'11 aprile 1997 (Convenzione sul riconoscimento dei titoli di studio relativi all'insegnamento superiore nella Regione Europea), che per\u00f2 non \u00e8 stata ancora tuttavia ratificata dall'Italia."}
{"id": "3119991", "revid": "1318658", "url": "https://it.wikipedia.org/wiki?curid=3119991", "title": "Roxas (personaggio)", "text": " \u00e8 un personaggio immaginario appartenente al \"franchise\" di videogiochi di Square Enix \"Kingdom Hearts\". Appare per la prima volta durante le scene finali di \"\" e diviene un personaggio giocabile in \"Kingdom Hearts II\", Roxas \u00e8 un \"Nessuno\" originatosi da Sora, il protagonista della serie in seguito al suo sacrificio. In \"Kingdom Hearts II\" viene rivelata la sua appartenenza all' Organizzazione XIII, un gruppo di Nessuno che intende sfruttare la sua capacit\u00e0 di brandire il Keyblade.\nIl \"director\" Tetsuya Nomura ha sempre sostenuto la sua importanza nella serie: per spiegare pi\u00f9 approfonditamente la sua storia passata venne infatti realizzato \"Kingdom Hearts 358/2 Days\", di cui \u00e8 protagonista. Dalla sua introduzione in \"Kingdom Hearts II\", Roxas ha ricevuto una risposta critica positiva dalle principali testate videoludiche, ed \u00e8 stato rappresentato in numerosi prodotti di \"merchandising\".\nCreazione e sviluppo.\nDopo la prima apparizione di Roxas alla fine di \"\", il \"director\" della serie, Tetsuya Nomura, venne pi\u00f9 volte interrogato riguardo a questo personaggio, ma scelse di non rivelare troppi dettagli su di lui, sostenendo solamente che sarebbe diventato un personaggio importante per il \"franchise\". Lo scopo della sezione a lui dedicata in \"Kingdom Hearts II\" era, secondo gli sviluppatori, infondere nel gioco profondit\u00e0 narrativa ed emozioni variegate in un breve lasso di tempo. Nomura ha inoltre dichiarato che Roxas era stato uno dei primi personaggi dell'Organizzazione XIII a essere concepito. Il significato del suo avrebbe dovuto essere rivelato in una scena di \"Kingdom Hearts II\" che avrebbe mostrato le lettere nella parola \"Sora\" rimescolarsi tra loro con l'aggiunta di una \"X\", esplicitando cos\u00ec la connessione tra Sora e lui. Tuttavia, questa scena venne poi omessa poich\u00e9 Nomura ebbe difficolt\u00e0 a implementarla. Dal suo debutto in \"Kingdom Hearts II\", Roxas \u00e8 stato doppiato in lingua originale da K\u014dki Uchiyama e da Jesse McCartney in lingua inglese.\nDopo la pubblicazione di \"Kingdom Hearts II Final Mix\", Nomura volle espandere il ruolo di Roxas nella serie per spiegare gli eventi tra la sua nascita e il suo abbandono dell'Organizzazione XIII. In \"Kingdom Hearts 358/2 Days\", gioco a lui dedicato, lo staff ritenne che il ruolo di Roxas come membro del gruppo sarebbe stato un tema adatto per la trama. Inoltre un personaggio principale diverso da Sora avrebbe aiutato a presentare ai giocatori il primo titolo per Nintendo DS della serie. Il co-direttore Tomohiro Hasegawa ha spiegato che Roxas era stato concepito come molto pi\u00f9 basso, con l'intento di farlo aumentare in statura durante il corso del gioco.\nL'autore ha spesso evidenziato le numerose differenze tra Sora e Roxas. Il primo, per esempio, \u00e8 coinvolto in viaggio attraverso vari mondi, mentre Roxas torna sempre dall'Organizzazione XIII ogni volta che conclude una missione. Le interazioni di Roxas con i personaggi Disney sono assai diverse da quelle della sua controparte, in quanto l'esistenza dell'Organizzazione doveva essere tenuta segreta. Nomura inoltre voleva che Roxas imparasse qualcosa da ciascuno dei suoi viaggi o semplicemente che ne traesse spunti di riflessione. La sua personalit\u00e0 in questo gioco \u00e8 inoltre molto pi\u00f9 introversa di quella di \"Kingdom Hearts II\". Nomura afferm\u00f2 inoltre che l'ultima frase del gioco era anche la pi\u00f9 significative del titolo, in quanto si ricollegava direttamente all'inizio di \"Kingdom Hearts II\".\nNel finale segreto di \"Kingdom Hearts II Final Mix\" \u00e8 presente un personaggio di nome Ventus, che condivide una forte somiglianza con Roxas. Nomura ha commentato che si trattava di due personaggi ben distinti e che,giocando a \"Kingdom Hearts Birth by Sleep\", i giocatori sarebbero stati in grado di distinguere i due. In un'altra intervista, Nomura alluse al fatto che entrambi i personaggi erano connessi tra di loro e con Sora, ma voleva che fossero i fan a immaginarne i motivi.\nCaratteristiche.\nRoxas \u00e8 raffigurato come un ragazzo dai capelli biondi e appuntiti con gli occhi azzurri. A causa della sua natura di Nessuno, \u00e8 un \"guscio vuoto\" nato da Sora, protagonista della serie, formatosi quando quest'ultimo sacrifica il suo cuore durante gli eventi di \"Kingdom Hearts\" . Indossa perlopi\u00f9 una giacca bianca sopra una nera e pantaloni bianchi, ma talvolta, in quanto membro dell'Organizzazione XIII, anche un soprabito nero con cappuccio che copre la maggior parte del suo corpo. La sua arma \u00e8 il Keyblade noto come Catena Regale, simile in tutto e per tutto a quello brandito da Sora. Dopo aver lasciato l'Organizzazione, diviene inoltre in grado di brandire due nuovi Keyblade, Portafortuna e Lontano Ricordo.\nLa personalit\u00e0 di Roxas cambia in modo significativo durante la serie, in virt\u00f9 del fatto che quando viene presentato per la prima volta, la sua mente \u00e8 pervasa da falsi ricordi che gli fanno credere di essere un adolescente comune. Tuttavia, dopo aver appreso di essere il Nessuno di Sora e aver ricordato il suo passato, Roxas rinuncia alla sua esistenza in modo che la sua personalit\u00e0 originale possa continuare ad esistere. Durante la sua permanenza nell'Organizzazione, inoltre, Roxas sviluppa una personalit\u00e0 apatica in quanto, a differenza dei suoi compagni, non ha ricordi della sua vita precedente.\nApparizioni.\nA differenza degli altri membri dell'Organizzazione, Roxas non ha ricordi della sua vita precedente a causa del breve tempo in cui Sora \u00e8 stato in forma di Heartless alla Fortezza Oscura. Durante il periodo che trascorre all'interno dell'Organizzazione, Roxas viene controllato da Axel, col quale diventa subito amico. Dopo che Axel \u00e8 stato mandato al Castello dell'Oblio, Roxas viene messo in coppia con Xion, un'altra detentrice del Keyblade, con cui diventa amico prima del suo svenimento. Una volta sveglio e desideroso di stare nuovamente con i suoi amici, Roxas inizia a confrontarsi con i ricordi di Sora, a chiedersi per quale motivo pu\u00f2 usare il Keyblade e quali siano gli scopi dell'Organizzazione. Quando scopre che Xion \u00e8 una copia di Sora creata da Xemnas, Roxas decide di lasciare l'Organizzazione per trovare le risposte e sperando di incontrare Sora. Cos\u00ec incontra Xion a Crepuscopoli che, riprogrammata da Xemnas, lo attacca cercando di assorbirlo in modo da diventare il \"vero\" Sora. Roxas, per\u00f2, riesce a sconfiggerla e Xion svanisce tra le braccia di Roxas. La morte della sua amica gli fa comprendere quanto Xemnas sia malvagio e squilibrato, e tenta quindi di tornare indietro nel Mondo che non esiste per sconfiggerlo e liberare il Kingdom Hearts, come Xion desiderava. Durante il cammino viene attaccato da un gran numero di Neoshadow, che per\u00f2 non possono nulla contro il Nessuno. Mentre affronta gli Heartless viene raggiunto da Riku il quale prima lo aiuta a liberarsi dei Neoshadow e poi, come gli \u00e8 stato ordinato da DiZ, lo affronta. Sebbene Roxas sembra aver la meglio, Riku apre in seguito il suo cuore all'Oscurit\u00e0 assumendo sembianze e poteri di Ansem, studioso dell'Oscurit\u00e0 e riuscendo a sconfiggere il Nessuno. Inoltre, come effetto della morte della ragazza, Roxas dimentica dell'esistenza di Xion durante la battaglia con Riku.\nUna volta portato da DiZ, il quale sa che l'Organizzazione lo rivorr\u00e0 indietro, Roxas viene spedito in una copia digitale di Crepuscopoli con i suoi ricordi sostituiti da altri falsi. Nella simulazione, Roxas inizia a sognare le avventure e i ricordi di Sora, venendo raggiunto poi Axel, mandato dall'Organizzazione per portarlo via o eliminarlo, e Namin\u00e9, che gli rivela la verit\u00e0 sulla sua esistenza e il collegamento che ha con Sora. A una settimana da quando \u00e8 stato messo nella simulazione, i ricordi di Sora sono stati ripristinati e Roxas viene indirizzato alla vecchia villa da DiZ. Nell'edificio, Roxas incontra nuovamente prima una copia digitale di Namin\u00e9 e poi, dopo l'eliminazione della copia, da Namin\u00e9 le quali lo delucidano su cosa sia l'Organizzazione e su cosa succeder\u00e0 a Roxas. Dopo che Namine viene portata via a forza da DiZ, Roxas riesce a farsi strada verso il seminterrato e finalmente recupera la memoria. Avanzando per\u00f2 si trova ad affrontare ancora Axel che, irato per essere stato dimenticato, affronta Roxas a viso aperto. Battuto Axel, il quale va via svanendo, Roxas trova Pippo e Paperino addormentati in alcune capsule per poi raggiungere la stanza in cui Sora \u00e8 rinchiuso. Dopo un ulteriore confronto con una proiezione di DiZ, Roxas si ricongiunge a Sora. Sora scopre la verit\u00e0 su Roxas solo verso il finale di \"Kingdom Hearts II\" quando la maggior parte dell'Organizzazione \u00e8 stata sconfitta.\nIn \"Kingdom Hearts III\", Roxas diventa una persona a s\u00e9 quando il suo cuore avverte che Xion \u00e8 in pericolo, scindendosi da Sora e prendendo possesso di una delle nuove Repliche di Vexen, affiancando i guardiani della luce nella battaglia finale.\nAccoglienza.\nRoxas \u00e8 stato presentato in vari tipi di prodotti, tra cui una action figure della serie Play Arts e svariati peluche, portachiavi e riproduzioni della sua collana.\nIl personaggio di Roxas ha ricevuto una risposta critica positiva sia da parte dei fan che dalla critica specializzata. Nel febbraio 2010, Roxas \u00e8 risultato ventottesimo in un sondaggio di \"Famits\u016b\" sui personaggi dei videogiochi pi\u00f9 popolari del Giappone. In un altro sondaggio, Roxas \u00e8 stato nominato il secondo personaggio di \"Kingdom Hearts\" pi\u00f9 popolare, e la sua lotta contro Sora \u00e8 stata definita la migliore scena della serie. Le sequenze di combattimento a lui dedicate del finale segreto del primo gioco sono state definite da \"GameSpy\" uno dei migliori momenti cinematografici del mondo dei videogiochi. Durante la recensione di \"Kingdom Hearts II,\" Jeff Haynes di \"IGN\" ha affermato che Roxas era un \"ragazzo simpatico\". Ron Fahey di \"Eurogamer\" lo ha definito un \"ragazzo abbastanza apprezzabile che sembra essere turbato da ricordi e visioni di persone che non conosce nemmeno\".\nLa porzione di gioco a lui dedicata \u00e8 stata considerata un arco di transizione, inserito allo scopo di introdurre le meccaniche ai giocatori che non conoscevano il \"franchise\". Cavin Smith di PSX Extreme ha anche definito Roxas un personaggio simpatico e ha affermato che la rivelazione sulla sua esistenza in \"Kingdom Hearts II\" \u00e8 \"una rivelazione scioccante per qualsiasi gioco di ruolo!\" \"Il New York Times\" ha apprezzato il fatto che il giocatore potesse controllare Roxas al posto del protagonista Sora, ritenendo per\u00f2 il passaggio tra i due \"un po' stridente\". Andrew Reiner di \"Game Informer\" ha sottolineato il suo ruolo di \"ragazzo agitato\", definendo il suo arco narrativo \"una straordinaria catena di eventi\", osservando in particolare che la rivelazione della sua natura di Nessuno creava un \"colpo di scena diabolico ma notevole\". D'altra parte, \"UGO Networks\" ha criticato il fatto che i giocatori avrebbero dovuto aspettare di terminare la sequenza a lui dedicata per provare le parti pi\u00f9 emozionanti del titolo.\nPrima dell'uscita di \"Kingdom Hearts 358/2 Days\", \"1UP.com\" presentava Roxas in cima alla sua lista \"Perch\u00e9 dovrebbe Importarti di Kingdom Hearts 358/2 Days\", definendolo \"Il tesoro degli scrittori di fanfiction e doujinshi di ogni dove\" e commentando su ci\u00f2 che fa durante il suo unico anno all'interno dell'Organizzazione XIII. Il ruolo di Roxas come protagonista \u00e8 stato descritto da \"G4TV\" come un tentativo di \"saziare il famelico fanboy\" desideroso di spiegazioni sul suo background. Durante la recendione di \"358/2 Days,\" Adam Ghiggino di \"PALGN\" ha elogiato lo sviluppo del personaggio sostenendo che anche i giocatori che non lo avevano amato in \"Kingdom Hearts II\" si sarebbero presi cura di lui. Ha inoltre ritenuto degna di nota la sua relazione con Xion e Axel, che ha trovato affascinante nonostante i tre personaggi si incontrassero ripetutamente in cima a una torre dell'orologio. \"Game Informer\" si \u00e8 espresso in maniera simile, ritenendo che sebbene tali scene fossero \"noiose\", il rapporto di Roxas con Xion e Axel era interessante e il finale del gioco avrebbe compensato tali momenti. \"GamesRadar\" ha inoltre dichiarato che Roxas \"inizia come uno zombi, ma sviluppa rapidamente una personalit\u00e0\" durante il titolo e ha ironizzato sulle numerose volte in cui mangia il gelato. La sua crescita durante il gioco \u00e8 stata definita uno degli elementi pi\u00f9 divertenti del titolo. IGN ha accettato, definendo l'amicizia di Roxas \"straziante\". I suoi attacchi sono stati elogiati da \"GameSpot\" per essere facili da apprendere nonostante l'aspetto complesso, mentre IGN ha apprezzato la loro variabilit\u00e0.\nA causa della sua somiglianza con Ventus, varie testate inizialmente ritennero che Roxas sarebbe stato uno dei protagonisti di \"Kingdom Hearts Birth by Sleep\". Tuttavia, quando fu rivelato che i due erano distinti, discussero di quanto fossero simili e se esistesse o meno una connessione tra loro. Bob Muir di \"Destructoid\" ha notato che in \"Birth by Sleep\" Ventus era il personaggio pi\u00f9 importante a causa delle sue somiglianze con Roxas."}
{"id": "3119992", "revid": "339392", "url": "https://it.wikipedia.org/wiki?curid=3119992", "title": "Organizzazione 13", "text": ""}
{"id": "3119993", "revid": "1573940", "url": "https://it.wikipedia.org/wiki?curid=3119993", "title": "Harat", "text": "Har\u0101t (farsi \u0647\u0631\u0627\u062a) \u00e8 il capoluogo dello shahrest\u0101n di Khatam, circoscrizione Centrale, nella provincia di Yazd in Iran. Aveva, nel 2006, una popolazione di 10.795 abitanti. Si trova nella parte pi\u00f9 meridionale della provincia. "}
{"id": "3119994", "revid": "1442080", "url": "https://it.wikipedia.org/wiki?curid=3119994", "title": "Ace Sports Group Tennis Classic 2010 - Singolare", "text": "Il tabellone singolare dell'Ace Sports Group Tennis Classic 2010, torneo facente parte del circuito ITF Women's Circuit 2010 \u00e8 stato vinto dalla lussemburghese Mandy Minella che ha sconfitto in finale la qualificata statunitense Jamie Hampton per 6-2, 4-6, 6-2.\nAltre giocatrici.\nGiocatrici passate dalle qualificazioni:\nGiocatrici che hanno usufruito di una Wild card:\nGiocatrici Special Exempt:"}
{"id": "3119995", "revid": "1762097", "url": "https://it.wikipedia.org/wiki?curid=3119995", "title": "Marvast", "text": "Marvast (farsi \u0645\u0631\u0648\u0633\u062a) \u00e8 una citt\u00e0 dello shahrest\u0101n di Khatam, circoscrizione di Marvast, nella provincia di Yazd in Iran. Aveva, nel 2006, una popolazione di 7.585 abitanti. Si trova nella parte pi\u00f9 meridionale della provincia. "}
{"id": "3119996", "revid": "72396", "url": "https://it.wikipedia.org/wiki?curid=3119996", "title": "Tele + Classic Billiard", "text": ""}
{"id": "3119997", "revid": "767487", "url": "https://it.wikipedia.org/wiki?curid=3119997", "title": "Margarita Ilieva", "text": "Centro di 187\u00a0cm, ha giocato nel campionato bulgaro e nel campionato italiano di A2.\nCarriera.\nHa disputato quattro campionati europei giovanili con la Nazionale bulgara, vestendo la maglia dell'Under-16, Under-18 e Under-20 tra il 2003 e il 2008.\nDal 2005 al 2009 ha vestito la maglia della Lukoil Burgas, in patria, giocando anche l'EuroCoppa e vincendo due campionati e una coppa nazionale.\nStatistiche.\nPresenze e punti nei club.\n\"Statistiche aggiornate al 30 giugno 2010\""}
{"id": "3120001", "revid": "889336", "url": "https://it.wikipedia.org/wiki?curid=3120001", "title": "Eduardo Iturralde Gonz\u00e1lez", "text": "Carriera nazionale.\nArbitra la sua prima partita nella massima divisione spagnola nel settembre 1995. Da allora ad oggi ha diretto, in 17 campionati di permanenza, 292 partite. Detiene pertanto il record di arbitro col maggior numero di partite dirette nella Primera Divisi\u00f3n.\nHa diretto in diverse occasioni anche \"El Cl\u00e1sico\" di Spagna, tra Barcellona e , l'ultima delle quali \u00e8 il 5-0 del 29 novembre 2010 a favore dei Blaugrana.\nNell'agosto del 2008 ha diretto la gara di ritorno della Supercoppa di Spagna, disputatasi nell'occasione tra e Valencia.\nAvrebbe dovuto ritirarsi per limite d'et\u00e0 al termine della stagione sportiva 2011-12, ma dopo aver subito un infortunio il 10 marzo 2012, in occasione del match Real Betis- (venenedo per questo sostituito dal quarto uomo), decide di anticipare la sua decisione di qualche mese, chiudendo cos\u00ec la sua carriera sul campo.\nCarriera internazionale.\nRiceve i gradi di arbitro FIFA il 1\u00ba gennaio 1998. Nei primi anni da internazionale, ottiene designazioni per turni preliminari delle varie competizioni europee.\nNel 2002 dirige agli Europei Under 21 una partita della fase a gironi e una semifinale.\nNel 2003 partecipa ai Mondiali Under 20, negli Emirati Arabi Uniti e dirige quattro partite, tra cui un quarto di finale.\nNel 2004 \u00e8 invitato dall'OFC a dirigere nella Coppa delle nazioni oceaniane.\nNel 2009 ha diretto per la prima volta un ottavo di finale di Coppa UEFA, tra e . A livello di club si tratta al momento della sua partita pi\u00f9 importante.\nIn tutti questi anni da internazionale ha inoltre diretto numerose partite tra nazionali, valide per le qualificazioni a diverse edizioni dei mondiali e degli europei.\nNel 2002 \u00e8 stato eletto miglior arbitro di Spagna, vincendo il Trofeo Guruceta assieme a Manuel Enrique Mejuto Gonz\u00e1lez."}
{"id": "3120002", "revid": "767487", "url": "https://it.wikipedia.org/wiki?curid=3120002", "title": "Mehriz", "text": "Mehr\u012bz (farsi \u0645\u0647\u0631\u06cc\u0632) \u00e8 il capoluogo dello shahrest\u0101n di Mehriz, circoscrizione Centrale, nella provincia di Yazd in Iran. Aveva, nel 2006, una popolazione di 26.364 abitanti. Si trova a sud di Yazd. \nAd una distanza di 47 Km verso sud si trova il villaggio di Manshad."}
{"id": "3120003", "revid": "287204", "url": "https://it.wikipedia.org/wiki?curid=3120003", "title": "Eduardo Iturralde Gonzalez", "text": ""}
{"id": "3120005", "revid": "767487", "url": "https://it.wikipedia.org/wiki?curid=3120005", "title": "Wilson Bombarda", "text": ""}
{"id": "3120006", "revid": "300067", "url": "https://it.wikipedia.org/wiki?curid=3120006", "title": "Jorge Carlos Dortas Olivieri", "text": ""}
{"id": "3120007", "revid": "599013", "url": "https://it.wikipedia.org/wiki?curid=3120007", "title": "Jamil Gede\u00e3o", "text": ""}
{"id": "3120008", "revid": "287204", "url": "https://it.wikipedia.org/wiki?curid=3120008", "title": "Jamil Gedeao", "text": ""}
{"id": "3120009", "revid": "599013", "url": "https://it.wikipedia.org/wiki?curid=3120009", "title": "Fausto Sucena Rasga Filho", "text": ""}
{"id": "3120011", "revid": "300067", "url": "https://it.wikipedia.org/wiki?curid=3120011", "title": "N\u00e9lson Couto e Silva Marques Lisboa", "text": ""}
{"id": "3120012", "revid": "1877672", "url": "https://it.wikipedia.org/wiki?curid=3120012", "title": "Acido picramico", "text": "L'acido picramico \u00e8 un derivato dell'acido picrico. \nSi ottiene per azione dell'acido picrico su carboidrati in soluzione alcalina a caldo. L'acido picrico ossida i carboidrati riducendosi ad acido picramico. Questa reazione comporta un viraggio dal giallo dell'acido picrico al rosso dell'acido picramico ed in passato \u00e8 stata utilizzata per la determinazione colorimetrica del glucosio nelle urine."}
{"id": "3120013", "revid": "300067", "url": "https://it.wikipedia.org/wiki?curid=3120013", "title": "N\u00e9lson Couto", "text": ""}
{"id": "3120014", "revid": "300067", "url": "https://it.wikipedia.org/wiki?curid=3120014", "title": "Nelson Couto", "text": ""}
{"id": "3120015", "revid": "287204", "url": "https://it.wikipedia.org/wiki?curid=3120015", "title": "Nelson Couto e Silva Marques Lisboa", "text": ""}
{"id": "3120016", "revid": "2018934", "url": "https://it.wikipedia.org/wiki?curid=3120016", "title": "Rocca di Badolo", "text": "La Rocca di Badolo \u00e8 una piccola altura del basso Appennino bolognese che si trova appunto presso la frazione \"Badolo\" del comune di Sasso Marconi; \u00e8 compresa tra le valli del rio Molinello a nord e del fiume Setta a sud, poco prima che questo si getti nel fiume Reno.\nLa Rocca di Badolo raggiunge l'altezza di 476,2 metri sul livello del mare, una quota nella media per un rilievo posto nella sua latitudine. La sua vetta \u00e8 raggiungibile attraverso la strada provinciale n.58 \"Di B\u00e0dolo\", che conduce anche al santuario posto sulle pendici meridionali dell'altura, la \"Madonna della Rocca di B\u00e0dolo\" (435,2 metri di quota).\nLe pareti verticali di arenaria del Contrafforte Pliocenico che caratterizzano la suddetta altura sono da sempre il luogo di allenamento degli arrampicatori bolognesi. A Badolo, come in altre palestre della zona, la roccia che per sua natura non presenta particolari irregolarit\u00e0 non permetteva quindi un'arrampicata libera (naturale), per questo motivo gli scalatori di Bologna hanno iniziato a scavarla ed attrezzarla in modo da consentire in seguito quella che ad oggi \u00e8 considerata la palestra per eccellenza di Bologna.\nAd oggi ci sono pi\u00f9 di 180 vie di arrampicata con gradi di difficolt\u00e0 compresi tra il 3b e l'8a+ ed una non banale ferrata allestita dal CAI.\nDescrizione.\nNel lato a sud-ovest \u00e8 caratterizzata da una parete verticale con un dislivello di poco pi\u00f9 di 100 metri ed \u00e8 situata sulla linea della riserva naturale del Contrafforte Pliocenico di fianco al Monte Adone.\nNonostante sia un'area protetta e controllata \u00e8 una delle soltanto due alture presenti nella riserva in cui \u00e8 concesso arrampicare.\nCuriosit\u00e0.\nSubito dietro alla chiesetta, nella roccia sono visibili una porta, un tubo dei fumi e una finestrella: si tratta di un piccolo bunker scavato dentro la roccia le cui chiavi, sono da chiedere nella sede del CAI di Bologna.\nVia ferrata del Pliocenico.\nLa ferrata del pliocenico fu allestita inizialmente nel 1976 per facilitare l'accesso alle soste delle vie di arrampicata pi\u00f9 basse o per raggiungere le partenze delle vie medie ed alte, fino a poco tempo fa la ferrata era pi\u00f9 breve, dalla partenza terminava nel \"terrazzone\" denominato \"Badolo alto\".\nNel 2015 la via \u00e8 stata messa a nuovo dal CAI che oltre a rinnovare il cavo d'acciaio rendendolo pi\u00f9 teso e stabile, ha anche \"completato\" la ferrata aggiungendo un ultimo tratto che conduce fino alla cima.\nAvvicinamento.\nPercorrendo la strada statale SS 325 si arriva sotto l'evidente parete della Rocca di Badolo (si nota infatti sul bordo strada una bacheca che descrive la montagna dal punto di vista geografico ed escursionistico) e percorrendo il sentiero che si dirige proprio verso la roccia si arriva dopo pochi minuti alla base della montagna (si potranno gi\u00e0 notare le prime vie di arrampicata).\nArrivati alla roccia ci si dirige a destra fino ad incontrare un diedro dove con una scaletta metallica inizia la ferrata.\nPartenza (prima parte).\nLa ferrata del Pliocenico incomincia di fianco a un diedro con una scala a pioli verticale che fa subito guadagnare una decina di metri di dislivello. \nSuperata la scala si incontra una strapiombante \"pancia\" di roccia da scavalcare facendo uso delle prese scavate o in caso di insicurezza/roccia bagnata facendo uso del cavo stesso.\nSuperati questi primi ostacoli il cavo si interrompe e ci si ritrova nella cengia di Badolo (un terrazzo a 25 metri di dislivello dalla partenza con qualche albero che sulla sinistra conduce alle soste delle vie basse di arrampicata). \nLa cengia di Badolo consente di raggiungere le soste delle vie pi\u00f9 in basso e di iniziare le vie \"medie\" ma se percorsa orizzontalmente termina nel bosco che accompagna il retro della montagna.\nSeconda parte (cengia di Badolo medio).\nLa ferrata del pliocenico continua subito dopo la fine del cavo del primo tratto (senza quindi necessit\u00e0 di passare per la cengia) ed anche in questo caso un cartello rosso con scritto \"Percorso alpinistico impegnativo\" mette in allerta gli alpinisti che decidono di percorrerlo.\nIl secondo cavo incomincia anch'esso in verticale, esattamente a cavallo di un crepaccio che sale lungo la parete che una volta superato conduce ad una serie di staffe ben fissate nella roccia che successivamente, passando in mezzo ad un alberino, conduce alla seconda scala (questa volta pi\u00f9 corta ma anche pi\u00f9 strapiombante).\nTerminata la scala, anche se il cavo \u00e8 ancora presente, il percorso diventa molto pi\u00f9 tranquillo, quasi una gradinata e dopo qualche metro finisce anche il secondo tratto.\nAl termine del secondo tratto ci ritroviamo in un terrazzo ancora pi\u00f9 largo, dove partono le vie classificate come \"Badolo alto\" e dove una volta terminava la ferrata (infatti andando a destra si giunge al santuario che con una semplice passeggiata ci riconduce alla strada statale).\nTerza parte ed arrivo.\nCome descritto sopra, dal 2015 la ferrata prosegue lungo la roccia, portando fino in cima alla rocca di Badolo.\nLa terza ed ultima parte consiste in un piccolo muro alto 6 metri che volendo si pu\u00f2 aggirare a piedi seguendo il sentiero limitrofo.\nScavalcato questo muro il cavo si interrompe per farci percorrere qualche metro nel bosco quasi sempre all'ombra fino all'attacco del tratto attrezzato finale che probabilmente \u00e8 il pi\u00f9 impegnativo e tecnico dell'intera via ferrata.\nQuest'ultimo tratto di scalata \u00e8 complesso per via della scarsit\u00e0 di prese scavate nella roccia; infatti \u00e8 consigliato per questo tratto fare uso delle fessure presenti nei diedri delle rocce ed in caso di difficolt\u00e0 il cavo d'acciaio.\nIl tratto finale si conclude tranquillamente con un'ultima scala a pioli (questa volta molto meno verticale) che accompagna lo scalatore sopra un manto erboso fino alla cima.\nTerminata la ferrata, in caso di bel tempo si nota subito un bel panorama a 360\u00b0 con vista sui colli bolognesi a nord e sull'appennino tosco emiliano a sud-ovest (in caso di assenza di foschia si pu\u00f2 ammirare il complesso del Corno alle scale e del Monte Cimone.\nPer chi avesse piacere di lasciare un pensierino o anche solo una firma, il CAI ha messo a disposizione una cassetta metallica contenente un quadernino e due penne.\nDiscesa e ritorno.\nCi sono diversi metodi per tornare alla macchina, ma il pi\u00f9 comodo si trova seguendo il sentiero che dalla cima scende in mezzo al bosco verso sud-ovest, passando per le altre pareti e per la chiesetta posta sotto la cima.\nSuperato il santuario il sentiero diventa una mulattiera che ben presto si \"incastra\" nell'arenaria per poi sbucare nella strada statale.\nConsiderazioni sulla ferrata.\nSebbene l'arenaria sia una roccia particolarmente odiata dai climbers e dagli alpinisti, la ferrata \u00e8 molto bella e ben tenuta; un ottimo allenamento per chi abita vicino a Bologna e vuole tenersi in forma per le escursioni estive.\nUna particolarit\u00e0 \u00e8 il fatto che sia un ibrido tra arrampicata e via ferrata.\nLa ferrata si percorre con un tempo medio di 30 minuti dalla partenza ma con un passo allenato \u00e8 percorribile anche in 15 minuti.\nTrattandosi comunque di un sentiero attrezzato impegnativo, non \u00e8 da sottovalutare la sicurezza che come riportato nei cartelli \u00e8 un obbligo per chiunque voglia percorrerlo.\nL'attrezzatura necessaria \u00e8 quella di tutte le vie ferrate: imbragatura, cordino (Longe) scarpe adatte e casco.\nNonostante la breve durata del percorso, la ferrata del pliocenico \u00e8 da considerarsi come percorso impegnativo e quindi una ferrata che richiede agilit\u00e0 ed esperienza ma che per via della sua breve durata \u00e8 un ottimo modo per allenarsi a tale attivit\u00e0.\nLa palestra di roccia (arrampicata).\nLa Rocca di Badolo \u00e8 in realt\u00e0 pi\u00f9 famosa per le sue numerose e varie vie di arrampicata che la rendono la palestra preferita per ogni scalatore bolognese o dei dintorni.\nVenne definita come un \"meraviglioso castello di sabbia\" daTiziano Nannuzzi, per via della sua caratteristica roccia friabile.\nNonostante la sua roccia non particolarmente solida (a differenza del calcare o del granito) \u00e8 comunque di notevole importanza per tutti gli arrampicatori bolognesi in quanto \u00e8 stata da sempre il punto di partenza per chiunque voglia iniziare questo sport. Ogni giorno dell'anno infatti su queste pareti arrampicano centinaia di persone rendendo rari i momenti solitari.\nLa storia di questo impianto sportivo \u00e8 assai lunga e ricca di dibattiti, ci sono stati numerosi cambiamenti anche dal punto di vista legale per via dell'area protetta di cui la rocca fa parte.\nTutto l'insieme di pareti si divide in quattro principali settori: Badolo Basso, Medio, Alto e Nuovo/New. \nPer tutte le sezioni si possono trovare pareti tra i 3b/8a+ cosicch\u00e9 chiunque possa trovarsi a suo agio in questa palestra.\nLe vie.\nL'intera palestra comprende pi\u00f9 di 180 vie con difficolt\u00e0 variabile tra 3a e 8a+ (con quindi una buona parte di vie adatte a chi incomincia ma anche vie di livello estremo).\nLa chiodatura \u00e8 correttamente realizzata, con moderni spit o con fittoni, entrambi molto resistenti e ben conficcati nelle pareti (steli dai 14 ai 18 cm).\nPer praticamente tutte le vie di ogni settore \u00e8 possibile raggiungere le soste tramite sentieri o ferrate (la ferrata del Pliocenico descritta sopra conduce alle soste di quasi tutte le vie) rendendo quindi possibile il calo della corda dall'alto per l'arrampicata in moulinette o per il recupero di eventuali rinvii o altro materiale abbandonato in parete.\nLa possibilit\u00e0 di raggiungere a piedi le soste rende la palestra utile anche per chi vuole allenarsi alle discese in corda singola o in corda doppia.\nTabella delle vie presenti a badolo.\nDi seguito sono riportate tutte le vie documentate di badolo con le relative altezze i relativi gradi di difficolt\u00e0 e la sezione di appartenenza.\nI dati sono stati presi da un PDF di qualche anno fa che si trova facilmente in rete; le vie aggiunte di recente per tanto potrebbero mancare (si accettano aggiunte da parte di chiunque ne conosca l'esistenza)."}
{"id": "3120021", "revid": "88740", "url": "https://it.wikipedia.org/wiki?curid=3120021", "title": "Gettysburg", "text": ""}
{"id": "3120022", "revid": "599013", "url": "https://it.wikipedia.org/wiki?curid=3120022", "title": "Jos\u00e9 Luiz Santos de Azevedo", "text": ""}
{"id": "3120023", "revid": "287204", "url": "https://it.wikipedia.org/wiki?curid=3120023", "title": "Jose Luiz Santos de Azevedo", "text": ""}
{"id": "3120024", "revid": "767487", "url": "https://it.wikipedia.org/wiki?curid=3120024", "title": "\u00c2ngelo Bonfietti", "text": ""}
{"id": "3120026", "revid": "287204", "url": "https://it.wikipedia.org/wiki?curid=3120026", "title": "Angelo Bonfietti", "text": ""}
{"id": "3120027", "revid": "228587", "url": "https://it.wikipedia.org/wiki?curid=3120027", "title": "Dana", "text": ""}
{"id": "3120030", "revid": "1833487", "url": "https://it.wikipedia.org/wiki?curid=3120030", "title": "Senne", "text": "La Senne \u00e8 un fiume belga che percorre le tre regioni del Belgio e sfocia, dopo 103\u00a0km di percorso, nella Dyle, presso Heffen (comune di Malines).\nPrincipali comuni attraversati.\nSoignies, Rebecq, Tubize, Hal, Beersel, Forest, Anderlecht, Saint-Gilles, Bruxelles, Molenbeek-Saint-Jean, Schaerbeek, Evere, Vilvorde, Zemst"}
{"id": "3120032", "revid": "34857275", "url": "https://it.wikipedia.org/wiki?curid=3120032", "title": "Classe Astute (sottomarino)", "text": ""}
{"id": "3120039", "revid": "729019", "url": "https://it.wikipedia.org/wiki?curid=3120039", "title": "Centrale nucleare di Brunsb\u00fcttel", "text": "La centrale nucleare di Brunsb\u00fcttel (in tedesco Kernkraftwerk Brunsb\u00fcttel (KKB)) \u00e8 una centrale nucleare della Germania situata presso la localit\u00e0 di Brunsb\u00fcttel nello Schleswig-Holstein. La centrale \u00e8 composta da un reattore BWR per complessivi 771MW di potenza."}
{"id": "3120041", "revid": "287204", "url": "https://it.wikipedia.org/wiki?curid=3120041", "title": "Centrale nucleare di Brunsbuttel", "text": ""}
{"id": "3120046", "revid": "729019", "url": "https://it.wikipedia.org/wiki?curid=3120046", "title": "Mudry CAP 10", "text": "Il Mudry CAP 10 \u00e8 un monomotore da addestramento acrobatico ad ala bassa prodotto dall'azienda francese Avions Mudry et Cie tra la fine degli anni sessanta e gli anni settanta fino alla sua chiusura, poi dalla APEX Aviation fino al 2008 nelle versioni pi\u00f9 recenti.\nStoria del progetto.\nNel 1966 Auguste Mudry l'allora titolare dell'azienda Coop\u00e9rative des Ateliers A\u00e9ronautiques de la R\u00e9gion Parisienne (CAARP) con sede a Beynes e che produceva il CAAARP CP 100, decise di avviare lo sviluppo di un nuovo velivolo leggero destinato al mercato dell'aviazione generale con cabina di pilotaggio biposto a posti affiancati.\nIl prototipo, il No. 01, venne portato in volo per la prima volta con buoni risultati ma nella fase di sviluppo, durante un ulteriore volo di prova, il velivolo sub\u00ec un problema di affaticamento strutturale per il superamento dei limiti progettuali che ne caus\u00f2 la distruzione ed il decesso dei due membri dell'equipaggio.\nLa successiva inchiesta, istituita per determinare le responsabilit\u00e0 dell'incidente, utilizz\u00f2 il secondo prototipo per testare la resistenza strutturale e determin\u00f2 che non era da imputare al progetto cosicch\u00e9 lo sviluppo pot\u00e9 continuare. Venne costruito un terzo prototipo, che ricevette la designazione CAP da Construction A\u00e9ronautique Parisienne e nuovamente il numero 01, normalmente destinato al primo prototipo. Registrato come F-WOPX effettu\u00f2 il suo primo volo il 22 agosto 1968 ai comandi del pilota collaudatore Gerard Tahon.\nImpiego operativo.\nLa pattuglia acrobatica francese Patrouille Captens impiega due CAP 10."}
{"id": "3120058", "revid": "1442080", "url": "https://it.wikipedia.org/wiki?curid=3120058", "title": "Ace Sports Group Tennis Classic 2010 - Doppio", "text": "Il tabellone di doppio dell'v 2010, torneo di tennis facente parte del circuito ITF Women's Circuit nell'ambito del ITF Women's Circuit 2010, \u00e8 stato vinto dalla francese Aur\u00e9lie V\u00e9dy in coppia con la statunitense Mashona Washington (tds n. 1). In finale hanno sconfitto con il punteggio di 6-3, 6-3 la brasiliana Maria Fernanda Alves e l'argentina Florencia Molinero.\nAltre Giocatrici.\nGiocatrici passate dalle qualificazioni:\nGiocatrici che hanno ricevuto una Wild Card"}
{"id": "3120059", "revid": "729019", "url": "https://it.wikipedia.org/wiki?curid=3120059", "title": "Centrale nucleare di Stade", "text": "La centrale nucleare di Stade (in tedesco Kernkraftwerk Stade (KKS)) \u00e8 una centrale nucleare della Germania situata presso la localit\u00e0 di Stade nella Bassa Sassonia. La centrale \u00e8 composta da un reattore BWR per complessivi 771MW di potenza."}
{"id": "3120060", "revid": "287204", "url": "https://it.wikipedia.org/wiki?curid=3120060", "title": "Pansear", "text": ""}
{"id": "3120063", "revid": "287204", "url": "https://it.wikipedia.org/wiki?curid=3120063", "title": "Panpour", "text": ""}
{"id": "3120066", "revid": "465169", "url": "https://it.wikipedia.org/wiki?curid=3120066", "title": "Marzeno", "text": "Il Marzeno \u00e8 un torrente che appartiene all'Appennino forlivese e all'Appennino faentino: scorre infatti tra le province di Forl\u00ec e di Ravenna ed \u00e8 il principale affluente del fiume Lamone.\nIl Marzeno nasce presso Modigliana, in provincia di Forl\u00ec, dall'unione di due rami: il torrente Tramazzo (da destra), che nasce dal monte Collina (974\u00a0m) e il torrente della Valle (da sinistra), che nasce alle pendici del monte Bruno (1089\u00a0m), nel territorio comunale di Marradi, nella citt\u00e0 metropolitana di Firenze.\nIl Marzeno cos\u00ec formato entra nella provincia di Ravenna dove, nei pressi di Faenza, si getta da destra nel fiume Lamone.\nIl fiume scorre presso Marzeno, una piccola frazione divisa a met\u00e0 tra il comune di Faenza e Brisighella."}
{"id": "3120067", "revid": "1305772", "url": "https://it.wikipedia.org/wiki?curid=3120067", "title": "Solo (Iyaz)", "text": "Solo \u00e8 un singolo del cantante anglo-verginiano Iyaz, pubblicato il 24 maggio 2020 come secondo estratto dal primo album in studio \"Replay\".\nTracce.\nTesti e musiche di Keidran Jones, Jonathan Rotem, August Rigo, Jason Desrouleaux, James Harris, Terry Lewis e Janet Jackson."}
{"id": "3120074", "revid": "121376980", "url": "https://it.wikipedia.org/wiki?curid=3120074", "title": "Amos Cardarelli", "text": "Carriera.\nNel corso della sua carriera ha disputato 11 campionati di Serie A con Roma, Udinese, Inter e Lecco, totalizzando complessivamente 259 presenze e 3 reti. Ha inoltre ottenuto 37 presenze e 1 rete in Serie B nella stagione 1951-1952, annata in cui vinse il campionato cadetto nella file della Roma.\nFu anche convocato nella nazionale olimpica per prendere parte al torneo di , ma non scese mai in campo."}
{"id": "3120078", "revid": "1543377", "url": "https://it.wikipedia.org/wiki?curid=3120078", "title": "Apollo (Pennsylvania)", "text": "Apollo \u00e8 una borough degli Stati Uniti d'America, nella contea di Armstrong nello Stato della Pennsylvania. Secondo il censimento del 2000 la popolazione \u00e8 di 1.765 abitanti.\nSociet\u00e0.\nEvoluzione demografica.\nLa composizione etnica vede una prevalenza di quella bianca (95,52%), seguita da quella afroamericana (3,25%), dati del 2000."}
{"id": "3120079", "revid": "287204", "url": "https://it.wikipedia.org/wiki?curid=3120079", "title": "Cottonee", "text": ""}
{"id": "3120080", "revid": "287204", "url": "https://it.wikipedia.org/wiki?curid=3120080", "title": "Petilil", "text": ""}
{"id": "3120082", "revid": "131358", "url": "https://it.wikipedia.org/wiki?curid=3120082", "title": "Giuseppe Cozzolino (calciatore)", "text": ""}
{"id": "3120083", "revid": "1444886", "url": "https://it.wikipedia.org/wiki?curid=3120083", "title": "Centrale nucleare di Kr\u00fcmmel", "text": "La centrale nucleare di Kr\u00fcmmel (in tedesco Kernkraftwerk Kr\u00fcmmel (KKK)) \u00e8 una centrale nucleare della Germania situata presso la localit\u00e0 di Geesthacht nello Schleswig-Holstein. La centrale \u00e8 composta da un reattore BWR per complessivi 1410 MW di potenza.\nLa centrale, gi\u00e0 inattiva dal 28 Giugno 2007 a causa di un incidente, \u00e8 stata permanentemente dismessa il 6 Agosto 2011 in seguito al disastro di Fukushima."}
{"id": "3120086", "revid": "181541", "url": "https://it.wikipedia.org/wiki?curid=3120086", "title": "Centrale nucleare di Kruemmel", "text": ""}
{"id": "3120090", "revid": "309289", "url": "https://it.wikipedia.org/wiki?curid=3120090", "title": "Salair", "text": "Salair \u00e8 una citt\u00e0 della Russia siberiana meridionale, situata nella oblast' di Kemerovo. \u00c8 amministrativamente compresa nel distretto urbano di Gur'evsk.\nSorge nel versante settentrionale delle cresta di Salair, 210 chilometri a sud del capoluogo Kemerovo."}
{"id": "3120098", "revid": "125576026", "url": "https://it.wikipedia.org/wiki?curid=3120098", "title": "GameFAQs", "text": "GameFAQs \u00e8 un sito web in lingua inglese che ospita FAQ e guide strategiche di videogiochi. Il sito \u00e8 stato creato nel novembre 1995 da Jeff \"CJayC\" Veasey ed \u00e8 stato rilevato dalla CNET Networks nel maggio 2003. Nel 2008 CNET Networks \u00e8 stata venduta alla CBS Interactive e il 14 settembre 2020 \u00e8 stata venduta alla compagnia Red Ventures. Il sito ha un database di informazioni su videogiochi, trucchi, recensioni, salvataggi e screenshot, la maggior parte dei quali inseriti da contributori volontari. Il sito copre i videogiochi pubblicati per tutte le piattaforme, dall'Atari 2600 sino alle consolle di nuova generazione, oltre che per PC.\nGameFAQs ospita anche un forum, che gestisce discussioni separate per ogni gioco presente nel database, oltre che per altri argomenti. Dal 2004, molte delle discussioni dedicate a singoli videogiochi sono state condivise con il sito GameSpot, sempre del gruppo CNET/CBS. Il sito inoltre organizza sondaggi giornalieri e vari tornei.\nCon la chiusura di GameRankings (2019), i suoi dati sulle recensioni professionali sono stati fatti confluire in GameFAQs, alla sezione \"Critic Reviews\". Gli identificativi numerici che usa GameFAQs e che usava GameRankings per rappresentare ciascun videogioco nelle rispettive banche dati interne sono gli stessi.\nGameFAQs \u00e8 stato recensito positivamente da \"The Guardian\" e da \"Entertainment Weekly\". Nel 2009, GameFAQs.com \u00e8 uno dei trecento siti web in lingua inglese maggiormente trafficati, secondo le rilevazione di Alexa Internet."}
{"id": "3120101", "revid": "6923", "url": "https://it.wikipedia.org/wiki?curid=3120101", "title": "FAW-Volkswagen", "text": "La Faw-Volkswagen automotori srl \u00e8 stata fondata il 6 febbraio 1991, e riconosciuta ufficialmente dalla Repubblica Popolare Cinese nell'agosto 1997.\nL'azienda \u00e8 una societ\u00e0 mista che comprende una ditta cinese di automobili, la First Automobile Works, la Volkswagen, l'Audi e la sezione cinese della Volkswagen. L'azienda opera nel settore automobilistico con produzione su larga scala.\nNel 1991, dopo essere stata fondata, inizi\u00f2 a produrre automobili con un capitale registrato di 3 miliardi e 721 milioni di yuan, mentre le sue propriet\u00e0 ammontano a 670 milioni di yuan.\n, la FAW-Volkswagen ha venduto nel 2005 circa 238.300 automobili, andandosi a stabilire come terza industria nel settore in questione dell'intera Cina. Stando alle statistiche del 2006, ogni giorno venivano prodotte duemila automobili. Allo stesso tempo, automobili complete, componenti e parti varie vengono esportate.\nLa ditta ha fabbriche di automobili intere nelle citt\u00e0 di Changchun e di Chengdu. Lo staff iniziale superava le diecimila unit\u00e0.\nNel 2010 la FAW-Volkswagen ha aperto quattro impianti a Foshan, nel Guangdong."}
{"id": "3120106", "revid": "287204", "url": "https://it.wikipedia.org/wiki?curid=3120106", "title": "Headup", "text": "Headup \u00e8 un brano musicale del gruppo musicale statunitense Deftones, nona traccia del secondo album in studio \"Around the Fur\", pubblicato il 28 ottobre 1997 dalla Maverick Records.\nDescrizione.\nConsiderato uno tra i brani pi\u00f9 violenti ed aggressivi mai apparsi su un album dei Deftones, \"Headup\" ha visto la partecipazione di Max Cavalera, attualmente frontman dei Soulfly ed ex-Sepultura. Alla sua esecuzione ha collaborato come ospite anche il DJ Frank Delgado, unitosi al gruppo nel 1999 in pianta stabile. Il testo e la musica di \"Headup\" sono dedicati a Dana Wells, figliastro di Max Cavalera nonch\u00e9 amico personale dei Deftones, deceduto nel 1996 in seguito ad un incidente stradale.\nNel 1997, in seguito all'abbandono dei Sepultura, Cavalera decise di fondare un nuovo gruppo chiamato Soulfly, il cui nome si ispira alla frase \"Soul fly, fly high, soul fly, fly free\" che egli stesso urlava nel ritornello di \"Headup\".\n\"Headup\" \u00e8 presente anche nella colonna sonora del videogioco \"Tony Hawk's Pro Skater 3\" e in quella del film \"Manic\" (2001)\nI Deftones l'hanno pi\u00f9 volte riproposta dal vivo, alcune volte chiamando anche Max Cavalera per eseguirla insieme a loro, che a sua volta l'ha reinterpretata con i Soulfly.\nCover.\nI Muse sono soliti eseguire il riff introduttivo del brano come finale per la loro canzone \"New Born\"."}
{"id": "3120112", "revid": "729019", "url": "https://it.wikipedia.org/wiki?curid=3120112", "title": "Augustin-Joseph de Mailly", "text": "Biografia.\nApparteneva ad una famiglia della nobilt\u00e0 francese di origini bretoni e probabilmente celtiche, essendo la famiglia dei conti Mailly conosciuta fin dall'epoca di Rollone di Normandia, essendo una delle poche famiglie bretoni che gli fece omaggio. Mailly, figlio di un marchese, eredit\u00f2 inoltre anche il titolo di conte da un suo cugino, Louis de Mailly, nel 1743, alla morte di quest'ultimo.\nIl giovane aristocratico, nonostante fosse il primogenito, decise fin da giovane di intraprendere la carriera delle armi, servendo prima come ufficiale dei moschettieri e poi nella cavalleria, avendo una straordinaria carriera: brigadiere nel 1743, nel 1745 era gi\u00e0 maresciallo di campo e nel 1748 tenente generale. Ricopr\u00ec da allora numerose cariche di carattere amministrativo nell'esercito, divenendo ispettore generale della cavalleria e dei dragoni e poi direttore generale dell'amministrazione delle armate.\nFu poi nominato governatore generale del Rossiglione, nel sud della Francia, dove fu autore di numerose opere di beneficenza, quali la costruzione di un'universit\u00e0 a Perpignano e di un'accademia militare; e strinse rapporti con la framassoneria catalana, essendo lui Gran Maestro della massoneria francese. Nel 1776 fu nominato cavaliere dell'Ordine dello Spirito Santo e maresciallo di Francia nel 1783; governatore di Abbeville e poi Gran Bailli del Ponthieu, si dedic\u00f2 alla ristrutturazione del castello di famiglia e alla stesura di numerose opere di carattere storico-militare. Gran parte del favore che Luigi XV ebbe per Mailly fu a causa delle sue quattro cugine, Marie Anne de Mailly, Pauline F\u00e9licit\u00e9 de Mailly, Louise Julie de Mailly, Diane Adelaide de Mailly, tutte amanti del re.\nMailly inoltre prese parte alla guerra dei sette anni, combattendo nelle Fiandre sotto il duca di Noailles e Maurizio di Sassonia, partecipando alla battaglia di Fontenoy e a quella di Dettingen; fu con il principe di Conti alla Madonna dell'Olmo contro i savoiardi, a Rocoux con Carlo Alessandro di Lorena, e inoltre era stato commissario nelle truppe franco-sassoni durante la battaglia di Hohenfriedberg, contro i prussiani. Partecip\u00f2 inoltre ad alcuni squarci della guerra dei sette anni in America, fungendo da governatore di Qu\u00e9bec per due anni.\nInoltre storica fu la sua presenza agli Stati Generali del 1789 come rappresentante della nobilt\u00e0, inoltre pare abbia avuto una parte decisiva nel tentativo di fuga del re a Varennes. Durante l'attacco dei sanculotti alle Tuileries, riusc\u00ec a scampare al massacro ma fu fatto prigioniero e rinchiuso nel suo castello ad Arras, dove nonostante l'et\u00e0 avanzata (87 anni) fu ghigliottinato. Le sue ultime parole furono: \u00abRimarr\u00f2 fedele al mio re, come fecero i miei antenati\u00bb."}
{"id": "3120113", "revid": "729019", "url": "https://it.wikipedia.org/wiki?curid=3120113", "title": "Johnny Reb", "text": "Johnny Reb o Johnny Rebel (tradotto in italiano \"Johnny il ribelle\") era la personificazione nazionale degli Stati Confederati d'America. Di solito era descritto come un ragazzo non pi\u00f9 grande di 15 anni, povero, ignorante, con addosso un'uniforme di lana grigia. Meno comunemente il termine designava anche i soldati confederati ed era sempre contrapposto a quello di Billy Yank."}
{"id": "3120117", "revid": "767487", "url": "https://it.wikipedia.org/wiki?curid=3120117", "title": "Slim Whitman", "text": ""}
{"id": "3120119", "revid": "118497044", "url": "https://it.wikipedia.org/wiki?curid=3120119", "title": "Jurga (citt\u00e0)", "text": "Jurga \u00e8 una citt\u00e0 della Russia siberiana meridionale, situata nella oblast' di Kemerovo. \u00c8 il capoluogo del \"rajon\" Jurginskij, pur essendo amministrativamente posta sotto la diretta giurisdizione della \"oblast'\".\nSorge sul fiume Tom', 143 chilometri a nordovest del capoluogo Kemerovo."}
{"id": "3120120", "revid": "80339", "url": "https://it.wikipedia.org/wiki?curid=3120120", "title": "Yurga", "text": ""}
{"id": "3120122", "revid": "484362", "url": "https://it.wikipedia.org/wiki?curid=3120122", "title": "Johnny Rebel", "text": ""}
{"id": "3120123", "revid": "729019", "url": "https://it.wikipedia.org/wiki?curid=3120123", "title": "Offensiva Ia\u0219i-Chi\u0219in\u0103u", "text": "L'offensiva Ia\u0219i-Chi\u0219in\u0103u (), conosciuta nella letteratura specializzata anche come \"Battaglia per la Romania\", fu un grande attacco sovietico sferrato contro le forze tedesco-rumene tra la fine di agosto e i primi di settembre del 1944 dopo il fallimento della prima offensiva nella primavera 1944. L'obiettivo delle forze armate sovietiche, raggruppate nel 2\u00ba e 3\u00ba \"Fronte Ucraino\", era la distruzione delle Gruppo d'armate \"Ukraina S\u00fcd\" e l'occupazione della Romania.\nL'operazione si concluse con una schiacciante vittoria sovietica e pesanti perdite tedesco-rumene, la sostanziale variazione della linea del fronte a favore dei russi e, a partire dal 23 agosto 1944, con il cambio di schieramento della Romania che pass\u00f2 a combattere a fianco delle forze alleate.\nContesto generale.\nDurante i primi mesi del 1944 la Wehrmacht si era ritirata lungo l'intero fronte orientale. Nel maggio il Gruppo d'armate \"Ukraina S\u00fcd\" si attest\u00f2 lungo i confini della Romania e riusc\u00ec a stabilire una nuova linea difensiva sul corso del fiume Nistro, gi\u00e0 peraltro superata in due punti dall'Armata Rossa. Dal mese di giugno la situazione rimase calma e i due eserciti contrapposti poterono consolidare le proprie posizioni.\nNei mesi di giugno e luglio, numerose Panzerdivisionen, assegnate inizialmente al Gruppo d'armate, vennero precipitosamente trasferite dall'OKH a nord per cercare di frenare la grande avanzata sovietica in Bielorussia, in Polonia orientale e nei Paesi Baltici: la 23. e la 24. Panzer-Division, le Panzer-Division SS \"Wiking\" e \"Totenkopf\" e la potente Panzergrenadier-Division \"Grossdeutschland\" abbandonarono quindi il fronte rumeno.\nIn agosto le uniche forze blindate rimaste al Gruppo d'armate \"Ukraina S\u00fcd\" erano la debole 1\u00aa Divisione corazzata dell'esercito rumeno, la 10. Panzergrenadier-Division e la 13. Panzer-Division tedesche.\nFallimento del servizio informazioni tedesco.\nLe misure adottate dai russi per camuffare l'attacco funzionarono perfettamente tanto che il comandante tedesco, il \"generaloberst\" Friessner, dichiar\u00f2 il 18 agosto (il giorno precedente l'attacco) che non si aspettava offensive se non operazioni di poco conto.\nPiano sovietico.\nIl piano ideato dallo Stavka per la battaglia consisteva in una manovra di accerchiamento attuata dai due fronti ucraini schierati sui fianchi del raggruppamento principale tedesco-rumeno.\nIl 2\u00ba Fronte Ucraino doveva sfondare a nord di Ia\u0219i e conquistare i ponti sul Prut per impedire la ritirata tedesca. Successivamente la 6\u00aa Armata corazzata aveva come obiettivo i ponti sul Siret e la \"Porta di Foc\u0219ani\", una linea fortificata tra il Siret e il Danubio.\nIl 3\u00ba Fronte Ucraino operava pi\u00f9 a sud e doveva raggiungere i ponti sul Dniestr presso Tiraspol e avanzare a nord-ovest per ricongiungersi con l'altro Fronte ed accerchiare le forze rumeno-tedesche attestate nella regione di Chi\u0219in\u0103u. Ad operazione conclusa, la 6\u00aa Armata corazzata avrebbe puntato direttamente su Bucarest, per poi dirigere verso le raffinerie nella valle di Prahova.\nLa battaglia.\nIl 2\u00b0 e 3\u00b0 Fronte ucraino riuscirono ad accerchiare la 6\u00aa Armata tedesca e parte della 8\u00aa Armata. Il fronte delle forze dell'Asse croll\u00f2 dopo due giorni di combattimento a causa soprattutto della rapida avanzata del 6\u00ba corpo meccanizzato sovietico. Il 21 agosto venne tagliata dalle forze sovietiche la linea di rifornimento delle truppe rumeno-tedesche.\nIl 23 agosto la 6\u00aa Armata tedesca era ormai circondata in un raggio di 100\u00a0km. Le forze dell'asse tentarono la ritirata verso l'Ungheria ingaggiando violenti combattimenti con le forze sovietiche.\nCombattimenti tra Romania e Germania.\nNel frattempo a Bucarest il Re Michele I arrest\u00f2 il generale Ion Antonescu. Le truppe tedesche tentarono di intervenire ma furono bloccate dalle forze armate rumene prima e sovietiche poi. I soldati tedeschi di stanza nei pozzi petroliferi di Ploie\u0219ti e nelle raffinerie nella valle di Prahova furono attaccati dai rumeni e anch'essi tentarono la ritirata in Ungheria subendo gravi perdite.\nPresunto crollo dell'esercito rumeno.\nIl crollo delle forze armate tedesco-rumene \u00e8 stato spesso spiegato con il tradimento dell'esercito rumeno. Uno studio sovietico sulle operazioni di combattimento dimostra al contrario che queste affermazioni non sono storicamente corrette. In diversi casi l'esercito rumeno si oppose agli attacchi sovietici ma l'equipaggiamento era molto inferiore e il numero di forze in campo era in netto favore dei russi.\nConseguenze.\nLe truppe tedesche subirono forti perdite, almeno 200.000 uomini, di molto superiore al numero dei caduti sovietici. L'avanzata sovietica verso la Iugoslavia costrinse inoltre il comando tedesco a ritirare precipitosamente i propri eserciti stanziati in Grecia e Iugoslavia per impedire che fossero a loro volta circondati.\nIn Romania, a livello politico, cambiarono le alleanze. Ora l'esercito era schierato a fianco delle forze alleate, e l'obiettivo divenne la riconquista della Transilvania, perduta a seguito del Secondo arbitrato di Vienna nel 1940.\nPerdite.\nUnione Sovietica.\nSoldati:\n13.197 morti e dispersi\n53.933 feriti\nMateriale:\n75 carri e cannoni semoventi \n108 mortai e cannoni\n111 aerei\nGermania.\nSoldati:\nAlmeno 200.000 morti e dispersi oltre ad un numero sconosciuto di feriti\nMateriale:\n83 carri e cannoni semoventi\n3.500 cannoni\n3.300 diversi veicoli \n330 aerei\nRomania.\nSoldati:\n8.305 morti \n24.989 feriti \n153.883 dispersi o prigionieri"}
{"id": "3120124", "revid": "968255", "url": "https://it.wikipedia.org/wiki?curid=3120124", "title": "Evangelista Torricelli (sommergibile 1939)", "text": "L'Evangelista Torricelli \u00e8 stato un sommergibile della Regia Marina appartenente alla classe Brin.\nStoria.\nAl momento della consegna a Taranto il 7 maggio 1939, il comandante fu il capitano di corvetta Alessandro Michelagnoli, comandante anche della 41\u00aa squadriglia.\nAll'entrata in guerra dell'Italia si trovava a Massaua (Eritrea), sul Mar Rosso, assegnato all'82\u00aa Squadriglia Sommergibili, sin dal 29 aprile 1940.\nPart\u00ec per la sua prima missione di guerra (al comando del c.c. Salvatore Pelosi, in comando dal 12 aprile 1940) il 14 giugno 1940, per rimpiazzare il sommergibile \"Galileo Ferraris\" (tornato in porto a causa di un guasto alle batterie), ed il 19 giugno si posizion\u00f2 al largo di Gibuti, nel suo settore d'agguato; ricevette per\u00f2 ordine di spostarsi un'altra zona pi\u00f9 a sud ma quando la raggiunse (il 21 giugno) fu attaccato e danneggiato da cacciatorpediniere britannici (forse informati dei movimenti del sommergibile da documenti o cifrari rinvenuti sul catturato sommergibile \"Galileo Galilei\").\nVisti i danni, si decise di tornare alla base; ma durante il viaggio, il 23 giugno, il \"Torricelli\" fu attaccato con bombe di profondit\u00e0 dalla cannoniera HMS \"Shoreham\" nei pressi dello stretto di Bab el-Mandeb.\nIn base ai rilevamenti dell'idrofono il comandante Pelosi ritenne che la nave avesse abbandonato la caccia per rientrare a Perim e decise dunque di emergere per allontanarsi alla massima velocit\u00e0, ma poco dopo l'emersione del sommergibile la \"Shoreham\" invert\u00ec la rotta e accorsero sul posto anche la cannoniera \"Indo\" ed i cacciatorpediniere \"Kandahar\", \"Kingston\" e \"Karthoum\".\nIl \"Torricelli\" fu circondato ma le navi inglesi, invece di distruggerlo immediatamente come avrebbero potuto fare, cercarono di catturarlo: il sommergibile ebbe cos\u00ec modo di reagire ed inizi\u00f2 un combattimento di circa 40 minuti nel quale la \"Shoreham\" fu seriamente danneggiata (e si allontan\u00f2 assistita dall\u2019\"Indo\") ed il \"Karthoum\" ebbe gravi danni a causa dello scoppio di uno dei propri siluri, colpito da una scheggia di un proiettile del \"Torricelli\" (il cacciatorpediniere affond\u00f2 lungo la rotta di rientro per i danni riportati).\nIl sommergibile fu poi centrato da un proiettile da 120 mm a prua, e contemporaneamente il timone smise di funzionare: a quel punto Pelosi, vedendo peraltro che le navi inglesi stavano per abbordare il sommergibile, ne ordin\u00f2 l'autoaffondamento; il \"Torricelli\" s'inabiss\u00f2 poco dopo mentre l'equipaggio (tranne un sottufficiale, un sottocapo e 5 marinai, caduti nel combattimento) venne catturato dagli inglesi (Salvatore Pelosi, che era stato salvato dall'equipaggio contro la propria volont\u00e0, fu decorato con Medaglia d'oro al valor militare)."}
{"id": "3120125", "revid": "250936", "url": "https://it.wikipedia.org/wiki?curid=3120125", "title": "Monte Palai", "text": ""}
{"id": "3120127", "revid": "30610", "url": "https://it.wikipedia.org/wiki?curid=3120127", "title": "Montovolo", "text": "Mont\u00f2volo (962\u00a0m) \u00e8 una montagna dell'Appennino bolognese.\nDescrizione.\nIl monte fa parte dello stesso complesso montuoso del monte Vigese; esso \u00e8 compreso nel Parco provinciale di Montovolo-Vigese, un'area protetta estesa per circa 34 ettari e istituita nel 1972, che conserva molte specie animali e vegetali (carpino nero, castagno) ed \u00e8 importante anche dal punto di vista storico-artistico per i monumenti inclusi in esso. Il nome deriva molto probabilmente dalla forma rotonda e massiccia del monte, che ricorda quella di un uovo.\nUbicato nel territorio comunale di Grizzana Morandi, Mont\u00f2volo si erge sulla valle destra del fiume Reno ed \u00e8 composto da rocce sedimentarie; \u00e8 famoso per via del Santuario della Santa Maria della Consolazione di Mont\u00f2volo (912\u00a0m) che gravita sui suoi pendii, raggiungibile dall'abitato di Campolo. Da non perdere, visitabile solo su prenotazione, l'oratorio di Santa Caterina d'Alessandria posto nei pressi del santuario riccamente affrescato.\nNella zona si possono gustare prodotti tipici locali, come funghi e tartufi con ristoranti dedicati.\nIl santuario.\nMont\u00f2volo \u00e8 stato un luogo di culto sin dall'et\u00e0 pagana, ma il santuario odierno, dedicato a Santa Maria della Consolazione, risale al XIII secolo, quando venne ricostruito sulle macerie di una chiesa donata nel 1054 dal vescovo Adalfredo ai canonici di San Pietro di Bologna e distrutta nel 1240 dai ghibellini che parteggiavano per Federico II di Svevia; l'edificio attuale conserva parte della vecchia costruzione (le absidi, le monofore e i capitelli), nonch\u00e9 numerosi affreschi devozionali del Quattrocento. Sul campanile si pu\u00f2 osservare una meridiana tuttora funzionante.\nIn prossimit\u00e0 della cima della montagna, \u00e8 presente l'Oratorio di Santa Caterina di Alessandria, risalente probabilmente anch'esso al XIII secolo, che conserva degli affreschi quattrocenteschi realizzati da alcuni pittori toscani raffiguranti Santa Caterina, una Crocifissione e un Giudizio Universale."}
{"id": "3120128", "revid": "1543377", "url": "https://it.wikipedia.org/wiki?curid=3120128", "title": "Applewold", "text": "Applewold \u00e8 un comune (\"borough\") degli Stati Uniti d'America, nella contea di Armstrong nello Stato della Pennsylvania.\nSociet\u00e0.\nEvoluzione demografica.\nLa composizione etnica vede un'esclusivit\u00e0 di quella bianca (100%)."}
{"id": "3120129", "revid": "117475227", "url": "https://it.wikipedia.org/wiki?curid=3120129", "title": "Alexa Chung", "text": "Carriera.\nAlexa Chung nasce a Privett, nel Hampshire, il 5 novembre del 1983, ultimogenita dei quattro figli di Philip Chung, un designer inglese di origini per tre quarti cinesi, e di Gillian Chung, una casalinga inglese. Ha due fratelli e una sorella. Dopo la scuola, ha frequentato il \"King's College\" di Londra, ed ha completato un corso di base presso il \"Chelsea College of Art and Design\".\nAll'et\u00e0 di 14 anni \u00e8 stata messa sotto contratto dall'agenzia Elite Model Management, a cui \u00e8 seguito un altro contratto due anni dopo con la filiale londinese della Storm Model Agency. Alexa Chung quindi compare su riviste come \"Cover Girl\", \"Elle Girl\" e \"Cosmo Girl\". Inoltre compare nelle campagne pubblicitarie di Fanta, Sony Ericsson, Sunsilk e Tampax, e nei video musicali dei Westlife, dei The Streets e di Holly Valance. Nel 2003 prende parte anche al reality show \"Shoot Me\", in onda su Fashion TV.\nDopo aver lavorato anche per la BBC e Channel 4, Alexa Chung si \u00e8 trasferita a New York dove dall'aprile 2009 conduce lo show quotidiano di MTV \"It's On con Alexa Chung\", andato in onda sino a dicembre 2009. A partire dal 30 luglio 2012 \u00e8 la conduttrice del talent-show di Lifetime (in Italia Sky Uno), \"Stilista in 24 ore\".\nVita privata.\nDal luglio del 2007 al luglio 2011 \u00e8 stata sentimentalmente legata ad Alex Turner, cantante degli Arctic Monkeys. Dal 2015 al 2017 ha avuto una relazione con l'attore svedese Alexander Skarsg\u00e5rd. \u00c8 vegetariana."}
{"id": "3120137", "revid": "143369", "url": "https://it.wikipedia.org/wiki?curid=3120137", "title": "Cebo cappuccino", "text": ""}
{"id": "3120141", "revid": "339392", "url": "https://it.wikipedia.org/wiki?curid=3120141", "title": "Cebo dai cornetti", "text": ""}
{"id": "3120144", "revid": "465169", "url": "https://it.wikipedia.org/wiki?curid=3120144", "title": "This Voice", "text": ""}
{"id": "3120151", "revid": "547034", "url": "https://it.wikipedia.org/wiki?curid=3120151", "title": "Piriproxifen", "text": "Il piriproxifen o piriproxifene \u00e8 un insetticida appartenente a base piridinica attivo in particolar modo contro gli artropodi.\nUsato negli USA a partire dal 1996 per la prevenzione delle infestazioni da mosca bianca nelle colture di cotone, possiede diversi utilizzi. Viene infatti anche usato, per uso esterno, come antiparassitario nei cani.\nMeccanismo d'azione.\nIl piriproxifen \u00e8 un regolatore della crescita, con spiccata efficacia nei confronti della mosca bianca, della cocciniglie e delle pulci. Avendo una lunga attivit\u00e0 d'azione, \u00e8 attiva nei processi di metamorfosi, embriogenesi, riproduzione e sviluppo larvale di numerose specie di insetti.\n\u00c8 una molecola che funge da analogo alla neotenina (conosciuta anche come ormone giovanile). Tale ormone regola, nell'insetto, le mute larvali. L'ormone deve essere prodotto in precise quantit\u00e0 durante specifici momenti della vita riproduttiva dell'insetto per evitare che possa condurre alla sua morte. Somministrando il piriproxifen, si creano una serie di squilibri fisiologici ed ormonali che portano alla morte dell'insetto."}
{"id": "3120154", "revid": "179743", "url": "https://it.wikipedia.org/wiki?curid=3120154", "title": "Banche popolari", "text": ""}
{"id": "3120158", "revid": "247222", "url": "https://it.wikipedia.org/wiki?curid=3120158", "title": "Prufrock and other observations", "text": ""}
{"id": "3120161", "revid": "287204", "url": "https://it.wikipedia.org/wiki?curid=3120161", "title": "Discovery Channel", "text": "Discovery Channel \u00e8 un'emittente televisiva internazionale, distribuita in diversi paesi nel mondo."}
{"id": "3120163", "revid": "254059", "url": "https://it.wikipedia.org/wiki?curid=3120163", "title": "Nukazuke", "text": "Il \u00e8 un tipo di sottaceto giapponese, prodotto utilizzato nella loro cucina, prodotto fermentando le verdure in crusca di riso. Viene confuso con una pietanza simile, il takuan.\nPreparazione.\nVengono utilizzate diverse verdure fra cui melanzana, ravanello giapponese (daikon), cavolo e cetriolo, mentre la crusca di riso viene inizialmente fatta arrostire, ed in seguito si aggiunge sale, kombu ed acqua. In alcune varianti si aggiungono miso o vino. Serviti alla fine del pasto, aiutano la digestione."}
{"id": "3120166", "revid": "22475", "url": "https://it.wikipedia.org/wiki?curid=3120166", "title": "John Obadiah Westwood", "text": "Ha trascorso i suoi primi anni a Lichfield. Ha studiato per essere un avvocato, ma abbandon\u00f2 la sua carriera per i suoi interessi scientifici.\nNel 1861 divenne curatore e docente presso l'Universit\u00e0 di Oxford. \u00c8 stato membro del Magdalen College, Oxford e membro della Linnean Society of London, divenne presidente della Royal Entomological Society of London."}
{"id": "3120167", "revid": "336009", "url": "https://it.wikipedia.org/wiki?curid=3120167", "title": "Jaguar Cars", "text": ""}
{"id": "3120169", "revid": "682087", "url": "https://it.wikipedia.org/wiki?curid=3120169", "title": "Tajani", "text": ""}
{"id": "3120173", "revid": "287204", "url": "https://it.wikipedia.org/wiki?curid=3120173", "title": "Sawsbuck", "text": ""}
{"id": "3120175", "revid": "336009", "url": "https://it.wikipedia.org/wiki?curid=3120175", "title": "Jaguar Cars Limited", "text": ""}
{"id": "3120176", "revid": "1865216", "url": "https://it.wikipedia.org/wiki?curid=3120176", "title": "Le nuove avventure di Braccio di Ferro", "text": "Le nuove avventure di Braccio di Ferro (\"The All-New Popeye Hour\") \u00e8 una serie televisiva animata prodotta da Hanna-Barbera Productions e King Features Syndicate. Con protagonista il popolare personaggio dei fumetti Braccio di Ferro, la serie and\u00f2 in onda dal 1978 al 1983 sulla CBS.\nEpisodi.\n\"The All-New Popeye Hour\" (1978-1981).\nPopeye\nThe Adventures of Popeye\nPopeye's Sports Parade\nPopeye's Treasure Hunt\nThe Popeye and Olive Comedy Show (1981-1983).\nPopeye\nPrehistoric Popeye\nSoldato Olivia"}
{"id": "3120177", "revid": "287204", "url": "https://it.wikipedia.org/wiki?curid=3120177", "title": "Foongus", "text": ""}
{"id": "3120180", "revid": "599013", "url": "https://it.wikipedia.org/wiki?curid=3120180", "title": "Gianni Cristiani", "text": "Carriera.\nCresce nel , che nel 1981 lo cede alla dove non scender\u00e0 mai in campo in massima serie.\nNel 1983 passa al dove gioca la sua prima stagione in Serie B, poi milita in Serie C con il e il , prima di tornare a calcare i campi della serie cadetta con ed .\nIn seguito dopo quasi due anni da titolare in Serie C1 di nuovo con il Catanzaro, nell'estate 1992 viene acquistato dalla . In Lombardia conquista da titolare la promozione dalla Serie B alla Serie A, poi rimane in grigiorosso per tre stagioni consecutive in massima serie, e rimane anche in Serie B dopo la retrocessione del 1996.\nChiude la carriera nel 1998 con la maglia del , in Serie C2.\nIn carriera ha collezionato complessivamente 75 presenze in Serie A andando a segno 1 una occasione, nella sconfitta esterna della Cremonese contro la del 30 gennaio 1994, e 132 presenze e 2 reti in Serie B."}
{"id": "3120183", "revid": "287204", "url": "https://it.wikipedia.org/wiki?curid=3120183", "title": "Servine", "text": ""}
{"id": "3120184", "revid": "729019", "url": "https://it.wikipedia.org/wiki?curid=3120184", "title": "Offensiva Uman'-Boto\u0219ani", "text": "L'Offensiva Uman'-Boto\u0219ani, in russo \u0423\u043c\u0430\u043d\u0441\u043a\u043e-\u0431\u043e\u0442\u043e\u0448\u0430\u043d\u0441\u043a\u0430\u044f \u043d\u0430\u0441\u0442\u0443\u043f\u0430\u0442\u0435\u043b\u044c\u043d\u0430\u044f \u043e\u043f\u0435\u0440\u0430\u0446\u0438\u044f (indicata in alcune fonti anche come \"battaglia di Uman'\"), fu un potente attacco sovietico, coronato da un grande successo, sferrato nel marzo 1944 nel corso della grande offensiva generale dell'Armata Rossa nel settore sud del Fronte orientale, durante la seconda guerra mondiale.\nLe poderose forze meccanizzate del \"2\u00ba Fronte Ucraino\" (tre armate corazzate), al comando dell'abile e duro maresciallo Ivan Konev, reduce dalla sanguinosa vittoria di Korsun', travolsero rapidamente le deboli difese tedesche della 8\u00aa Armata del generale Otto W\u00f6hler, dipendenti dal Gruppo d'armate Sud del feldmaresciallo Erich von Manstein. Nonostante le condizioni climatiche sfavorevoli e la quasi impraticabilit\u00e0 del terreno, inondato dal fango del disgelo primaverile, le armate corazzate del maresciallo Konev superarono tutti gli ostacoli e condussero a grande velocit\u00e0 la cosiddetta \"marcia nel fango\", sbaragliando le affrettate difese tedesche, sorprendendo i depositi logistici e le retrovie del nemico, e superando tutti i grandi fiumi della regione.\nAlla fine del mese le forze sovietiche erano ormai giunte al confine rumeno dopo aver inflitto pesanti perdite al nemico, aver liberato tutta l'Ucraina occidentale e aver impresso una svolta definitiva alle operazioni di guerra nel settore meridionale del fronte orientale.\nSituazione strategica.\nSituazione tedesca in Ucraina.\nDopo la disastrosa battaglia di Korsun' (febbraio 1944) e la precaria stabilizzazione del fronte pi\u00f9 a nord, tra \u017dytomyr e Vinnycja (gennaio 1944), la situazione globale del Gruppo d'armate Sud del capace ed esperto feldmaresciallo von Manstein, di fronte alla minacciosa e potente terza offensiva invernale dell'Armata Rossa, rimaneva molto precaria.\nL'evidenza di nuovi concentramenti offensivi sovietici, nonostante l'imminente disgelo da cui sia Hitler che il feldmaresciallo si aspettavano una provvidenziale stasi delle operazioni, e il grave depauperamento delle sue forze (specialmente delle sue preziose Panzer-Division, stremate nel tentativo di salvare le truppe accerchiate a Korsun') rendevano inevitabile, secondo von Manstein, una nuova e pericolosa battaglia invernale; egli prevedeva la minaccia pi\u00f9 grave sulla sua ala settentrionale con il rischio di una manovra nemica in direzione del Mar Nero o dei Carpazi per tagliare fuori tutte le sue forze, interrompendo la fondamentale linea ferroviaria Leopoli-Odessa, e distruggerle completamente.\nSulla base di queste presunte intenzioni del nemico, von Manstein, le cui richieste di rinforzi erano state sempre disattese da Hitler, deciso a non rafforzare pi\u00f9 per il momento il Fronte orientale a vantaggio di un potenziamento del suo schieramento all'Ovest, in vista della probabile \"Invasione\" degli Alleati, secondo la sua celebre Direttiva strategica n. 51 del dicembre 1943, dovette quindi necessariamente procedere a una ridistribuzione delle sue limitate riserve meccanizzate.\nIl feldmaresciallo decise quindi, fin dalla fine di febbraio, di dirottare la massa delle divisioni corazzate (cinque Panzerdivision), assegnate in precedenza ai generali Hans-Valentin Hube (1. \"Panzer-Armee\") e Otto W\u00f6hler (8\u00aa Armata), rischierandole pi\u00f9 a nord inquadrate nel 48\u00ba e 3\u00ba \"Panzerkorps\" a disposizione della 4. Panzerarmee (generale Erhard Raus). In questo modo il comandante tedesco intendeva sbarrare solidamente la direzione di Ternopil' e dei Carpazi, ma sguarniva pericolosamente il settore di Uman' e Kirovograd, riducendo le riserve tedesche disponibili nel settore centrale del Gruppo d'armate a sole quattro Panzerdivision indebolite e due divisioni di fanteria meccanizzata (\"Panzergrenadier-Division\"). I movimenti ferroviari delle truppe corazzate erano ancora in corso quando esplose l'offensiva generale sovietica.\nI piani offensivi sovietici.\nIn realt\u00e0 i progetti offensivi di Stalin, dettagliati nella sua direttiva generale del 18 febbraio 1944, erano ancor pi\u00f9 grandiosi e temibili di quanto previsto dal pur realista (e pessimista, secondo Hitler) feldmaresciallo von Manstein; la pianificazione dello Stavka prevedeva addirittura una nuova offensiva globale di tutti i fronti ucraini, nonostante l'imminenza del disgelo e le gravi perdite subite nelle prime fasi della campagna invernale, per distruggere i due Gruppi d'armate tedeschi Sud e \"A\" (feldmaresciallo von Kleist)\nA partire dal 4 marzo sarebbero quindi entrati in azione: prima il \"1\u00ba Fronte Ucraino\", passato al comando diretto del maresciallo \u017dukov, dopo la tragica morte dell'abile generale Vatutin rimasto vittima di un agguato di nazionalisti ucraini, con una poderosa spinta verso Proskurov, \u010cernivci e l'importante centro ferroviario di Ternopil'. Gi\u00e0 il 5 marzo avrebbe attaccato anche il \"2\u00ba Fronte Ucraino\" del maresciallo Ivan Konev, reduce dalla schiacciante vittoria di Korsun', con un movimento prima verso Uman' (importantissimo centro logistico e di deposito tedesco) e quindi in direzione del Bug e del Dnestr; infine il 6 marzo il \"3\u00b0 Fronte Ucraino\" del generale Rodion Malinovskij avrebbe sferrato un'ultima offensiva in direzione di Mykola\u00efv e Odessa contro le forze tedesche del Gruppo d'armate A, schierate a meridione del Gruppo d'armate Sud di von Manstein.\nPer effettuare con successo una simile offensiva generale, progressivamente estesa da nord a sud dalla riva destra del Dnepr, lo Stato Maggiore sovietico aveva proceduto freneticamente a rinforzare le sue armate e a rischierarle con la massima rapidit\u00e0 e nel massimo segreto, impiegando efficaci tecniche di \"maskirovka\" (nella terminologia dell'Armata Rossa le tecniche per mascherare le proprie intenzioni operative e ingannare il nemico) per ritardare l'individuazione dei concentramenti offensivi sovietici da parte dell'intelligence tedesca.\nTutte e sei le armate corazzate dell'Armata Rossa sarebbero state impegnate: tre vennero assegnate a \u017dukov (1\u00aa, 3\u00aa della Guardia e 4\u00aa) e tre a Konev (2\u00aa, 5\u00aa della Guardia e 6\u00aa); mentre Malinovskij disponeva del gruppo di cavalleria meccanizzata del generale Pliev. Oltre alle riserve meccanizzate, Konev fu potenziato fino a 56 divisioni con sette armate di fanteria; sette armate ebbe anche Malinovskij, mentre cinque vennero assegnate a \u017dukov. Le formazioni in realt\u00e0 presentavano gravi carenze di truppe, materiali (\u017dukov part\u00ec con carburante solo per tre giorni, e solo grazie ad improvvisazioni e tenaci sforzi si riusc\u00ec a far proseguire l'offensiva meccanizzata) e mezzi; e i corpi corazzati disponevano in media solo di circa 50-60 carri armati ciascuno; tuttavia nel complesso i sovietici mantenevano un chiaro vantaggio numerico e di mezzi meccanizzati rispetto alle indebolite forze della Wehrmacht. Nell'ultima parte della campagna sarebbero entrati in azione anche per la prima volta (nella 1\u00aa Armata corazzata della Guardia del generale Michail Katukov) i nuovi potenti T-34/85, idonei ad affrontare i Tiger e i Panther tedeschi.\nIl 4 marzo, dopo continue sollecitazione di Stalin e dello Stavka, per accelerare i tempi e anticipare i movimenti e le manovre difensive tedesche, il \"1\u00b0 Fronte Ucraino\" del maresciallo \u017dukov sferrava il suo poderoso attacco generale scatenando la cosiddetta Offensiva Proskurov-\u010cernivci; il giorno successivo, il maresciallo Konev sarebbe passato all'azione con la sua grande massa di forze, sul fronte di Uman' (Offensiva Uman'-Boto\u0219ani) iniziando una frenetica marcia in avanti che lo avrebbe condotto, dopo notevoli successi e grandi difficolt\u00e0 di movimento, fino ai confini rumeni.\nLa battaglia.\nCrollo delle difese tedesche.\nIl 5 marzo, mentre dal giorno prima era in corso l'offensiva del maresciallo \u017dukov pi\u00f9 a nord, e mentre le migliori divisioni corazzate tedesche erano gi\u00e0 state trasferite nell'area di Proskurov o erano in partenza sui convogli ferroviari abbandonando l'area di Uman', il maresciallo Konev diede quindi inizio al suo grande attacco sferrato contro il grosso della 8\u00aa Armata tedesca e l'ala destra della \"1. Panzer-armee\", un complesso di 21 divisioni (di cui quattro corazzate), molto carente di riserve mobili efficienti.\nLa violenza e le dimensioni dell'attacco, che ebbe subito sviluppi catastrofici per i tedeschi, sorpresero non solo i comandanti sul posto, generali Hube e W\u00f6hler, ma lo stesso pur previdente feldmaresciallo von Manstein, maggiormente attento alla temuta offensiva sovietica pi\u00f9 a nord, iniziata il giorno prima, e quindi in parte sorpreso dall'andamento rapidamente negativo della battaglia nel settore di Uman'. L'idea originaria di von Manstein prevedeva un concentramento di forze corazzate contro il maresciallo \u017dukov per respingerne l'attacco, e una metodica ritirata manovrata delle forze di Hube e W\u00f6hler, in attesa del ritorno delle riserve corazzate; ma la velocit\u00e0 e la potenza della progressione delle forze meccanizzate sovietiche del \"2\u00b0 Fronte Ucraino\" del maresciallo Konev, e la gravit\u00e0 e la subitaneit\u00e0 del crollo delle difese tedesche nel settore (ed anche il fallimento dei contrattacchi a Proskurov contro il \"1\u00b0 Fronte Ucraino\") resero rapidamente inattuabili questi ottimistici progetti.\nIl maresciallo Konev, con tre armate corazzate (con oltre 800 mezzi corazzati) e sette armate di fanteria (4\u00aa, 5\u00aa e 7\u00aa della Guardia, 27\u00aa, 40\u00aa, 52\u00aa e 53\u00aa Armata) sferr\u00f2 un attacco di grande potenza, preceduto da un poderoso sbarramento di artiglieria. Per accelerare al massimo le operazioni e effettuare uno sfondamento in profondit\u00e0 delle difese nemiche, il comandante sovietico decise di correre il rischio di impegnare subito anche due delle sue armate corazzate (2\u00aa Armata corazzata, con 231 carri armati- generale Sem\u00ebn Il'i\u010d Bogdanov e 5\u00aa Armata corazzata della Guardia, con 221 mezzi corazzati - maresciallo dei carri Pavel Rotmistrov), fidando sulla loro forza d'urto e sulla debolezza delle difese tedesche.\nLe due divisioni tedesche coinvolte inizialmente dall'attacco principale crollarono e vennero rapidamente distrutte o disperse, mentre i carri armati sovietici progredirono in avanti senza attardarsi contro le sacche di resistenza. Le magre riserve corazzate tedesche (46\u00ba e 47\u00ba \"Panzerkorps\" con la 14., 24., 3. Panzer-Division ed elementi della 11. Panzer-Division, della Grossdeutschland e della Divisione SS \"Totenkopf\"), mal posizionate o in fase di trasferimento, vennero agganciate dalle armate corazzate dell'Armata Rossa e subirono a loro volta gravi perdite; notevoli materiali furono abbandonati nel fango.\nNonostante le enormi difficolt\u00e0 di movimento nel terreno quasi impraticabile (il famoso \"schlemmperiode\" o \"rasputica\" tanto atteso dai tedeschi), le colonne sovietiche, ulteriormente rafforzate da Konev con l'introduzione anche della 6\u00aa Armata corazzata con altri 120 carri armati(generale Andrej Krav\u010denko), riuscirono a continuare l'avanzata in mezzo ai resti delle divisioni tedesche, raccogliendo grandi quantit\u00e0 di materiali, abbandonati o in avaria lungo le strade inondate dalla melma. Anche la linea del fiume Hornyj Tiky\u010d venne superata dai carri armati di Rotmistrov, e i corpi corazzati, dopo aver raccolto altro materiale tedesco abbandonato a Pota\u0161, si aprirono la via verso il grande centro logistico e strategico di Uman, di cui l'OKH e Hitler sollecitarono ripetutamente la difesa ad oltranza.\nLa marcia nel fango.\nIl 10 marzo gli elementi di punta della 2\u00aa Armata corazzata, seguiti dai reparti della 5\u00aa Armata corazzata della Guardia e della 52\u00aa Armata, conquistarono d'assalto Uman', dopo aspri scontri e nonostante la strenua resistenza delle scarse forze tedesche, catturando grandi quantit\u00e0 di materiali e di rifornimenti, e raccogliendo un gran numero di mezzi corazzati tedeschi abbandonati nel fango delle vie cittadine (alcune fonti sovietiche parlano di oltre 200 carri armati, 600 cannoni e 12.000 automezzi catturati). Si trattava dei resti dei reparti corazzati attardati delle \"Panzerdivisionen\" in trasferimento verso ovest, sorpresi e distrutti dalle colonne corazzate sovietiche. Fin dall'8 marzo, le due armate dell'ala sinistra (5\u00aa e 7\u00aa Armata della Guardia) avevano attaccato dalla regione di Kirovograd, avanzando rapidamente verso Novoukra\u00efnka.\nA questo punto, il maresciallo Konev diede il via, di fronte al crollo del fronte della 8\u00aa Armata, alla frenetica \"marcia nel fango\". Mentre von Manstein tentava disperatamente (dopo aver inutilmente richiesto rinforzi a Hitler e aver sollecitato un ripiegamento strategico di tutta l'ala meridionale tedesca durante la riunione al Quartier generale del F\u00fchrer del 19 marzo) di impedire la disgregazione totale del suo Gruppo d'armate e cercava di evitare (ipotizzando un irrealizzabile contrattacco del debole \"47\u00ba Panzerkorps\") che i resti della 8\u00aa Armata fosse rigettati verso sud perdendo ogni collegamento con la sua ala nord e con la \"1. Panzerarmee\" in precipitoso ripiegamento verso ovest, le armate corazzate sovietiche procedevano nonostante il terreno fangoso alla massima velocit\u00e0 verso i grandi fiumi dell'Ucraina occidentale, avvantaggiati dalla rustica efficienza dei loro mezzi corazzati e dall'impiego dei resistenti autocarri americani Studebaker, in grado di muoversi anche nel terreno molle.\nLa manovra del \"2\u00b0 Fronte Ucraino\" ebbe pieno successo: gi\u00e0 l'11 marzo le formazioni di testa (16\u00ba Corpo corazzato) della 2\u00aa Armata corazzata, guidata dall'energico generale Bogdanov, raggiunsero il Bug meridionale e costituirono rapidamente una testa di ponte a Dzulinka, mentre il 29\u00ba Corpo corazzato della 5\u00aa Armata corazzata della Guardia conquistava d'assalto Gaivoron. Con mezzi di fortuna e senza attendere l'afflusso di forze di rincalzo, le unit\u00e0 corazzate russe attraversarono subito il fiume e proseguirono ancora in avanti, trovando solo una sporadica e debole resistenza.\nGi\u00e0 il 15 marzo, il 16\u00ba Corpo corazzato, rafforzato da elementi della 6\u00aa Armata corazzata (5\u00ba Corpo corazzato della Guardia), intercettava la linea ferroviaria \u017dmerynka-Odessa (di fatto tagliando i collegamenti tra l'ala nord e l'ala sud del Gruppo d'armate Sud) e si avvicinava al Dnestr, conquistando Jampil'; furono tuttavia le brigate corazzate del 29\u00ba Corpo corazzato dell'armata corazzata del maresciallo Rotmistrov a raggiungere per primi il grande fiume il 17 marzo e ad attraversarlo subito vicino Soroki.\nNei giorni seguenti altre armate di Konev si affiancarono lungo il Dnestr: la 4\u00aa Armata della Guardia, la 52\u00aa Armata e il grosso della 2\u00aa Armata corazzata e della 5\u00aa Armata corazzata della Guardia; tra il 19 e il 21 marzo anche questo fiume venne attraversato d'assalto a Soroki e a Mohyliv-Podil's'kyj, furono i reparti del 5\u00ba Corpo meccanizzato della 6\u00aa Armata corazzata che passarono per primi sulla riva destra. Il fronte tedesco nel settore era ormai disgregato: i resti della 8\u00aa Armata rifluivano miseramente a sud su terreni inondati dal disgelo, mentre gli elementi corazzati superstiti, raggruppati nella \"1. Panzerarmee\" del generale Hube, marciavano penosamente verso ovest rischiando di essere circondati tra le forze del maresciallo Konev, in inarrestabile avanzata verso i Carpazi rumeni, e quelle del maresciallo \u017dukov, provenienti da nord e in marcia verso \u010cernivci, dopo aver superato la dura resistenza della \"4. Panzer-armee\".\nAi confini della Romania.\nIn questa fase Stalin e lo Stavka intervennero nelle operazioni con nuove direttive per affrettare l'avanzata sia del generale Malinovskij, che, dopo aver attaccato il 6 marzo, aveva superato uno dopo l'altro l'Inhulec', il Visun, l'Inhul, raggiunto a sua volta il Bug meridionale il 22 marzo, ora marciava su Odessa, sia del maresciallo Konev. Quest'ultimo, secondo la nuova pianificazione della dirigenza politico-militare sovietica (come sempre eccessivamente ambiziosa nei suoi progetti e nei suoi obiettivi) doveva, a partire dalle teste di ponte sul Dnestr, avanzare contemporaneamente sia verso sud e sud-ovest con il grosso delle sue forze (40\u00aa, 27\u00aa e 52\u00aa Armata) per irrompere in Romania in collaborazione con Malinovskij; sia verso nord-ovest, facendo intervenire aliquote della 40\u00aa Armata a Chotyn, per collaborare con il maresciallo \u017dukov nell'accerchiamento dell'armata corazzata del generale Hube nell'area di Kam\"janec'-Podil's'kij.\nLe armate di Konev, quindi, dopo la frenetica \"offensiva nel fango\" per centinaia di chilometri, diedero inizio all'ultima fase della travolgente avanzata, nonostante il loro indebolimento a causa delle perdite e delle enormi difficiolt\u00e0 logistiche (una parte dei rifornimenti dovettero essere trasportati da piccoli aerei da collegamento sovietici). Pur di fronte a un irrigidimento della resistenza nemica, ora rafforzata anche dall'afflusso di importanti forze rumene, la sera del 25 marzo i sovietici raggiunsero anche il Prut e la frontiera rumena, superando per la prima volta nella guerra la vecchia frontiera sovietica precedente all'invasione tedesca (l'evento fu salutato trionfalmente a Mosca).\nFurono i reparti della 52\u00aa e 27\u00aa armata a occupare l'area del fiume tra Lopatkina e Skljana, a nord di Ia\u0219i; nei giorni seguenti e agli inizi di aprile le forze del maresciallo si consolidarono sulle posizioni raggiunte, attraversarono anche il Prut su vasto fronte e progredirono verso Ia\u0219i con le tre armate corazzate affiancate (6\u00aa, 2\u00aa e 5\u00aa Armata corazzata della Guardia), mentre le armate dell'ala sinistra penetravano in Bessarabia, occupando Dub\u0103sari, Orgejev e Skuljani, e mantenendo il contatto con le forze del generale Malinovskij che, dopo aver liberato Mikola\u00efv il 28 marzo e Odessa il 10 aprile raggiunsero Grigoriopol e Dub\u0103sari.\nLa manovra di accerchiamento di Kam\"janec'-Podil's'kyj invece non ebbe completo successo; il generale Hube riusc\u00ec a sfuggire dalla sacca con gran parte delle sue truppe (pur perdendo molto materiale) marciando verso ovest (secondo le indicazioni di von Manstein, che era riuscito a convincere Hitler durante la riunione del 25 marzo) e ingannando in parte il maresciallo \u017dukov che si attendeva una sua ritirata verso sud e il Dnestr. In questa fase, inoltre, il feldmaresciallo von Manstein e poi il suo successore feldmaresciallo Model (Manstein venne destituito da Hitler il 30 marzo insieme a von Kleist e ritenuto responsabile della disfatta e della perdita di tutta l'Ucraina occidentale), riuscirono a rafforzare il loro schieramento e, con l'afflusso di potenti riserve corazzate da ovest (\"2\u00ba Panzerkorps SS\") contrattaccarono a Bu\u010da\u010d e Tarnopol favorendo la manovra di ritirata di Hube e fermando l'avanzata sovietica nei Carpazi (9 aprile 1944).\nNonostante questo insuccesso nel settore del maresciallo \u017dukov, il \"2\u00b0 Fronte Ucraino\" del maresciallo Konev continu\u00f2 a progredire in territorio rumeno e nei primi giorni di aprile le sue armate dell'ala destra (7\u00aa Armata della Guardia, 27\u00aa e 40\u00aa Armata) occuparono ancora B\u0103l\u021bi, Pa\u0219cani, Suceava e soprattutto Boto\u0219ani, attraversando dopo il Prut anche il Seret, e coronando con queste vittorie la lunga avanzata. Tuttavia, anche in questo settore, la resistenza nemica si era ormai rafforzata: i resti dell'8\u00aa Armata del generale W\u00f6hler e della 6\u00aa Armata, appoggiate validamente da due nuove armate rumene, riuscirono a evitare la completa distruzione e organizzarono un nuovo solido schieramento difensivo che permise temporaneamente di bloccare ulteriori avanzate sovietiche in Romania (Battaglia di T\u00e2rgu Frumos) e di mantenere un precario contatto con le armate tedesche dell'ala settentrionale nella regione di Kuty (15 aprile).\nBilancio e conseguenze.\nAlla met\u00e0 di aprile, quindi, la fantastica marcia delle colonne meccanizzate del maresciallo Konev in mezzo al mare di fango della \"rasputica\" ucraina si arrest\u00f2 in Bessarabia e Bucovina, dopo un'avanzata dal Dnepr al Prut di oltre 400\u00a0km in meno di un mese, e dopo aver inflitto una pesante sconfitta alle forze tedesche schierate nel settore.\nDal punto di vista tattico, le forze sovietiche, guidate con grande energia dal maresciallo Konev (che assurse alla fama nazionale dopo le due grandi vittorie di Korsun' e Uman'), diedero prova di grande slancio offensivo, di una notevole abilit\u00e0 nella conduzione di manovre corazzate in velocit\u00e0, di flessibilit\u00e0 di comando, di capacit\u00e0 di improvvisazione sia nel superamento dei grandi fiumi ucraini, ostacoli apparentemente in grado, secondo gli auspici di Hitler e del comando tedesco, di fermare agevolmente il nemico, sia nel venire a capo delle difficolt\u00e0 climatiche e del terreno paludoso.\nLe forze tedesche diedero segni di cedimento (anche se il numero dei prigionieri catturati dai sovietici fu basso, 96.000 uomini in tutta la campagna, di cui circa 35.000 presi dal fronte di Konev), molti materiali furono abbandonati e anche formazioni di prima qualit\u00e0 subirono gravi sconfitte; nel complesso tuttavia l'esercito tedesco si batt\u00e9 ancora bene, inflisse gravi perdite e riusc\u00ec in qualche modo a effettuare una lunga ed estenuante ritirata senza un crollo totale.\nDurante le operazioni, la 8\u00aa Armata venne praticamente distrutta e la \"1. Panzerarmee\" dovette ripiegare verso nord-ovest perdendo il collegamento con le altre forze della Wehrmacht schierate a sud; le perdite di uomini e materiali tedesche furono notevoli. La folgorante avanzata del maresciallo ebbe anche un ruolo decisivo per assicurare il pieno successo dell'intera seconda fase della Terza offensiva invernale sovietica, favorendo le vittorie contemporanee del maresciallo \u017dukov pi\u00f9 a nord e del generale Malinovskij a sud, e determin\u00f2 anche una svolta strategica nel settore meridionale del fronte orientale, disgregando definitivamente il Gruppo d'armate Sud del feldmaresciallo von Manstein, ormai frammentato irreversibilmente in due masse separate dalla cresta dei Carpazi con precari collegamenti tra loro.\nHitler, che alla fine del mese di aprile, rassicurato dall'apparente stabilizzazione del fronte dopo i contrattacchi di Model favoriti dall'afflusso di riserve corazzate stazionanti a ovest (con conseguente indebolimento dell'esercito tedesco sull\"'Invasionfront\"), diram\u00f2 ancora ottimistici comunicati su un presunto esaurimento della spinta sovietica, dovette tuttavia prendere atto della situazione strategica e organizzare, al posto del vecchio Gruppo d'armate Sud, due nuovi raggruppamenti separati, i Gruppi d'armate \"Ukraina Nord\" e \"Ukraina S\u00fcd\", nominando alla loro testa due tenaci combattenti vicini al nazismo come Model e Sch\u00f6rner, al posto degli esperti strateghi Manstein e Kleist.\nQuanto a Stalin, sempre insoddisfatto e frenetico nelle sue richieste ai generali sul campo, accord\u00f2 solo con riluttanza la sospensione dei combattimenti (prima il 16 aprile, e definitivamente ai primi di maggio) richiesta da \u017dukov e Konev, ma, pur pienamente soddisfatto dagli straordinari risultati raggiunti con la completa liberazione dell'Ucraina occidentale, pass\u00f2 immediatamente a pianificare con lo Stavka la successiva offensiva estiva che avrebbe avuto sviluppi decisivi nel settore centrale del Fronte Est.\nLa spettacolare avanzata del maresciallo Konev fino in Romania ebbe inoltre anche rilevanti ripercussioni di natura politica; il governo rumeno del dittatore Antonescu mostr\u00f2 i primi segni di sfaldamento, alcuni contatti segreti con i sovietici a Stoccolma vennero attivati per sondare le possibilit\u00e0 di uscire dal campo tedesco, al Cairo l'emigrazione democratica rumena rinsald\u00f2 i contatti con gli Alleati in vista di un prevedibile crollo del governo Antonescu, mentre Stalin non manc\u00f2 di organizzare il Partito comunista rumeno per i suoi scopi di predominio su questo stato balcanico.\nLa Terza offensiva invernale sovietica si concludeva quindi, alla vigilia dell'apertura del Secondo Fronte a ovest, con grandi risultati per Stalin e l'Unione Sovietica; anche se a costo di pesanti perdite umane e materiali come sempre (le perdite sovietiche, morti, feriti e dispersi, durante tutta l'offensiva invernale furono di 1.100.000 soldati e oltre 4000 carri armati), l'Armata Rossa aveva raggiunto risultati strategici decisivi nel settore ucraino e, grazie soprattutto alla vittoriosa marcia corazzata del maresciallo Konev fino al Dnestr e al Prut, aveva sbaragliato un gran numero di formazioni tedesche (le perdite tedesche su tutto il Fronte orientale dal 24 dicembre 1943 al 30 aprile 1944 ammontarono a oltre un milione di uomini tra morti, feriti e prigionieri, e a circa 1800 carri armati distrutti) e raggiunto una posizione favorevole a risolvere con successo la guerra all'est ed anche a raggiungere gli obiettivi politico-diplomatici di Stalin riguardo all'Europa orientale."}
{"id": "3120187", "revid": "287204", "url": "https://it.wikipedia.org/wiki?curid=3120187", "title": "Pignite", "text": ""}
{"id": "3120188", "revid": "3535", "url": "https://it.wikipedia.org/wiki?curid=3120188", "title": "CENSIS", "text": ""}
{"id": "3120191", "revid": "287204", "url": "https://it.wikipedia.org/wiki?curid=3120191", "title": "Dewott", "text": ""}
{"id": "3120196", "revid": "4175", "url": "https://it.wikipedia.org/wiki?curid=3120196", "title": "Luigi Arditi", "text": "Biografia.\nLuigi Arditi nacque a Crescentino (VC). Studi\u00f2 musica al Conservatorio di Milano, avendo come insegnanti Bernardo Ferrara (violino) e Nicola Vaccai (composizione).\nNel 1842 inizi\u00f2 la sua carriera musicale come violinista, e l'anno successivo fece il suo debutto come direttore d'orchestra a Vercelli, dove fu nominato membro onorario dell'Accademia Filarmonica. Diresse opere liriche in giro per l'Italia prima di imbarcarsi, nel 1846, per L'Avana (Cuba), insieme al grande contrabbassista Giovanni Bottesini.\nSino al 1856 condusse varie orchestre negli Stati Uniti e in Canada, dirigendo opere a New York, Filadelfia, Boston e in altre citt\u00e0, ed accompagnando tutti i divi del canto lirico che si presentavano oltreoceano: da Marietta Alboni a Henriette Sontag (1806\u20131854), alla coppia Mario e Giulia Grisi. Quindi, dopo una visita a Costantinopoli, decise di stabilirsi a Londra, pur tornando diverse volte in America con la \"Royal Italian Opera Company\". A Londra diresse l'orchestra del Her Majesty's Theatre dal 1858 al 1869, e, negli anni 1869-70, del Covent Garden Theatre.\nA lui si deve la prima rappresentazione completa di un'opera di Wagner in terra inglese, \"L'olandese volante\", andata in scena in una versione in italiano al Drury Lane a luglio del 1870.\nAnd\u00f2 a dirigere anche in Germania e in altre grandi citt\u00e0 europee, come San Pietroburgo (dal 1871 al 1873), Vienna e Madrid. A partire dal 1885, ancora in Inghilterra, fu alla guida di vari prestigiosi teatri, nonch\u00e9 di \"Promenade concerts\" nei parchi di divertimento di Londra.\nDurante la sua lunga carriera cantarono sotto la sua direzione molte fra le pi\u00f9 grandi interpreti della seconda met\u00e0 dell'Ottocento, fra cui in particolare Marietta Alboni, Marietta Piccolomini, Etelka Gerster e Adelina Patti.\nMor\u00ec a Hove, presso Brighton, in Inghilterra.\nOpere.\nLa prima composizione di Arditi, un'ouverture, risale al 1840. Le sue opere pi\u00f9 conosciute sono \"I briganti\" (1841), \"Il corsaro\" e \"La spia\" (1856). Quest'ultima, composta durante il suo soggiorno negli Stati Uniti, fu la prima opera lirica di un compositore italiano, e una delle prime in assoluto, ad essere basata su un testo americano: il romanzo \"The Spy\" di James Fenimore Cooper. Compose inoltre una \"Commemoration Ode\" (rappresentata al Crystal Palace nel 1873), numerose canzoni e valzer cantati, i pi\u00f9 popolari dei quali sono \"Il bacio\" (su testo di Gottardo Aldighieri, dedicato a Marietta Piccolomini), \"Le tortorelle\" (dedicato a Etelka Gerster), \"Se saran rose\" e \"Parla!\".\nIl suo \"Inno turco\" (1856) per il sultano Abdul Mejid I, composto su un testo in ottomano, fu eseguito successivamente al Crystal Palace di Londra, durante la visita ufficiale del sultano Abdul Aziz nel luglio 1867, da un coro inglese di 1600 elementi. La prima registrazione mondiale dell\"'Inno turco\", con l'Orchestra sinfonica e coro di Praga diretta dallo storico della musica turco Emre Arac\u0131, fu incisa nel 2005 dall'etichetta Brilliant Classics."}
{"id": "3120198", "revid": "287204", "url": "https://it.wikipedia.org/wiki?curid=3120198", "title": "Roggenrola", "text": ""}
{"id": "3120199", "revid": "73843", "url": "https://it.wikipedia.org/wiki?curid=3120199", "title": "Paoloni", "text": ""}
{"id": "3120201", "revid": "122837246", "url": "https://it.wikipedia.org/wiki?curid=3120201", "title": "Luigi Galvani (sommergibile 1938)", "text": "Il Luigi Galvani \u00e8 stato un sommergibile della Regia Marina, appartenente alla classe Brin.\nStoria.\nAll'ingresso dell'Italia nel secondo conflitto mondiale si trovava a Massaua (Eritrea), sul Mar Rosso, appartenente all'81\u00aa Squadriglia Sommergibili, dove si trovava dal 20 gennaio 1939, agli ordini del tenente di vascello Renato Spano (nato a La Maddalena il 26 luglio 1907), figlio dell'ammiraglio Matteo Spano.\nPart\u00ec per la sua prima missione di guerra (al comando del capitano di corvetta Renato Spano) il 10 giugno 1940, raggiungendo il proprio settore d'agguato \u2013 al largo di Oman \u2013 il 23 giugno, dopo un infruttuoso attacco (avvenuto il 13 giugno, una quindicina di miglia a nordovest di Perim) contro un incrociatore ed un cacciatorpediniere.\nAlcune fonti attribuiscono ad un siluro lanciato da questo sommergibile l'affondamento dell'unit\u00e0 di scorta indiana HMIS \"Pathan\", il cui affondamento fu in realt\u00e0 dovuta ad un'esplosione interna.\nIl 24 giugno, in base probabilmente a documenti trovati a bordo del catturato sommergibile \"Galileo Galilei\", fu attaccato dalla corvetta HMS \"Falmouth\" e dal cacciatorpediniere HMS \"Kimberley\": mentre s'immergeva, uno dei proiettili della \"Falmouth\" lo colp\u00ec a poppa aprendo una falla.\nIl secondo capo silurista Pietro Venuti, rendendosi conto che il sommergibile sarebbe potuto rapidamente affondare senza scampo per l'equipaggio, chiuse il portello del locale di lancio siluri poppiero (quello colpito) isolandolo e salvando cos\u00ec temporaneamente il sommergibile, ma intrappolandosi nel compartimento e morendo (fu decorato con Medaglia d'Oro al Valor Militare alla memoria).\nDanneggiato da bombe di profondit\u00e0, il \"Galvani\" emerse fortemente appoppato e con l'armamento di superficie (cannone e mitragliere) ormai inutilizzabile, per poi affondare di poppa in un paio di minuti.\nMorirono 25 uomini (3 ufficiali, 5 sottufficiali e 17 tra sottocapi e marinai), mentre altri 31 (fra cui il comandante Spano) furono tratti in salvo (e fatti prigionieri) dagli inglesi.\nNell'unica missione il \"Galvani\" aveva percorso 1400 miglia in superficie e 120 in immersione."}
{"id": "3120202", "revid": "287204", "url": "https://it.wikipedia.org/wiki?curid=3120202", "title": "Bouffalant", "text": ""}
{"id": "3120204", "revid": "287204", "url": "https://it.wikipedia.org/wiki?curid=3120204", "title": "Jos\u00e8 Sanfilippo", "text": ""}
{"id": "3120206", "revid": "287204", "url": "https://it.wikipedia.org/wiki?curid=3120206", "title": "Jose Sanfilippo", "text": ""}
{"id": "3120207", "revid": "123945127", "url": "https://it.wikipedia.org/wiki?curid=3120207", "title": "Takuan", "text": "Il \u00e8 un tipo di sottaceto tipico giapponese, prodotto utilizzato nella loro cucina nazionale, viene chiamato anche takuwan e takuan-zuke. \nPreparazione.\nDeriva dal Daikon, dopo averlo fatto essiccare si aggiunge del sale, crusca di riso, varianti includono zucchero, peperoncino e kombu. Come molti dei vari tipi di tsukemono viene servito alla fine del pasto per aiutare la digestione.\nIn altre culture.\nTakuan \u00e8 diffuso anche nella cucina coreana con il nome di danmuji (\ub2e8\ubb34\uc9c0)."}
{"id": "3120208", "revid": "288300", "url": "https://it.wikipedia.org/wiki?curid=3120208", "title": "FK Teteks", "text": ""}
{"id": "3120209", "revid": "287204", "url": "https://it.wikipedia.org/wiki?curid=3120209", "title": "Purrloin", "text": ""}
{"id": "3120212", "revid": "287204", "url": "https://it.wikipedia.org/wiki?curid=3120212", "title": "Lillipup", "text": ""}
{"id": "3120214", "revid": "460592", "url": "https://it.wikipedia.org/wiki?curid=3120214", "title": "Head Up", "text": ""}
{"id": "3120216", "revid": "709565", "url": "https://it.wikipedia.org/wiki?curid=3120216", "title": "Jayden Jaymes", "text": "Ha iniziato la sua carriera nel mondo dei film per adulti nel novembre 2006, ed \u00e8 apparsa anche in alcuni film non pornografici con piccoli ruoli. Il programma di MTV \"True Life\" le ha dedicato un servizio in un episodio incentrato sulla dipendenza dalla pornografia.\nBiografia.\nJayden Jaymes gestisce un blog personale ed una serie di siti web nei quali parla liberamente e condivide dettagli intimi della sua vita, personale e professionale. Nel suo blog scrive apertamente del business della pornografia, compresi i commenti negativi che ne ha ricevuto.\nLa Jaymes ha svelato vari retroscena riguardo al sovraccarico di lavoro e alle basse paghe di The Erotic Network e Vivid Entertainment, che chiedevano alle modelle lavori extra non retribuiti, promettendo in cambio contatti con l'agente pi\u00f9 rispettato del settore, Derek Hay, proprietario della LA Direct Models.\nIn una nota positiva sul suo blog, ha rivelato anche dettagli sui suoi progetti, incluso il contratto di 6 anni che firm\u00f2 con la Topco Sales per lanciare una propria linea di sex toy nel gennaio 2011.\nAnche se sembra che la Jaymes sia riuscita a tenere abbastanza riservata la sua vita privata, pi\u00f9 volte le sono state attribuite relazioni con uomini di una certa notoriet\u00e0. Ha smentito le voci riguardanti una sua relazione con Chuck Liddell sorte dopo lo scatto di alcune foto che li ritraevano assieme a Cabo San Lucas. Ha voluto chiarire la situazione dicendo che si trovavano l\u00ec come \"amici\", con altri amici, e che la situazione era stata alienata dal contesto.\nRiconoscimenti.\nDurante la sua carriera le sono stati dedicati 2 film monografici: \"Jayden Jaymes unleashed\" (Elegant Angel) nel 2010; \"I am Jayden\" (Porn Star Empire) nel 2011.\nFilmografia.\nAl termine del 2012 la sua attivit\u00e0 registra pi\u00f9 di 430 film e 160 scene per siti web."}
{"id": "3120220", "revid": "767487", "url": "https://it.wikipedia.org/wiki?curid=3120220", "title": "Fenotrina", "text": "La fenotrina o fenotrin, conosciuto anche come sumitrin (o \"sumitrina\") \u00e8 un piretroide sintetico attivo contro le pulci e le zecche.\nParticolarmente utilizzato per uso veterinario per combattere le parassitosi animali, \u00e8 utilizzato anche ad uso umano per combattere le pediculosi causate da \"Pediculus humanus capitis\".\n\u00c8 spesso utilizzato in associazione con il metoprene, che agisce inibendo lo stadio di sviluppo delle uova e delle larve, per ottenere una soluzione che sia attiva su tutti gli stadi evolutivi degli insetti.\nViene utilizzato sotto forma di shampoo o soluzioni per uso esterno.\nIl prodotto non deve venire in contatto con gli occhi, le mucose o la cute lesa per evitare l'insorgenza di gravi effetti irritativi sulle zone trattate."}
{"id": "3120225", "revid": "125232596", "url": "https://it.wikipedia.org/wiki?curid=3120225", "title": "Ugo Casiraghi", "text": "Biografia.\nUgo Casiraghi nasce da modesta famiglia, in una portineria dove vive tutta la sua giovinezza, ma riesce a studiare Lettere all'Universit\u00e0 degli Studi di Milano. Appassionato di cinema, nel 1940 inizia l'attivit\u00e0 giornalistica sul \"Popolo di Lombardia\" (in seguito \"Il Fascio\"), alternando i propri articoli a quelli di Glauco Viazzi. L'attivit\u00e0 e gli studi si interrompono con lo scoppio della guerra, anche se in questo periodo collabora al numero dedicato al cinema dalla rivista \"Pattuglia\", un foglio dei GUF di Forl\u00ec. Chiamato alle armi \u00e8 inviato sul fronte albanese. Fatto prigioniero dai militari tedeschi dopo l'8 settembre del 1943, \u00e8 internato in Austria dove lavora presso una fattoria fino alla fine del conflitto. Anche in questo periodo riesce fortunosamente a occuparsi di studi di cinema e in particolare del regista francese Julien Duvivier. Liberato, rientra in patria a piedi e, dopo Bolzano, su una bicicletta rubata. In sua assenza Glauco Viazzi ha curato la pubblicazione di suoi scritti in un libro, \"Umanit\u00e0 di Stroheim ed altri saggi\". Gli scritti erano gi\u00e0 apparsi sulle riviste \"Cinema\" (v.s.) e \"Bianco e nero\". Nel 1945 Casiraghi dirige la collana \u201cDocumenti\u201d per la Editrice Poligono. Nel 1946 si laurea.\nIscritto al Partito comunista italiano, comincia a lavorare per l'edizione milanese de \"l'Unit\u00e0\", nel 1947, in qualit\u00e0 di critico cinematografico. In quello stesso anno avvia la propria collaborazione alla nuova serie della rivista \"Cinema\" diretta da Adriano Baracco (redattore capo Guido Aristarco), partecipa all'attivit\u00e0 organizzativa dei primi Circoli del cinema ( o Cine Club, a seconda delle singole denominazioni) e alla fondazione della Federazione italiana dei circoli del cinema. Sar\u00e0 pi\u00f9 tardi anche segretario del Cine Club Popolare Milanese. Nel 1953 partecipa al Convegno nazionale sul neorealismo che si svolge in un clima politico teso, determinato dall'arresto di Guido Aristarco e Renzo Renzi per la pubblicazione sulla rivista \"Cinema Nuovo\" del soggetto cinematografico \"L'armata s'agap\u00f2\"\nNel 1977 lascia la rubrica cinematografica de \"l'Unit\u00e0\" dove, tra l'altro, ha introdotto una novit\u00e0, la segnalazione del valore di un film attraverso una piccola icona, quella della luna, che con le sue diverse fasi indica le qualit\u00e0 del lavoro preso in esame. \nNegli anni successivi si dedica soprattutto a studi storici e saggistici sul cinema. Trasferitosi a Gorizia, tra il 1979 e il 1999 pubblica i suoi scritti prevalentemente su una rivista di Rijeka (Fiume) \"Panorama\", rivista croata in lingua italiana, o in libri e opuscoli. Muore il 7 gennaio del 2006 ed \u00e8 sepolto a Gradisca d'Isonzo.\nUgo Casiraghi ha ottenuto nel 1977 il premio giornalistico milanese \u201cPremiolino\u201d, per le sue corrispondenze dal Festival di Cannes. Il volume \"Vivement Truffaut !\" pubblicato postumo a cura di L. Pellizzari ha vinto il premio \"Limina MYmovies 2012\" per il miglior libro sul cinema. La sua biblioteca personale, di oltre 4.000 volumi di cinema e 100.000 fotografie di film, attori, registi, set \u00e8 stata donata dai familiari alla Biblioteca statale Isontina di Gorizia ed \u00e8 stata consegnata in comodato d'uso alla Mediateca di Gorizia, oggi a lui intitolata."}
{"id": "3120229", "revid": "28057", "url": "https://it.wikipedia.org/wiki?curid=3120229", "title": "Err\u00f3", "text": "Biografia.\nHa studiato arte in vari paesi come la Norvegia e Italia e ha abitato per un periodo della sua vita a Parigi, Thailandia e soprattutto le isole Formentera dove ha creato molte delle sue opere. Nel 1989 ha donato al \"Reykjavik Arts Museum\" molte delle sue opere.\nNel 2010 \u00e8 stato accusato di plagio da Brian Bolland per aver utilizzato una sua opera."}
{"id": "3120238", "revid": "767487", "url": "https://it.wikipedia.org/wiki?curid=3120238", "title": "Mutazioni (film)", "text": "Mutazioni (\"The Bed-Sitting Room\") \u00e8 un film del 1969 diretto da Richard Lester. \u00c8 una storia di ambientazione fantascientifica post-apocalittica. Il film \u00e8 tratto da un testo teatrale di John Antrobus e Spike Milligan\nTrama.\nTrascorsi alcuni anni da un conflitto nucleare che ha devastato il mondo si narra l'incontro di alcuni superstiti nella citt\u00e0 di Londra, dove sono tutti vittime di mutazioni genetiche.\nCritica.\nConsiderando gli incassi fu un insuccesso che pes\u00f2 nell'immediato sulla carriera del regista."}
{"id": "3120241", "revid": "204012", "url": "https://it.wikipedia.org/wiki?curid=3120241", "title": "The Bed Sitting Room", "text": ""}
{"id": "3120244", "revid": "1305772", "url": "https://it.wikipedia.org/wiki?curid=3120244", "title": "Campionato mondiale di hockey su ghiaccio - Seconda Divisione 2007", "text": "Il Campionato mondiale di hockey su ghiaccio - Seconda Divisione 2007 \u00e8 stato un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 2 e il 17 aprile 2007. Le undici partecipanti, a causa del ritiro della Corea del Nord, sono state divise in due gironi da sei e da cinque squadre. Il torneo del Gruppo A si \u00e8 svolto nella citt\u00e0 di Zagabria, in Croazia. Le partite del Gruppo B invece si sono disputate a Seul, in Corea del Sud. \nLa ha vinto il Gruppo A mentre la il Gruppo B, garantendosi cos\u00ec la partecipazione al Campionato mondiale di hockey su ghiaccio - Prima Divisione 2008. Al contrario la e la , giunte all'ultimo posto dei rispettivi gironi sono state retrocesse per il 2008 in Terza Divisione. La e l', giunte nelle prime due posizioni della Terza Divisione, sostituiscono nel 2008 la Turchia e la Corea del Nord. Da quest'anno la prende il posto della Serbia e Montenegro."}
{"id": "3120246", "revid": "697352", "url": "https://it.wikipedia.org/wiki?curid=3120246", "title": "Convocazioni al campionato di pallavolo femminile ai XXVII Giochi olimpici", "text": "Elenco delle giocatrici convocate per i Giochi della XXVII Olimpiade."}
{"id": "3120250", "revid": "352448", "url": "https://it.wikipedia.org/wiki?curid=3120250", "title": "Rivolte irmandi\u00f1as", "text": ""}
{"id": "3120256", "revid": "1924342", "url": "https://it.wikipedia.org/wiki?curid=3120256", "title": "Fool for the City", "text": "Fool for the City \u00e8 il quinto album discografico dei Foghat, pubblicato dall'etichetta discografica Bearsville Records nel settembre del 1975.\nL'album si piazz\u00f2 al numero 23 della classifica di Billboard 200 ed ebbe la certificazione di disco di platino dalla RIAA.\nFormazione.\nNote aggiuntive"}
{"id": "3120269", "revid": "287204", "url": "https://it.wikipedia.org/wiki?curid=3120269", "title": "Boappu", "text": ""}
{"id": "3120281", "revid": "59976", "url": "https://it.wikipedia.org/wiki?curid=3120281", "title": "XDCAM EX", "text": ""}
{"id": "3120288", "revid": "22475", "url": "https://it.wikipedia.org/wiki?curid=3120288", "title": "L'irresponsabile capitano Tylor", "text": " \n \u00e8 una serie anime ispirata a , una serie di light novel di Hitoshi Yoshioka. La serie \u00e8 stata prodotta da alcuni fra i pi\u00f9 grossi studi di animazione giapponesi: Big West, Tatsunoko Production, King Records e VAP.\nLa saga de \"L'irresponsabile capitano Tylor\" \u00e8 composta da una serie televisiva di ventisei episodi, creata e diretta da K\u014dichi Mashimo e dal suo sequel di dieci episodi OVA diretti da Mashimo e Naoyuki Yoshinaga. La serie televisiva \u00e8 stata trasmessa in Giappone da TV Tokyo fra il 25 gennaio 1993 ed il 19 luglio 1993. La serie \u00e8 stata trasmessa anche in America latina da Magic Kids e negli Stati Uniti da AZN Television. In Italia la serie televisiva \u00e8 stata pubblicata in VHS dalla Yamato Video nel 2001, e trasmessa in prima visione dal canale Man-Ga nel 2010. Dal 17 settembre al 10 dicembre 2013 \u00e8 stata pubblicata per lo streaming su internet sul canale di YouTube \"Yamato Animation\". Un adattamento manga in tre volumi \u00e8 stato pubblicato da Enterbrain nel 2001. Una serie di corti anime basata sulla serie di light novel, intitolata e prodotta da Seven per la regia di Hiroshi Kimura, ha iniziato la messa in onda in Giappone l'11 luglio 2017. In tutto il mondo, ad eccezione dell'Asia, gli episodi della serie di corti sono stati trasmessi in streaming in simulcast, anche coi sottotitoli in lingua italiana, da Crunchyroll.\nLa serie viene normalmente classificata come una space opera parodica.\nTrama.\nIn un lontano ed ipertecnologico futuro, Justy Ueki Tylor, il personaggio del titolo, \u00e8 un misterioso giovane, privo di un vero scopo nella propria vita ed un talento nel riuscire a cavarsela per caso da situazioni di quasi morte con un atteggiamento infantile. A volte sembra addirittura non rendersi conto di quando \u00e8 in pericolo, cosa che in realt\u00e0 per lui \u00e8 un bene in molte occasioni.\nGrazie ad una serie di incredibili colpi di fortuna che portano Tylor a salvare l'Ammiraglio dell'organizzazione interplanetaria \"United Planets Space Force\" da un rapimento, il giovane guadagna il comando di un cacciatorpediniere, la fatiscente e minuscola \"Soyokaze\" (in italiano \"Brezzolina\"), con grande disappunto di colui che diventer\u00e0 il suo luogotenente, Makoto Yamamoto.\nTylor ed il suo equipaggio di disadattati (gli unici con un minimo di competenza a bordo sono Yamamoto e Yuriko Star) si trover\u00e0 quindi a guidare la \"Soyokaze\" nella guerra contro l'impero Raalgon, comandato dalla principessa Azalyn, un popolo alieno dalle sembianze di elfo. Nonostante i presupposti, alla fine Tylor riuscir\u00e0 a sigillare la pace definitiva fra le forze terrestri e i Raalgon.\nManga.\nIl manga \"Love &amp; War\" ideato da Hitoshi Yoshioka e disegnato da Kotaro Mori, \u00e8 stato pubblicato dalla Enterbrain fra il 2001 ed il 2002. La storia del manga \u00e8 ambientata anni dopo la fine degli eventi narrati negli OAV. Tylor \u00e8 diventato viceammiraglio e capitano della corazzata \"Omi\". Al suo fianco ci sono sempre Yuriko Star, ormai sua fidanzata e Makoto Yamamoto. Tylor ed il suo equipaggio si troveranno ad affrontare un viaggio indietro nel tempo che li porter\u00e0 nuovamente ad affrontare il regno Raalgon."}
{"id": "3120290", "revid": "1632387", "url": "https://it.wikipedia.org/wiki?curid=3120290", "title": "Poetry for the Poisoned", "text": "Poetry for the Poisoned \u00e8 il nono album in studio dei Kamelot.\nL'album \u00e8 caratterizzato da un sound raffinato ed eclettico. Il cd \u00e8 a met\u00e0 tra power metal e progressive metal, ma sono presenti anche elementi symphonic metal, gothic metal ed elettronici.\nLa copertina dell'album \u00e8 stata disegnata dall'artista Seth Siro Anton.\nSingoli.\nIl singolo di \"The Great Pandemonium\" \u00e8 uscito il 6 settembre, insieme al relativo video. In seguito sono usciti anche i video di \"Hunter's Season\" e \"Necropolis\"."}
{"id": "3120292", "revid": "80339", "url": "https://it.wikipedia.org/wiki?curid=3120292", "title": "Centrale nucleare di Beloyarsk", "text": ""}
{"id": "3120294", "revid": "80339", "url": "https://it.wikipedia.org/wiki?curid=3120294", "title": "Jekaterinburg", "text": ""}
{"id": "3120299", "revid": "1543377", "url": "https://it.wikipedia.org/wiki?curid=3120299", "title": "La Junta", "text": "La Junta \u00e8 un centro abitato (\"city\") degli Stati Uniti d'America, capoluogo di contea della contea di Otero dello Stato del Colorado. Nel censimento del 2000 la popolazione era di 7.568 abitanti.\nGeografia fisica.\nSecondo i rilevamenti dell'United States Census Bureau, La Junta si estende su una superficie di 7,4 km\u00b2."}
{"id": "3120304", "revid": "226458", "url": "https://it.wikipedia.org/wiki?curid=3120304", "title": "Proculi", "text": "La famiglia Proculi (nelle fonti anche \"Proculo\", \"Progulo\" o \"Proclo\", in croato il nome \u00e8 reso anche come \"Prokulo\" o - pi\u00f9 di recente - \"Prokle\u010di\u0107\") fu una famiglia nobile della Repubblica di Ragusa.\nStoria.\nLe origini dei Proculi non sono certe, ma secondo un'antica tradizione essi si sarebbero trasferiti a Ragusa dall'interno del sud della Dalmazia - pi\u00f9 precisamente dalla regione che in antico si chiamava Hum (nelle fonti anche \"Chelmo\" o \"Chelmia\"). Il cognome deriva dal nome proprio \"Proculus\", frequente nell'Italia settentrionale e centrale.\nFra il 1440 e il 1640 i Proculi contarono 18 membri del Maggior Consiglio, pari all0 0,82% sul totale. In questi duecento anni, ottennero anche 27 cariche senatoriali (0,83%), 15 volte la qualifica di Rettore della Repubblica (0,63%), 25 membri del Minor Consiglio (1,15%) e 10 Guardiani della Giustizia (1,22%).\nL\"'Almanacco di Gotha\" non li enumera fra le famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo, in quanto il ramo principale della famiglia si estinse nel 1778 con la morte di Nicola Stefano (Nikola Stjepan) Proculi.\nPersonalit\u00e0 notabili (in ordine cronologico).\nLa famiglia Proculi non cont\u00f2 fra i propri membri dei personaggi particolarmente illustri, anche se fra il XV e il XVII secolo sono ricordati alcuni Proculi, ricchi mercanti."}
{"id": "3120307", "revid": "287204", "url": "https://it.wikipedia.org/wiki?curid=3120307", "title": "Robert John Wynne", "text": "Biografia.\nFu il quarantunesimo direttore generale delle poste degli Stati Uniti sotto il presidente degli Stati Uniti d'America Theodore Roosevelt (ventiseiesimo presidente).\nSuo padre mor\u00ec quando era adolescente lasciandolo in difficolt\u00e0 finanziarie, per sopperirvi inizi\u00f2 a lavorare come telegrafista. Trasferitosi a Colonia Lane continu\u00f2 il suo lavoro, fino al 1891. Giunto a Washington lavor\u00f2 al Cincinnati Gazette, e poi serv\u00ec in qualit\u00e0 di segretario il Segretario del tesoro Charles Foster.\nAlla sua morte il corpo venne sepolto al Mount Olivet Cemetery, Washington"}
{"id": "3120308", "revid": "767487", "url": "https://it.wikipedia.org/wiki?curid=3120308", "title": "Corinna Tsopei", "text": "Il 20 giugno 1964 Corinna Tsopei fu incoronata Miss Star Hellas, che le permise di rappresentare la Grecia a Miss Universo, quell'anno tenuto a Miami. La Tsopei \u00e8 stata la prima, e ad oggi l'unica donna greca ad aver vinto il titolo di Miss Universo. In seguito \u00e8 tornata numerose volte sul palco del concorso nelle vesti di giurata.\nDopo l'anno di regno Corinna Tsopei ha intrapreso la carriera di attrice, apparendo in alcune produzioni televisive e cinematografiche come \"Un uomo chiamato Cavallo\", \"Daniel Boone\", \"Lost in Space\" e \"La valle delle bambole\". La Tsopei lavora anche per un'organizzazione che si occupa di raccogliere fondi per i bambini leucemici."}
{"id": "3120310", "revid": "1543377", "url": "https://it.wikipedia.org/wiki?curid=3120310", "title": "Rocky Ford (Colorado)", "text": "Rocky Ford \u00e8 un centro abitato (\"city\") degli Stati Uniti d'America, situato nella contea di Otero dello Stato del Colorado. Nel censimento del 2000 la popolazione era di 4.286 abitanti.\nGeografia fisica.\nSecondo i rilevamenti dell'United States Census Bureau, Rocky Ford si estende su una superficie di 4,4 km\u00b2."}
{"id": "3120312", "revid": "661526", "url": "https://it.wikipedia.org/wiki?curid=3120312", "title": "Popcore", "text": ""}
{"id": "3120314", "revid": "773636", "url": "https://it.wikipedia.org/wiki?curid=3120314", "title": "Chiesa di San Mamante (Empoli Vecchio)", "text": "La chiesa di San Mamante \u00e8 un luogo di culto cattolico situato a Empoli, in provincia di Firenze, nel quartiere di Empoli Vecchio.\nStoria.\nLa chiesa di San Mamante appare citata per la prima volta in un documento del 10 dicembre 1119 quando il suo popolo venne obbligato dai Conti Guidi ad abitare intorno alla pieve di Empoli, per favorire il popolamento del loro castello. La chiesa di San Mamante venne confermata alla pieve empolese da una bolla di papa Celestino III nel 1192 e con un simile atto da papa Alessandro IV nel 1258.\nNel XIII secolo la situazione economica era buona tanto che il suo rettore, prete Amedeo, pot\u00e9 intraprendere dei lavori ampliamento. Quando il processo di incastellamento di Empoli nuovo fu completato la chiesa di San Mamante si trov\u00f2 spopolata e venne annessa alla vicina chiesa di San Michele Arcangelo.\nFino al 1492 il patronato era stato dei parrocchiani ma da quel momento pass\u00f2 al Capitolo di Empoli; durante la peste del 1631 il Capitolo decise di far della chiesa, ormai ridotta ad oratorio, il sepolcreto dei propri sacerdoti, come attesta un'iscrizione posta sull'intonaco. Nel 1764 ad opera del canonico Bardini, qui sepolto, la chiesa venne restaurata e affrescata da Giuseppe Romei. Nel XIX secolo venne dotata di nuove campane.\nIn seguito il capitolo di Empoli la mise in vendita e venne acquista da privati i quali l'hanno ceduta alla vicina chiesa di Santa Maria a Ripa, che nel 1996 ne ha finanziato il restauro.\nDescrizione.\nLa chiesa consiste in una semplice aula rettangolare, coperta a tetto, priva di abside. Mostra il semplice aspetto conferitole dai restauri della fine del XX secolo.\nDurante quei restauri sono stati riportati alla luce l'occhio in facciata, gi\u00e0 esistente nel XVI secolo come riportato in una pianta dei Capitani di Parte Guelfa, e il portale. Il portale \u00e8 in cotto colorato e zigrinato a spina di pesce con un cuneo in marmo come chiave di volta nell'arco a tutto sesto estradossato, ora ricoperto da intonaco. Il portale \u00e8 riferibile ai lavori effettuati nel 1232 come documenta l'iscrizione sovrastante: \"PRB. MADIUS FECIT O.S / A.D. MCCXXXII\".\nDa questa chiesa proviene la tavola di Agnolo Gaddi raffigurante la \"Madonna col Bambino tra i santi Antonio abate, Caterina, Girolamo e Giovanni Battista\", 1390 ca, oggi conservata presso il Museo della collegiata di Sant'Andrea."}
{"id": "3120315", "revid": "1543377", "url": "https://it.wikipedia.org/wiki?curid=3120315", "title": "Cheraw (Colorado)", "text": "Cheraw \u00e8 un centro abitato (\"town\") degli Stati Uniti d'America, situato nella contea di Otero dello Stato del Colorado. Nel censimento del 2010 la popolazione era di 252 abitanti.\nGeografia fisica.\nSecondo i rilevamenti dell'United States Census Bureau, Cheraw si estende su una superficie di 0,4 km\u00b2."}
{"id": "3120319", "revid": "1305772", "url": "https://it.wikipedia.org/wiki?curid=3120319", "title": "I\u00eada Maria Vargas", "text": "La Vargas \u00e8 stata la prima donna brasiliana a vincere un titolo internazionale in un concorso di bellezza. Durante il suo anno di regno, apr\u00ec il Capital Plaza Mall a Landover Hills, un sobborgo di Washington\nDopo aver vissuto a Miami per cinque anni, I\u00eada Maria Vargas \u00e8 ritornata a vivere in Brasile, dove ha praticamente abbandonato la vita pubblica. Nel 1968, Martha Vasconcellos proveniente da Salvador \u00e8 diventata la seconda brasiliana a vincere il titolo di Miss Universo."}
{"id": "3120320", "revid": "467420", "url": "https://it.wikipedia.org/wiki?curid=3120320", "title": "Incontro Nazionale dei Madonnari", "text": "L'Incontro Nazionale dei Madonnari si tiene dal 1973. Nacque da un'idea dell\u2019allora vice-presidente dell\u2019E.P.T (Ente per il turismo) di Mantova, Gilberto Boschesi e della giornalista Maria Grazia Fringuellini. La scelta della localit\u00e0 di Grazie di Curtatone, nei pressi di Mantova, in occasione della \"Festa dell'Assunta - Antichissima fiera delle Grazie\" \u00e8 da ascrivere al noto pubblicitario, pittore e critico d'arte Dino Villani. L'attivit\u00e0 dei madonnari provenienti da tutta Italia e da numerosi stati esteri, inizia nel tardo pomeriggio del 14 agosto sulla piazza antistante il Santuario della Beata Vergine delle Grazie. L'inizio del concorso \u00e8 sancito dalla benedizione dei gessetti, antico strumento di lavoro dei madonnari, impartita dal vescovo di Mantova. Il lavoro pittorico sull'asfalto viene preferibilmente eseguito nelle ore notturne e mattutine per evitare il calore agostano e comunque concluso entro il pomeriggio del 15 agosto quando la giuria aggiudicher\u00e0 la vittoria nelle varie categorie in cui sono stati suddivisi i partecipanti.\nTre sono i vincitori corrispondenti alle tre categorie previste:\nAl vincitore assoluto \u00e8 data la possibilit\u00e0 di realizzare il bozzetto\ndel manifesto dell'incontro dei madonnari dell'anno successivo. Altres\u00ec, ai vincitori delle due altre categorie viene assicurato il titolo della categoria superiore."}
{"id": "3120321", "revid": "287204", "url": "https://it.wikipedia.org/wiki?curid=3120321", "title": "Ieda Maria Vargas", "text": ""}
{"id": "3120322", "revid": "3791", "url": "https://it.wikipedia.org/wiki?curid=3120322", "title": "Vincenzo di L\u00e9rins", "text": ""}
{"id": "3120338", "revid": "3791", "url": "https://it.wikipedia.org/wiki?curid=3120338", "title": "Canone di Vincenzo di L\u00e9rins", "text": ""}
{"id": "3120339", "revid": "729019", "url": "https://it.wikipedia.org/wiki?curid=3120339", "title": "Centrale nucleare di Unterweser", "text": "La centrale nucleare di Unterweser (in tedesco Kernkraftwerk Unterweser (KKU)) \u00e8 una centrale nucleare della Germania situata presso la localit\u00e0 di Stadland nella Bassa Sassonia. La centrale \u00e8 composta da un reattore PWR per complessivi 1345MW di potenza."}
{"id": "3120347", "revid": "767487", "url": "https://it.wikipedia.org/wiki?curid=3120347", "title": "Ettore De Maria Bergler", "text": "Biografia.\nNacque a Napoli dall'intendente siciliano Lorenzo De Maria e dall'austriaca Vittoria Bergler di Vienna; fu allievo di Antonino Leto e di Francesco Lojacono. Nel 1875 ebbe luogo la sua prima mostra a Palermo. Si specializz\u00f2 in opere paesaggistiche e naturalistiche di ambienti siciliani e fu considerato tra i pi\u00f9 importanti paesaggisti dell'Ottocento. Famosi i suoi ritratti di Delia e Norina Whitaker e di donna Franca Florio.\nInfluenzato dall'\"Art Nouveau\", a Palermo affresc\u00f2 Villa Whitaker, e il palco reale del Teatro Massimo, affidatogli da Ernesto Basile tra il 1899 e il 1900. Nel 1908 affresc\u00f2 con tematiche floreali Villa Igiea. Questi affreschi nei saloni dell'hotel rappresentano il simbolo del \"liberty\" in Italia. Partecip\u00f2 a diverse edizioni della Biennale di Venezia anche esponendo decorazioni e mobili eseguiti da Vittorio Ducrot su disegni di Ernesto Basile, ai quali lo legava un'intensa collaborazione.\nOrmai affermato presso il grande pubblico, prosegu\u00ec la collaborazione con Basile e Ducrot nel \"liberty\" palermitano. A lui si devono le decorazioni del piroscafo \"Dux\" e dei transatlantici \"Roma\", \"Caio Duilio\", e \"Giulio Cesare\".\nDal 1913 al 1931 insegn\u00f2 pittura figurativa all'Accademia di Belle Arti di Palermo. Fu maestro di Michele Dixitdomino. Dagli anni venti torn\u00f2 ai temi pittorici tipici del paesaggio.\nOpere.\nOpere presenti nelle:\ne in altre raccolte pubbliche italiane e straniere."}
{"id": "3120353", "revid": "729019", "url": "https://it.wikipedia.org/wiki?curid=3120353", "title": "Centrale nucleare di M\u00fclheim-K\u00e4rlich", "text": "La centrale nucleare di M\u00fclheim-K\u00e4rlich (in tedesco Kernkraftwerk M\u00fclheim-K\u00e4rlich) \u00e8 una centrale nucleare, chiusa, della Germania, situata presso la localit\u00e0 di M\u00fclheim-K\u00e4rlich nella Renania-Palatinato. La centrale era composta da un reattore PWR per complessivi 1219MW di potenza.\nNel 1995 l'alta corte tedesca decide di chiudere la centrale, considerando la licenza di attivit\u00e0 illegale, a causa della mancata considerazione, in fase di concessione, del rischio di terremoto nella zona."}
{"id": "3120354", "revid": "181541", "url": "https://it.wikipedia.org/wiki?curid=3120354", "title": "Centrale nucleare di Muelheim-Kaerlich", "text": ""}
{"id": "3120365", "revid": "1543377", "url": "https://it.wikipedia.org/wiki?curid=3120365", "title": "Fowler (Colorado)", "text": "Fowler \u00e8 un centro abitato (\"town\") degli Stati Uniti d'America, situato nella contea di Otero dello Stato del Colorado. Nel censimento del 2000 la popolazione era di 1.206 abitanti.\nGeografia fisica.\nSecondo i rilevamenti dell'United States Census Bureau, Fowler si estende su una superficie di 1,3 km\u00b2."}
{"id": "3120367", "revid": "1543377", "url": "https://it.wikipedia.org/wiki?curid=3120367", "title": "Manzanola", "text": "Manzanola \u00e8 un centro abitato (\"town\") degli Stati Uniti d'America, situato nella contea di Otero dello Stato del Colorado. Nel censimento del 2000 la popolazione era di 525 abitanti.\nGeografia fisica.\nSecondo i rilevamenti dell'United States Census Bureau, Manzanola si estende su una superficie di 0,7 km\u00b2."}
{"id": "3120370", "revid": "1543377", "url": "https://it.wikipedia.org/wiki?curid=3120370", "title": "Swink (Colorado)", "text": "Swink \u00e8 un centro abitato (\"town\") degli Stati Uniti d'America, situato nella contea di Otero dello Stato del Colorado. Nel censimento del 2000 la popolazione era di 696 abitanti.\nGeografia fisica.\nSecondo i rilevamenti dell'United States Census Bureau, Swink si estende su una superficie di 0,7 km\u00b2."}
{"id": "3120373", "revid": "287204", "url": "https://it.wikipedia.org/wiki?curid=3120373", "title": "Franz Hermann Schulze-Delitzsch", "text": "Il cognome \"Delitzsch\" deriva dal suo luogo natale e fu aggiunto nel 1848 per distinguerlo da altri \"Schulze\" nell'Assemblea Nazionale Prussiana. \nNel 1861 divent\u00f2 membro della \"Camera Bassa Prussiana\" con un partito progressista. Politicamente era classificabile come liberal-riformatore.\nInsieme a Federico Guglielmo Raiffeisen \u00e8 considerato uno dei padri fondatori delle unioni cooperative nel credito bancario.\nOltre a fondare direttamente molte \"volksbanken\", i suoi scritti hanno ispirato Luigi Luzzatti, il teorico delle banche popolari in Italia."}
{"id": "3120376", "revid": "179743", "url": "https://it.wikipedia.org/wiki?curid=3120376", "title": "Hermann Schulze-Delitzsch", "text": ""}
{"id": "3120377", "revid": "1543377", "url": "https://it.wikipedia.org/wiki?curid=3120377", "title": "Wikipedia in arabo", "text": "La Wikipedia in arabo, spesso abbreviata in ar.wikipedia, ar.wiki o ar-wiki (Arabo: \u0648\u064a\u0643\u064a\u0628\u064a\u062f\u064a\u0627 \u0627\u0644\u0639\u0631\u0628\u064a\u0629 W\u012bk\u012bb\u012bdy\u0101 al-\u02bfArabiyya o \u0648\u064a\u0643\u064a\u0628\u064a\u062f\u064a\u0627\u060c \u0627\u0644\u0645\u0648\u0633\u0648\u0639\u0629 \u0627\u0644\u062d\u0631\u0629 W\u012bk\u012bb\u012bdy\u0101, al-Maws\u016b\u02bfa al-\u1e24urra) \u00e8 l'edizione in lingua araba dell'enciclopedia online Wikipedia. Tale edizione ebbe inizio ufficialmente il 9 luglio 2003.\nCritiche.\nLa Wikipedia in arabo \u00e8 stata accusata di non avere sempre un punto di vista neutrale ma di essere fortemente influenzata dagli orientamenti politici degli utenti, e, a causa della scarsa partecipazione delle persone (in rapporto al numero dei parlanti della lingua araba il numero delle voci \u00e8 piuttosto basso), non sempre gli articoli vengono controllati e \"neutralizzati\".\nStatistiche.\nLa Wikipedia in arabo ha voci, pagine, utenti registrati di cui attivi, amministratori e una di (al ).\n\u00c8 la 16\u00aa Wikipedia per numero di voci ma, come \"profondit\u00e0\", \u00e8 l'ottava fra quelle con pi\u00f9 di 100.000 voci (al 29 settembre 2021)."}
{"id": "3120380", "revid": "92723", "url": "https://it.wikipedia.org/wiki?curid=3120380", "title": "Tambourin", "text": "Il Tambourin \u00e8 un'antica danza di carattere gaio e in tempo binario, originaria della Provenza, che inizialmente veniva suonata con il galoubet, strumento anch'esso di origine provenzale. Introdotto nella Suite da Jean-Philippe Rameau, il Tambourin strumentale \u00e8 generalmente seguito da un altro medesimo in tonalit\u00e0 inversa, dopo il quale viene ripresa la tonalit\u00e0 iniziale; per esempio, se il primo Tambourin \u00e8 di modo maggiore il secondo sar\u00e0 di modo minore per poi ritornare nel terzo al modo maggiore. Rameau fece utilizzo di questa danza nei \"Pieces de Clavecin\" (Parigi, 1724 e 1741) e anche nelle sue opere teatrali."}
{"id": "3120389", "revid": "111391973", "url": "https://it.wikipedia.org/wiki?curid=3120389", "title": "Distretto di Gallipoli (Turchia)", "text": " \nIl distretto di Gallipoli (in turco Gelibolu il\u00e7esi) \u00e8 un distretto della provincia di \u00c7anakkale, in Turchia.\nGeografia fisica.\nIl distretto occupa la parte settentrionale della penisola di Gallipoli, sulla sponda europea dello stretto dei Dardanelli. Confina a nord con i distretti di Ke\u015fan (provincia di Edirne), Malkara e \u015eark\u00f6y (provincia di Tekirda\u011f) e a sud con il distretto di Eceabat.\nIl suo territorio \u00e8 attraversato dalla strada europea E87.\nSuddivisioni amministrative.\nAl distretto appartengono 4 comuni e 25 villaggi."}
{"id": "3120390", "revid": "204012", "url": "https://it.wikipedia.org/wiki?curid=3120390", "title": "Robert Wynne", "text": ""}
{"id": "3120392", "revid": "2184720", "url": "https://it.wikipedia.org/wiki?curid=3120392", "title": "Wikipedia in danese", "text": "La Wikipedia in danese (Dansk Wikipedia), spesso abbreviata in da.wikipedia, da.wiki o da-wiki, \u00e8 l'edizione in lingua danese dell'enciclopedia online Wikipedia. Tale edizione ebbe inizio ufficialmente il 1\u00ba febbraio 2002\nStatistiche.\nLa Wikipedia in danese ha voci, pagine, utenti registrati di cui attivi, amministratori e una di (al ).\n\u00c8 la 40\u00aa Wikipedia per numero di voci ma, come \"profondit\u00e0\", \u00e8 la 26\u00aa fra quelle con pi\u00f9 di 100.000 voci (al 29 settembre 2021)."}
{"id": "3120397", "revid": "533647", "url": "https://it.wikipedia.org/wiki?curid=3120397", "title": "Wikipedia in romeno", "text": "La Wikipedia in romeno (Wikipedia \u00een limba rom\u00e2n\u0103), spesso abbreviata in ro.wikipedia, ro.wiki o ro-wiki \u00e8 l'edizione in lingua romena dell'enciclopedia online Wikipedia. Questa edizione ebbe inizio ufficialmente nel luglio 2003.\nStatistiche.\nLa Wikipedia in romeno ha voci, pagine, utenti registrati di cui attivi, amministratori e una di (al ).\n\u00c8 la 32\u00aa Wikipedia per numero di voci ma, come \"profondit\u00e0\", \u00e8 la 19\u00aa fra quelle con pi\u00f9 di 100.000 voci (al 3 ottobre 2021)."}
{"id": "3120405", "revid": "228587", "url": "https://it.wikipedia.org/wiki?curid=3120405", "title": "Canzio Pizzoni", "text": "Biografia.\nTerzo di cinque tra fratelli e sorelle (Giuseppe, Pietro - anch'egli presbitero - Irene e Maria) entr\u00f2 nel seminario di Perugia nel 1897 e venne ordinato sacerdote il 27 ottobre 1907 dal vescovo Dario Mattei Gentili. Insieme a don Luigi Piastrelli, don Umberto Fracassini e altri sacerdoti promosse un convegno semiclandestino a Molveno nel 1907 per il rinnovamento della Chiesa cattolica e della vita sacerdotale: erano le prime mosse del movimento modernista che attir\u00f2 le ire di Roma, sotto il pontificato di papa Pio X con l'enciclica \"Pascendi Dominici Gregis\". Il pontefice fece chiudere il seminario di Perugia e disperse gli insegnanti nelle parrocchie del contado. Don Pizzoni fu mandato nella chiesa di Piscille, ove rimase come parroco per circa venti anni; anche il quotidiano cattolico \"Il Paese\" fu soppresso. In seguito, Pizzoni fu parroco di S. Biagio e S. Savino, di S. Michele Arcangelo, delegato regionale per l'insegnamento religioso nelle scuole umbre, direttore dell'ufficio catechistico diocesano, collaboratore dell'arcivescovo Giovanni Battista Rosa. Molte delle idee moderniste furono poi riprese e ampliate nel Concilio Vaticano II e la stessa figura di Pizzoni (che nel 1957 fu nominato monsignore) fu ampiamente rivalutata e rivalorizzata ed \u00e8 attualmente al centro di studi: il suo archivio privato \u00e8 conservato in parte presso l'Archivio di Stato di Perugia ed in parte presso la Biblioteca Augusta del Comune di Perugia accanto al suo fondo librario, acquisito nel 1970."}
{"id": "3120409", "revid": "533647", "url": "https://it.wikipedia.org/wiki?curid=3120409", "title": "Wikipedia in slovacco", "text": "La Wikipedia in slovacco (Slovensk\u00e1 Wikip\u00e9dia), spesso abbreviata in sk.wikipedia o sk.wiki \u00e8 l'edizione in lingua slovacca dell'enciclopedia online Wikipedia. Tale edizione ebbe inizio ufficialmente nell'estate 2004.\nStatistiche.\nLa Wikipedia in slovacco ha voci, pagine, utenti registrati di cui attivi, amministratori e una di (al ).\n\u00c8 la 42\u00aa Wikipedia per numero di voci ma, come \"profondit\u00e0\", \u00e8 la 49\u00aa fra quelle con pi\u00f9 di 100.000 voci (al 29 settembre 2021)."}
{"id": "3120415", "revid": "533647", "url": "https://it.wikipedia.org/wiki?curid=3120415", "title": "Wikipedia in sloveno", "text": "La Wikipedia in sloveno (Slovenska Wikipedija), spesso abbreviata in sl.wikipedia o sl.wiki \u00e8 l'edizione in lingua slovena dell'enciclopedia online Wikipedia. Tale edizione ebbe inizio ufficialmente nel marzo 2002.\nStatistiche.\nLa Wikipedia in sloveno ha voci, pagine, utenti registrati di cui attivi, amministratori e una di (al ).\n\u00c8 la 53\u00aa Wikipedia per numero di voci ma, come \"profondit\u00e0\", \u00e8 la 44\u00aa fra quelle con pi\u00f9 di 100.000 voci (al 29 settembre 2021)."}
{"id": "3120423", "revid": "125427758", "url": "https://it.wikipedia.org/wiki?curid=3120423", "title": "Wikipedia in ucraino", "text": "La Wikipedia in ucraino, spesso abbreviata in uk.wikipedia o uk.wiki (, Ukra\u00efns'ka Vikipedija) \u00e8 l'edizione in lingua ucraina dell'enciclopedia online Wikipedia.\nStatistiche.\nLa Wikipedia in ucraino ha voci, pagine, utenti registrati di cui attivi, amministratori e una di (al ).\n\u00c8 la 17\u00aa Wikipedia per numero di voci ma, come \"profondit\u00e0\", \u00e8 la 30\u00aa fra quelle con pi\u00f9 di 100.000 voci (al 29 settembre 2021)."}
{"id": "3120424", "revid": "767487", "url": "https://it.wikipedia.org/wiki?curid=3120424", "title": "Sergio Lira", "text": " Tre volte miglior marcatore della Primera Divisi\u00f3n de M\u00e9xico, figura al decimo posto della classifica dei realizzatori di tale campionato.\nCaratteristiche tecniche.\nCentravanti dal fisico non particolarmente robusto, riusc\u00ec a imporsi come efficace realizzatore grazie al suo senso del gol e al potente tiro.\nCarriera.\nClub.\nDebutt\u00f2 a ventuno anni con il Tampico Madero, club con cui, alla sua prima stagione in prima divisione, realizz\u00f2 quattro reti, disputando sedici partite da titolare e subentrando in altre tredici. L'annata successiva lo vide realizzare tredici reti, mentre in quella 1980-1981 stabil\u00ec un nuovo primato personale, assommando diciotto marcature: questi risultati gli permisero il passaggio all'Atlante, con cui per\u00f2 non riusc\u00ec a mantenere la propria media realizzativa. Passato all'Oaxtepec, vi rimase fino allo scioglimento della societ\u00e0 \u2014 avvenuto nel 1984 \u2014 segnando un totale di otto gol. Torn\u00f2 dunque al Tampico Madero, ove visse il miglior periodo della sua carriera: in sei stagioni, vinse per tre volte il titolo di capocannoniere del campionato (di cui due consecutivamente), guadagnandosi anche la convocazione in Nazionale. Gioc\u00f2 dunque per Tigres e Puebla, con cui chiuse la carriera al termine della stagione 1995-1996, a quasi trentanove anni.\nNazionale.\nIncluso per la prima volta nelle liste di convocati del l'8 febbraio 1979, vi rimase fino al 1990, assommando tredici presenze e quattro reti."}
{"id": "3120428", "revid": "1855146", "url": "https://it.wikipedia.org/wiki?curid=3120428", "title": "Piazza Dante (Roma)", "text": "Piazza Dante \u00e8 una piazza sita tra via Alfieri e via Giusti, a Roma, nel rione Esquilino.\nStoria.\nLa piazza, dedicata al fiorentino Dante Alighieri, avrebbe dovuto ospitare un monumento dedicato al poeta, il cui progetto per\u00f2 non fu mai attuato.\nIn piazza Dante si trova l'imponente palazzo delle Casse di Risparmio Postali, costruito nel 1914 su progetto di Luigi Rolland. Durante la seconda guerra mondiale la piazza ospit\u00f2 uno dei maggiori rifugi sotterranei per riparare la popolazione dai bombardamenti aerei alleati; i locali sotterranei negli anni '80 furono occupati da una centrale Enel. Dal maggio 2019 l'edificio ospita la sede unitaria dei Servizi segreti italiani.\nPer qualche tempo, fino al 1945, la piazza fu nominata \"Piazza Leonardo da Vinci\", dal momento che a Dante doveva essere assegnato un viale nella nascente E42, mai realizzato.\nI giardinetti al centro della piazza sono stati dedicati agli immigrati Mary e Hasib Begum, periti in un incendio nella vicina via Buonarroti il 13 gennaio 2007. Dopo lunghi lavori, i giardini sono tornati accessibili all'inizio del 2021."}
{"id": "3120433", "revid": "547664", "url": "https://it.wikipedia.org/wiki?curid=3120433", "title": "Sir Alec Douglas-Home", "text": ""}
{"id": "3120436", "revid": "547664", "url": "https://it.wikipedia.org/wiki?curid=3120436", "title": "Sir Anthony Eden", "text": ""}
{"id": "3120437", "revid": "533647", "url": "https://it.wikipedia.org/wiki?curid=3120437", "title": "Wikipedia in coreano", "text": "La Wikipedia in coreano, spesso abbreviata in ko.wikipedia o ko.wiki (Coreano: \ud55c\uad6d\uc5b4 \uc704\ud0a4\ubc31\uacfc) \u00e8 l'edizione in lingua coreana dell'enciclopedia online Wikipedia.\nStatistiche.\nLa Wikipedia in coreano ha voci, pagine, utenti registrati di cui attivi, amministratori e una di (al ).\n\u00c8 la 24\u00aa Wikipedia per numero di voci ma, come \"profondit\u00e0\", \u00e8 la 17\u00aa fra quelle con pi\u00f9 di 100.000 voci (al 29 settembre 2021)."}
{"id": "3120440", "revid": "838137", "url": "https://it.wikipedia.org/wiki?curid=3120440", "title": "Thread pool", "text": "Un thread pool in programmazione indica un gestore software di thread utilizzato per ottimizzare e semplificare l'utilizzo dei thread all'interno di un programma.\nFunzionamento generale.\nDurante la stesura di un programma \u00e8 possibile, con diversi metodi, sottomettere dei task (o compiti) da eseguire al thread pool. Sar\u00e0 compito del thread pool affidare il task ad un thread.\nGeneralmente i thread pool sono dotati di una coda interna di task in attesa e di un certo numero di thread con cui eseguirli. A seconda dell'implementazione del thread pool vengono utilizzate regole diverse per decidere quale task eseguire per primo, quanti thread attivi utilizzare e quanti thread lasciare in attesa quando la coda dei task \u00e8 vuota.\nUn concetto ricorrente nei thread pool \u00e8 il riutilizzo dei thread: un thread viene usato pi\u00f9 volte per diversi task durante il suo ciclo di vita. Questo diminuisce l'overhead dovuto alla creazione dei thread e incrementa le prestazioni del programma che sfrutta il thread pool. Il riutilizzo dei thread non \u00e8 una regola, ma \u00e8 uno dei principali motivi che portano un programmatore a utilizzare un thread pool nei suoi applicativi.\nImplementazione e funzionamento.\nUna implementazione di thread pool \u00e8 composta di solito da una coda di task e da un insieme di thread, entrambi inizialmente vuoti.\nI parametri di funzionamento tipici sono i seguenti:\nUna volta che il thread pool \u00e8 stato inizializzato, \u00e8 possibile richiedere che vengano creati subito i thread minimi, cio\u00e8 quelli che rimarrebbero in vita anche in assenza di task. Spesso viene sfruttata questa funzione se si prevede un utilizzo intensivo del thread pool e si vuole una certa reattivit\u00e0 nell'esecuzione dei task.\nA questo punto \u00e8 possibile chiedere al thread pool di eseguire dei task: si possono aggiungere alla coda interna un qualsiasi numero di compiti indipendenti fra di loro, senza interrompere il flusso principale del programma che sfrutta il thread pool.\nSe la coda di task \u00e8 infinita, il task viene sempre accettato, in caso contrario potrebbe venir rifiutato se la coda fosse piena. Ogniqualvolta il thread pool accetta un task, controlla se ci sono dei thread liberi in attesa e in tal caso assegna ad uno di essi il task. Se non ci sono thread liberi controlla se \u00e8 possibile crearne uno nuovo: se \u00e8 stato raggiunto il numero massimo di thread, il task viene messo in coda, altrimenti ne viene creato uno nuovo e gli viene assegnato il task.\nIn alcune implementazioni la coda dei task pu\u00f2 essere a priorit\u00e0 o non esistere (cio\u00e8 avere lunghezza 0). Nel primo caso l'estrazione di un task dalla coda \u00e8 dipendente dalla sua priorit\u00e0, nel secondo caso il task viene accettato solo se pu\u00f2 essere mandato in esecuzione immediatamente.\nQuando un thread ha finito di eseguire un task passa al prossimo compito in coda, se presente. Se non ci sono task in attesa il thread stesso controlla se \u00e8 in esubero: se ci sono pi\u00f9 thread attivi di quelli minimi (che possono rimanere in attesa di compiti) esso termina e conclude il suo ciclo di vita, altrimenti si mette in attesa.\nUn thread pool generalmente ha anche un metodo per aspettare la conclusione dei task assegnati o per chiudere forzatamente tutti i thread che sono ancora in vita scartando i task in coda.\nImplementazioni differenti potrebbero prevedere comportamenti diversi, ma lo schema generico \u00e8 quello presentato finora.\nVantaggi.\nUtilizzare un thread pool nativo o implementato in una particolare architettura comporta un incremento di prestazioni da parte delle applicazioni che lo sfruttano: i thread pool ottimizzano l'utilizzo della memoria e del processore, diminuendo l'overhead di gestione dei thread. \u00c8 possibile comunque adeguare il thread pool alle proprie esigenze, nel caso i parametri standard non siano soddisfacenti. Oltretutto la parallelizzazione di alcune operazioni porta ad un'ottimizzazione delle risorse e ad un incremento di velocit\u00e0 nello svolgimento dei compiti, anche se introduce altri tipi di problemi come l'accesso esclusivo a risorse condivise (problema di race condition).\nUn thread pool permette di snellire il codice ed evitare di preoccuparsi della creazione e della terminazione dei thread, in special modo quando non se ne conosce la quantit\u00e0.\nArchitetture che utilizzano i thread pool.\nI thread pool sono utilizzati in quasi tutte le applicazioni server, in cui c'\u00e8 l'esigenza di trattare pi\u00f9 richieste contemporanee da parte di un numero imprecisato di client.\nMolte altre applicazioni per\u00f2 hanno bisogno che ogni task venga eseguito istantaneamente o che si abbia un controllo maggiore sul thread che lo esegue: in questo caso il thread pool non \u00e8 la scelta migliore.\nLinguaggi che implementano i thread pool.\nEsempi.\nDi seguito sono riportati alcuni esempi di utilizzo dei thread pool nei principali linguaggi di programmazione che li supportano nativamente.\nJava.\nimport java.util.concurrent.Executors;\nimport java.util.concurrent.ExecutorService;\npublic class Esempio {\n public static void main(String[ ] args) {\n //Creo un nuovo thread pool.\n ExecutorService threadpool = Executors.newCachedThreadPool();\n //Metto in coda il task\n threadpool.execute(\n //Questo oggetto rappresenta il task.\n new Runnable() {\n public void run() {\n System.out.println(\"Vengo eseguito dal thread pool.\");\n });\n System.out.println(\"Il thread principale prosegue e poi si mette in attesa.\");\n threadpool.shutdown();\n System.out.println(\"Il thread principale esce.\");\nVisual Basic .NET.\nImports System \nImports System.Threading\nPublic Class Example\n &lt;MTAThread&gt; _ \n Public Shared Sub Main() \n ' Metto in coda il task. \n ThreadPool.QueueUserWorkItem( _ \n New WaitCallback(AddressOf ThreadProc) _ \n Console.WriteLine(\"Il thread principale prosegue e poi si mette in attesa.\") \n Thread.Sleep(1000)\n Console.WriteLine(\"Il thread principale esce.\") \n End Sub\n ' Questa procedura rappresenta il task.\n Shared Sub ThreadProc(stateInfo As Object) \n Console.WriteLine(\"Vengo eseguito dal thread pool.\") \n End Sub \nEnd Class\nC# .NET.\nusing System; \nusing System.Threading; \npublic class Example { \n public static void Main() { \n // Metto in coda il task. \n ThreadPool.QueueUserWorkItem(new WaitCallback(ThreadProc));\n Console.WriteLine(\"Il thread principale prosegue e poi si mette in attesa.\");\n Thread.Sleep(1000);\n Console.WriteLine(\"Il thread principale esce.\"); \n // Questa procedura rappresenta il task.\n static void ThreadProc(Object stateInfo) { \n Console.WriteLine(\"Vengo eseguito dal thread pool.\"); \n} \nC++ .NET.\nusing namespace System; \nusing namespace System::Threading; \nref class Example \npublic:\n // Questa procedura rappresenta il task.\n static void ThreadProc( Object^ stateInfo ) \n Console::WriteLine( \"Vengo eseguito dal thread pool.\" ); \nint main() \n // Metto in coda il task. \n ThreadPool::QueueUserWorkItem( gcnew WaitCallback( Example::ThreadProc ) ); \n Console::WriteLine( \"Il thread principale prosegue e poi si mette in attesa.\" );\n Thread::Sleep( 1000 ); \n Console::WriteLine( \"Il thread principale esce.\" ); \n return 0; \nJ# .NET.\nimport System.*; \nimport System.Threading.*; \nimport System.Threading.Thread;\npublic class Example \n public static void main(String[] args) \n // Metto in coda il task. \n ThreadPool.QueueUserWorkItem(new WaitCallback(ThreadProc)); \n Console.WriteLine(\"Il thread principale prosegue e poi si mette in attesa.\");\n Thread.Sleep(1000); \n Console.WriteLine(\"Il thread principale esce.\"); \n } //main\n // Questa procedura rappresenta il task.\n static void ThreadProc(Object stateInfo) \n Console.WriteLine(\"Vengo eseguito dal thread pool.\"); \n } //ThreadProc \n} //Example"}
{"id": "3120441", "revid": "122343289", "url": "https://it.wikipedia.org/wiki?curid=3120441", "title": "Breithorn Occidentale", "text": "Il Breithorn Occidentale (4.165 ) \u00e8 la vetta pi\u00f9 alta del monte Breithorn. Si trova nel Gruppo del Monte Rosa nelle Alpi Pennine. \u00c8 collocata lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Breithorn Occidentale \u00e8 la pi\u00f9 occidentale delle vette del monte Breithorn. La \"Sella\" (4.081\u00a0m) lo separa dal Breithorn Centrale. Dal versante italiano si presenta come un \"facile\" rilievo coperto da neve; dal versante svizzero invece appare come una ripida parete alta pi\u00f9 di 1.500\u00a0m. La prima ascensione del Breithorn Occidentale fu compiuta il 13 agosto 1813 da Henry Maynard, Joseph-Marie Couttet, Jean Gras, Jean-Baptiste H\u00e9rin e Jean-Jacques H\u00e9rin.\nSalita alla vetta.\nIl Breithorn Occidentale \u00e8 considerato generalmente uno dei 4000 delle Alpi pi\u00f9 facile da salire. Lo si deve alla funivia del Piccolo Cervino, che facilita gli alpinisti portandoli a 3.820\u00a0m. di quota. Il percorso classico (fianco S-SO), si sviluppa su un ghiacciaio pressoch\u00e9 pianeggiante, detto Grande Ghiacciaio di Verra, prima di procedere verso la vetta con una pendenza lievemente pi\u00f9 accentuata che non va mai oltre i 35\u00b0.\nLa via precedente pu\u00f2 essere raggiunta al Plan de Verra partendo dal Plateau Rosa, stazione di arrivo della funivia proveniente da Cervinia, a circa 3.450\u00a0m.\nLa semplicit\u00e0 del percorso non deve tuttavia indurre a sottovalutare i pericoli che possono insorgere in caso di brutto tempo o di scarsa visibilit\u00e0.\nPer gli alpinisti esperti la traversata dal Breithorn Occidentale al Breithorn Centrale rappresenta un percorso di alta quota particolarmente remunerativo.\nPi\u00f9 difficile e pericolosa \u00e8 invece la parete Nord, che precipita per 1.500 metri sul bacino glaciale del ghiacciaio del Gorner. Alcune vie estreme la percorrono, ma la difficolt\u00e0 dei passaggi rocciosi e il dedalo dei seracchi sospesi da affrontare, rendono le salite assolutamente ostiche e raramente percorribili anche in condizioni ideali.\nL'ascensione al Breithorn rappresenta una meta classica dello scialpinismo, riservata, per la discesa diretta della parte sommitale, a sciatori esperti."}
{"id": "3120442", "revid": "116493394", "url": "https://it.wikipedia.org/wiki?curid=3120442", "title": "Alma (Colorado)", "text": "Alma \u00e8 un centro abitato (\"town\") degli Stati Uniti d'America, situato nella contea di Park dello Stato del Colorado. Nel censimento del 2000 la popolazione era di 179 abitanti.\nGeografia fisica.\nSecondo i rilevamenti dell'United States Census Bureau, Alma \u00e8 il comune degli U.S.A. posto alla maggior altitudine sul livello del mare e s'estende su una superficie di 0,9 km\u00b2."}
{"id": "3120447", "revid": "109651", "url": "https://it.wikipedia.org/wiki?curid=3120447", "title": "Episodi di Futurama", "text": ""}
{"id": "3120448", "revid": "15756", "url": "https://it.wikipedia.org/wiki?curid=3120448", "title": "Bernard Tomi\u0107", "text": "Nei tornei del Grande Slam ha raggiunto i quarti di finale a Wimbledon nel 2011 e ha vinto quattro titoli ATP.\nBiografia.\n\u00c8 nato a Stoccarda dal croato Ivica Tomic, ex calciatore, e dalla bosniaca Adisa, scienziata in ambito biomedico e figlia dell'avvocato e atleta Osman Vatic, uomo di spicco nella comunit\u00e0 bosniaca, nonch\u00e9 uno dei principali bersagli della pulizia etnica durante le guerre balcaniche.\nSi trasferisce in Australia all'et\u00e0 di tre anni.\nInizia a giocare a sette anni venendo allenato dal padre, ha una sorella di sei anni pi\u00f9 giovane, Sara, che ha anch'ella intrapreso la carriera da tennista.\nCarriera.\nJunior.\nIl suo debutto nel circuito Junior avviene nel 2006, anno nel quale vince quattro tornei e vince 26 match consecutivi, prima di perdere agli ottavi in Marocco. Nel 2007 perde agli ottavi allo US Open Junior e termina l'anno 23\u00ba nel ranking. Conquista insieme al connazionale Mark Verryth la Coppa Davis Junior. Nel 2008 si impone agli Australian Open e nel 2009 vince lo US Open terminando cos\u00ec la sua carriera a livello Junior.\n2008: Il debutto nel circuito maggiore.\nInizia il 2008 con una wild-card per le qualificazioni all'Australian Open 2008, dove non si qualifica a causa di una sconfitta al secondo turno. Non riuscir\u00e0 a qualificarsi in nessuno dei tornei maggiori ma si impone in vari futures.\n2009.\nInizia il 2009 con una wild-card a Brisbane, dove viene sconfitto al primo turno per mano di Fernando Verdasco. Gli viene concessa un'altra wild-card per il tabellone principale dell'Australian Open, nel quale elimina al primo turno Potito Starace con il punteggio 7-6 (5), 1-6, 7-6 (5), 7-6 (6), salvando anche due set point per l'italiano nel tie-break del quarto set. Nel secondo turno incontra Gilles M\u00fcller, che vince in quattro set 6-3, 1-6, 4-6, 2-6. Si impone per la prima volta in un challenger a Melbourne, ed in seguito riceve una Wild-card per il Roland Garros, dove viene eliminato da Philipp Kohlschreiber. Perde al terzo turno di qualificazione per Wimbledon e termina l'anno 286\u00ba del ranking ATP.\n2010.\nTomi\u0107 ha iniziato il 2010 con la partecipazione al Brisbane International 2010 dove ha perso al primo turno di qualificazione contro Aleksandr Dolhopolov. All'Australian Open conferma il secondo turno del 2009 eliminando al primo Guillaume Rufin. Viene sconfitto al secondo turno dopo un'intensa battaglia conclusasi 6-7 (6), 6-3, 4-6, 6-2, 6-4. con la vittoria di Marin \u010cili\u0107. A febbraio conquista il suo secondo challenger a Burnie.\n2011.\nOttiene una wild card per l'Australian Open 2011 e sconfigge al primo turno Chardy, al turno successivo elimina in tre set lo spagnolo Feliciano L\u00f3pez ma viene sconfitto al terzo turno dallo spagnolo, testa di serie numero uno, Rafael Nadal. A Wimbledon riesce a superare le qualificazioni partecipando quindi al tabellone principale, al primo turno elimina Nikolaj Davydenko in soli tre set, supera Igor' Andreev dopo avere perso i primi due set e al terzo turno elimina a sorpresa Robin S\u00f6derling, testa di serie numero 5 con il punteggio di 6-1, 6-4, 7-5. Nel quarto turno supera Xavier Malisse sempre senza perdere un set raggiungendo cos\u00ec i quarti di finale. \u00c8 il quarto tennista pi\u00f9 giovane ad aver raggiunto questo turno nel torneo londinese, dopo solo Boris Becker, Bj\u00f6rn Borg e John McEnroe. Nei quarti affronta Novak \u0110okovi\u0107, testa di serie numero due e con una sola sconfitta stagionale, riesce a strappare il secondo set al serbo ma si deve arrendere in quattro set e chiudere cos\u00ec la sua avventura a Wimbledon.\n2012.\nIl 2012 di Tomi\u0107 comincia con la partecipazione all'Australian Open 2012 nel quale, dopo aver vinto con Fernando Verdasco al primo turno e pi\u00f9 agevolmente il secondo e il terzo, si arrende agli ottavi a Roger Federer in tre set.\n2014.\nIl 2014 di Bernard si apre con il torneo di Sydney dove batte al primo turno il numero otto del seeding Marcel Granollers in 2 set, elimina al secondo turno il qualificato Kav\u010di\u010d, vince ai quarti contro l'ucraino Dolhopolov e in semifinale su Stachovs'kyj cedendo il suo primo set. Non riesce tuttavia a sconfiggere Juan Mart\u00edn del Potro che ha la meglio sull'australiano per 6-3, 6-1. Agli Australian Open affronta Rafael Nadal con cui perde il primo set ma nell'avvio del secondo set \u00e8 costretto a ritirarsi per un infortunio.\nTorna in campo a Miami venendo sconfitto al primo turno da Jarkko Nieminen per 6-1, 6-0. Questa partita entra nella storia come l'incontro maschile pi\u00f9 breve di tutti i tempi essendo durato soltanto 28 minuti e 20 secondi.\nIl 20 luglio vince il suo secondo torneo in carriera battendo Ivo Karlovi\u0107 al Claro Open Colombia di Bogot\u00e0. Perde poi al primo turno nei master di Toronto e Cincinnati. Allo US Open si ritira al secondo turno. Sul cemento asiatico rimedia tre uscite al primo turno a Kuala Lumpur, Tokyo e Shanghai. Torna in campo a Stoccolma dove raggiunge la semifinale battendo Anderson e Verdasco, prima di arrendersi a Dimitrov. Chiude la stagione fallendo le qualificazioni per il BNP Paribas Masters e al numero 56 della classifica.\n2015.\nLa stagione parte bene con due quarti di finale consecutivi a Brisbane e Sydney. Agli Australian Open raggiunge gli ottavi di finale fermato da Berdych in tre set. A febbraio raggiunge i quarti a Memphis e Acapulco e la semifinale a Delray Beach. Viene convocato per la Coppa Davis vincendo entrambi i suoi incontri di singolare Luk\u00e1\u0161 Rosol e Ji\u0159\u00ed Vesel\u00fd. Sul cemento del BNP Paribas Open conferma l'ottimo avvio di stagione battendo, tra gli altri al secondo turno David Ferrer, prima di ritirarsi nei quarti di finale. A Miami \u00e8 quindi testa di serie ma viene sconfitto al terzo turno dal meglio quotato Berdych in tre set.\nLa stagione sulla terra \u00e8 avara di soddisfazioni, a Montecarlo viene eliminato al secondo turno a sorpresa da Andreas Haider-Maurer, esce poi al primo turno a Nizza, Roma, Madrid e Monaco di Baviera e al Roland Garros viene eliminato al secondo turno, dal connazionale Thanasi Kokkinakis col punteggio di 6-3, 6-3, 3-6, 4-6, 6-8. Sull'erba raggiunge i quarti a Stoccarda battuto da Nadal e il terzo turno a Wimbledon sconfitto da Djokovic. In luglio vince il suo terzo torneo in carriera, battendo in finale Adrian Mannarino, al Claro Open Colombia di Bogot\u00e0. Raggiunge poi il terzo turno nel master del Canada e il secondo a Cincinnati. Allo US Open viene eliminato in tre set da Richard Gasquet al terzo turno. Nella semifinale di Coppa Davis vince il uso primo singolare regalando il pareggio all'Australia, ma viene poi sconfitto da Andy Murray nel secondo singolare. Disputa poi un ottimo torneo a Shanghai dove elimina in serie Fernando Verdasco, David Ferrer e Gasquet, prima di arrendersi nei quarti di finale a Djokovic. Chiude la stagione a Parigi battendo al primo turno Fabio Fognini per poi essere sconfitto da Stan Wawrinka. Chiude la stagione da numero 18.\n2016.\nIl 2016 di Bernard comincia in modo positivo. Nel torneo di casa, a Brisbane, arriva alle semifinali e si arrende solo a Milos Raonic, battendo nei quarti di finale, il numero otto del mondo Kei Nishikori. A Sydney si ritira al secondo turno contro Tejmuraz Gaba\u0161vili. Raggiunge ancora una volta gli ottavi di finale a Melbourne sconfitto solo da Andy Murray. Raggiunge la quinta finale in carriera ad Acapulco, perdendo da Dominic Thiem col punteggio di 66-7, 6-4, 3-6. In Coppa Davis batte Jack Sock ma viene sconfitto da John Isner, condannando la sua nazionale ai playoff. Si ritira al terzo turno del BNP Paribas Open.\nTorna in campo al torneo di Bucarest ma viene sconfitto da Robin Haase, all'esordio in tre set. La stagione su terra continua con eliminazioni al primo turno a Istanbul, Madrid e Roma. Raggiunge invece il secondo turno al Roland Garros. Sull'erba raggiunge i quarti al Ricoh Open, le semifinali nel Queen's e gli ottavi a Wimbledon.\nSul cemento americano raggiunge gli ottavi a Washington, il terzo turno a Toronto e i quarti di finale a Cincinnati. Preferisce inoltre il torneo di Los Cobos alle olimpiadi di Rio. Viene poi sconfitto a sorpresa da Damir D\u017eumhur al primo turno dello US Open. Contro la Slovacchia in Coppa Davis batte Jozef Koval\u00edk, conquistando il punto del 2-0. Torna in campo a Shenzhen dove raggiunge i quarti di finale. La settimana seguente a Pechino viene eliminato al primo turno da Pablo Carre\u00f1o Busta. Finisce la stagione al Shanghai Rolex Masters, ritirandosi al primo turno contro il futuro finale Roberto Bautista Agut. Termina al numero 23 della classifica.\n2017.\nInizia la stagione con una sconfitta al primo turno di Brisbane contro David Ferrer. Agli Australian Open supera il primo turno senza problemi contro Thomaz Bellucci, ha bisogno di quattro set per regolare V\u00edctor Estrella Burgos e viene poi eliminato da Daniel Evans. La stagione continua male con due eliminazioni al primo turno a Memphis e Delray Beach. Si ritira poi al primo ad Acapulco dove difendeva la finale. Rimedia poi altre due sconfitte a Indian Wells e Monte Carlo. Torna alla vittoria a Barcellona contro Dustin Brown ma si ritira poi al turno successivo. Scende in campo al TEB BNP Paribas Istanbul Open dove viene eliminato nei quarti di finale da Milos Raonic. Subisce poi tre sconfitte consecutive al primo turno in tre set a Madrid da Ryan Harrison, a Roma da Jan-Lennard Struff e allo Open di Francia da Dominic Thiem.\nTorna a vincere un incontro a Stoccarda, battendo al primo turno St\u00e9phane Robert 6-1, 5-7, 6-2, per poi arrendersi a Tom\u00e1\u0161 Berdych in due set. La settimana seguente ad Halle batte con un doppio 6-4 Tommy Haas, ma al turno seguente viene estromesso per 6-3, 6-3 da Richard Gasquet. Scende in campo anche a Eastbourne dove batte al primo turno in due set Norbert Gombos, al secondo Mi\u0161a Zverev 6-2, 6-3 e cede poi nei quarti a Ga\u00ebl Monfils in due set. A Wimbledon nel primo turno affronta nuovamente Mi\u0161a Zverev perdendo 4-6, 3-6, 4-6. Torna in campo allo US Open dove viene sconfitto al primo turno da Gilles M\u00fcller per 6-3, 3-6, 4-6, 4-6.\n2018.\nInizia la stagione alle qualificazioni degli Australian Open e viene eliminato nell'incontro decisivo da Lorenzo Sonego. Partecipa quindi a un reality show e lascia per due mesi il mondo del tennis; riprende a giocare in marzo e perde al primo turno sia al Challenger di Lille che all'ATP 250 di Istanbul. Si riscatta due settimane dopo raggiungendo la finale al Challenger di Aix en Provence, nella quale viene sconfitto in due set da John Millman. Supera le qualificazioni al Roland Garros, e perde al primo turno contro Marco Trungelliti, e al Lib\u00e9ma Open, nel cui tabellone principale ha la meglio su Kevin King, Robin Haase e nei quarti sul pi\u00f9 quotato Fernando Verdasco; alla sua prima semifinale ATP dopo due anni, viene sconfitto da Richard Gasquet in tre set. Anche al Torneo di Wimbledon supera le qualificazioni, come lucky loser, al primo turno del main draw batte Hubert Hurkacz e viene quindi eliminato da Kei Nishikori in quattro set. Nella trasferta nordamericana raccoglie solo sconfitte al primo turno o nelle qualificazioni come agli US Open, dove perde al primo incontro da Thanasi Kokkinakis. Prende quindi parte al Challenger di Manacor ed elimina nell'ordine Mario Vilella Mart\u00ednez, Pedro Cach\u00edn, Norbert Gombos e in semifinale Kenny de Schepper. Si aggiudica il titolo sconfiggendo in finale Matthias Bachinger al tiebreak del terzo set. Dopo le premature eliminazioni al Challenger di Cassis e all'Open de Moselle, torna a vincere un titolo ATP a distanza di tre anni al Chengdu Open; nelle qualificazioni ha la meglio su Renta Tokuda e Jahor Herasima\u016d e nel tabellone principale elimina nell'ordine Bradley Klahn, Lloyd Harris (annullando un match-ball), F\u00e9lix Auger-Aliassime e in semifinale Jo\u00e3o Sousa. Vince il torneo battendo in finale il n\u00ba 13 del mondo Fabio Fognini per 6-1 3-6 7-6, dope aver annullato quattro match-point. Chiude la stagione con il ritiro nelle qualificazioni dello Stockholm Open per un problema alla spalla."}
{"id": "3120449", "revid": "287204", "url": "https://it.wikipedia.org/wiki?curid=3120449", "title": "Holyoke (Colorado)", "text": "Holyoke \u00e8 un comune (\"city\") degli Stati Uniti d'America e capoluogo della contea di Phillips nello Stato del Colorado. La popolazione era di 2,313 abitanti al censimento del 2010.\nGeografia fisica.\nHolyoke \u00e8 situata a (40.582002, -102.301056).\nSecondo lo United States Census Bureau, la citt\u00e0 ha una superficie totale di 6,15 km\u00b2, dei quali 6,13\u00a0km\u00b2 di territorio e 0,02\u00a0km\u00b2 di acque interne (0,29% del totale).\nStoria.\nHolyoke deve il suo nome all'omonima citt\u00e0 nel Massachusetts.\nSociet\u00e0.\nEvoluzione demografica.\nSecondo il censimento del 2010, c'erano 2,313 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'83,83% di bianchi, lo 0,61% di afroamericani, lo 0,3% di nativi americani, lo 0,91% di asiatici, lo 0,04% di oceanici, il 13,14% di altre razze, e l'1,17% di due o pi\u00f9 etnie. Ispanici o latinos di qualunque razza erano il 29,31% della popolazione."}
{"id": "3120453", "revid": "2130303", "url": "https://it.wikipedia.org/wiki?curid=3120453", "title": "Cattedrale di Campo dell'Esercito Polacco", "text": "La cattedrale di Campo dell'Esercito Polacco (in polacco: \"Katedra Polowa Wojska Polskiego\", conosciuta anche come chiesa di Nostra Signora Regina della Corona Polacca) \u00e8 la chiesa principale del presidio di Varsavia e la cattedrale che rappresenta tutto l'esercito polacco. In passato la chiesa serviva una grande variet\u00e0 di comunit\u00e0 ed aveva diversi ruoli: fu usata per essere la chiesa del \"Collegium Nobilium\" e nel XIX secolo fu anche trasformata in chiesa ortodossa. Tutte le principali feste religiose del mondo militare a Varsavia si tengono in quella chiesa. Si trova sulla via Dluga 13/15, davanti al monumento degli eroi della rivolta di Varsavia e alla Piazza Krasi\u0144ski, vicino al centro storico di Varsavia.\nLa chiesa ha sostituito il ruolo della chiesa precedente dedicata ai Santi Primo e Feliciano, ed ha ricevuto un nuovo santo patrono, la Madonna delle Vittorie. Un dipinto di Santa Maria la Graziosa \u00e8 stato importato da Faenza e delle reliquie di due santi cattolici sono state portate da Roma, dopo esser state donate da papa Urbano VIII. A causa del suo lungo periodo di costruzione l'architettura risult\u00f2 obsoleta quasi immediatamente dopo il suo completamento: appariva come un tardo barocco, perci\u00f2 lo stile venne cambiato con lo stile classicista diffuso nell'Europa dell'epoca. Nel 1730 la chiesa fu ricostruita secondo i piani di J\u00f3zef Fontana.\nDopo la fallita rivolta di Novembre contro l'impero russo, nel 1834 la chiesa fu confiscata dalle autorit\u00e0 russe e trasformata nella chiesa ortodossa della Santissima Trinit\u00e0. Tra il 1835 e il 1837 venne ancora una volta ricostruita in uno stile che ricordava le chiese barocche di Rastrelli. I suoi autori furono Antonio Corazzi e Andrzej Go\u0142u\u0144ski. Durante la ricostruzione gran parte delle decorazioni interne furono distrutte e sostituite con affreschi ortodossi e con una grande iconostasi. Inoltre furono aggiunte alle torri campanarie delle cupole a cipolla ed una grande cupola al centro del tetto. Allo stesso tempo, gli edifici circostanti al monastero degli scolopi e al palazzo Huma\u0144ski furono ricostruiti in stile russo.\nStoria.\nNel XVII secolo i frati scolopi hanno avuto il privilegio reale di ottenere un vasto terreno a ovest del centro storico di Varsavia. L'area, situata lungo il nuovo lastricato di via Miodowa, era vicina al centro della citt\u00e0 dell'epoca, ma allo stesso tempo offriva molto pi\u00f9 spazio che in citt\u00e0 densamente popolate. I monaci fondarono il \"Collegium Nobilium\", una delle scuole pi\u00f9 importanti dell'epoca: il collegio fu predecessore dell'Universit\u00e0 di Varsavia. Nel 1660 avviarono inoltre la costruzione di una nuova chiesa che sarebbe servita sia agli studenti che ai loro insegnanti. Il luogo fu scelto probabilmente da Costantino Tencalla, un architetto italiano attivo al momento nella regione della Confederazione polacco-lituana.\nLa chiesa, in gran parte finanziata dal re Giovanni II Casimiro di Polonia, occupava il sito della chiesa in legno dei Santi Primo e Feliciano, distrutta dagli svedesi durante la loro invasione (ricordata dai polacchi come il \"Diluvio\" - \"Potop\"). Tuttavia, dopo le guerre con l'Impero svedese, la Moscovia e i Cosacchi, l'economia era in rovina e l'abdicazione del re di Polonia segn\u00f2 la fine dell'ambiziosa costruzione. A causa di questo, i lavori di costruzione durarono fino al 1682. I lavori interni durarono due decenni in pi\u00f9 e non fu che nel 1701 che la chiesa fu definitivamente consacrata dal vescovo di Pozna\u0144 Miko\u0142aj \u015awi\u0119cicki.\nDopo che i Russi lasciarono Varsavia nel 1915, la chiesa fu utilizzata come deposito dall'esercito tedesco di stanza a Varsavia. Dopo l'indipendenza della Polonia nel 1918, fu deciso di ricostruire la chiesa nel suo aspetto precedente. Tra il 1923 e il 1927 la chiesa venne nuovamente ricostruita, su progetto di Oskar Sosnowski, che si bas\u00f2 sui disegni del XVII secolo. Dopo la ristrutturazione del santuario fu ancora una volta consacrata come chiesa cattolica, ma non fu pi\u00f9 restituita agli Scolopi. Fu elevata invece alla dignit\u00e0 di cattedrale, quando divenne la sede dell'Ordinario militare in Polonia.\nDurante la rivolta di Varsavia del 1944, la cattedrale fu una delle chiese spesso prese di mira dalla Luftwaffe. Pesanti combattimenti furono combattuti tra le sue rovine e la torre occidentale che si conserv\u00f2 era utilizzata come posto di osservazione. Allo stesso tempo il monastero, le cripte sotto la chiesa e le cantine furono utilizzate come ospedale da campo provvisorio. I resti della chiesa, insieme all'ospedale, furono distrutti dai bombardamenti aerei tedeschi il 20 agosto 1944.\nDopo la guerra, tra il 1946 e il 1960, la chiesa fu restaurata e riportata al suo antico splendore da una squadra di architetti guidati da Leon Marek Suzin. La chiesa \u00e8 rimasta la sede dell'ordinario militare, anche se questa carica fu soppressa nell'esercito polacco del periodo comunista. L'istituzione ufficiale dell'Ordinariato militare in Polonia (con posti simili per altre confessioni) fu ripristinata il 21 gennaio 1991. La chiesa, di conseguenza, ha riguadagnato lo status di cattedrale, una delle tre presenti a Varsavia.\nCaratteristiche principali.\nLa cattedrale \u00e8 la chiesa centrale dell'esercito polacco e vi si svolgono tutte le grandi feste religiose legate alla forze armate polacche. La facciata frontale \u00e8 caratterizzata da un grande timpano sovrastante una scultura raffigurante la Vergine Maria e affiancata da due basse torri. Su entrambi i lati dell'ingresso principale vi sono una serie di tavole di pietra commemorative le pi\u00f9 notevoli unit\u00e0 militari polacche del passato, cos\u00ec come un'ancora ed un'elica che simboleggiano i due altri corpi delle forze armate polacche. L'ingresso della chiesa \u00e8 caratterizzato da una serie di dipinti che mostrano alcune delle battaglie e delle ribellioni polacche pi\u00f9 importanti. Altre battaglie sono raffigurate sul cancello di bronzo.\nL'altare principale contiene una scultura del santo patrono della chiesa, Nostra Signora Regina della Corona Polacca. Sotto la scultura vi \u00e8 una grata d'acciaio con centinaia di decorazioni militari e targhe votive donate dai soldati. A sinistra c'\u00e8 la piccola cappella del Soldato Polacco e il Mausoleo dei Difensori della Patria. Tra le battaglie, scolpite su lastre di pietra, ci sono la battaglia di Cedynia, la battaglia di Grunwald, la battaglia di Vienna, la battaglia della Westerplatte, la difesa di Varsavia, la Rivolta di Varsavia e la battaglia di Berlino, cos\u00ec come altre battaglie della Seconda guerra mondiale. La cappella a destra dell'altare \u00e8 dedicata alle vittime del Massacro di Katyn'. Circa 15.000 tavolette ricordano i nomi degli ufficiali polacchi uccisi dalla NKVD nel 1940, mentre altre 7.000 riportano i nomi degli ufficiali i cui corpi sono ancora dispersi. Alcuni dei dipinti antecedenti alla guerra che sono stati distrutti dai tedeschi nel 1944 sono stati sostituiti con dipinti di Michael Willmann, portati a Varsavia dalla Slesia dopo la guerra."}
{"id": "3120454", "revid": "287204", "url": "https://it.wikipedia.org/wiki?curid=3120454", "title": "Haxtun", "text": "Haxtun \u00e8 un comune (\"town\") degli Stati Uniti d'America della contea di Phillips nello Stato del Colorado. La popolazione era di 946 abitanti al censimento del 2010.\nGeografia fisica.\nHaxtun \u00e8 situata a (40.641726, -102.628910).\nSecondo lo United States Census Bureau, la citt\u00e0 ha una superficie totale di 1,39 km\u00b2, dei quali 1,39\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, c'erano 946 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 96,41% di bianchi, lo 0,11% di afroamericani, lo 0,74% di nativi americani, lo 0,21% di asiatici, lo 0,11% di oceanici, lo 0,95% di altre razze, e l'1,48% di due o pi\u00f9 etnie. Ispanici o latinos di qualunque razza erano il 3,81% della popolazione."}
{"id": "3120455", "revid": "287204", "url": "https://it.wikipedia.org/wiki?curid=3120455", "title": "Paoli (Colorado)", "text": "Paoli \u00e8 un comune (\"town\") degli Stati Uniti d'America della contea di Phillips nello Stato del Colorado. La popolazione era di 34 abitanti al censimento del 2010.\nUn ufficio postale chiamato Paoli era in funzione dal 1888. La comunit\u00e0 deve il suo nome all'omonimo centro abitato nella Pennsylvania.\nGeografia fisica.\nPaoli \u00e8 situata a (40.612120, -102.472868).\nSecondo lo United States Census Bureau, la citt\u00e0 ha una superficie totale di 0,79 km\u00b2, dei quali 0,79\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, c'erano 34 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100% di bianchi, lo 0% di afroamericani, lo 0% di nativi americani, lo 0% di asiatici, lo 0% di oceanici, lo 0% di altre razze, e lo 0% di due o pi\u00f9 etnie. Ispanici o latinos di qualunque razza erano lo 0% della popolazione."}
{"id": "3120459", "revid": "533647", "url": "https://it.wikipedia.org/wiki?curid=3120459", "title": "Wikipedia in ebraico", "text": "La Wikipedia in ebraico, spesso abbreviata in he.wikipedia o he.wiki (ebraico: \u05d5\u05d9\u05e7\u05d9\u05e4\u05d3\u05d9\u05d4 \u05d4\u05e2\u05d1\u05e8\u05d9\u05ea) \u00e8 l'edizione in lingua ebraica dell'enciclopedia online Wikipedia. La sua prima pagina \u00e8 stata creata l'8 luglio 2003.\nStatistiche.\nLa Wikipedia in ebraico ha voci, pagine, utenti registrati di cui attivi, amministratori e una di (al ).\n\u00c8 la 37\u00aa Wikipedia per numero di voci ma, come \"profondit\u00e0\", \u00e8 la sesta fra quelle con pi\u00f9 di 100.000 voci (al 29 settembre 2021)."}
{"id": "3120461", "revid": "287204", "url": "https://it.wikipedia.org/wiki?curid=3120461", "title": "Kovalev", "text": ""}
{"id": "3120463", "revid": "533647", "url": "https://it.wikipedia.org/wiki?curid=3120463", "title": "Wikipedia in greco", "text": "La Wikipedia in greco moderno, spesso abbreviata in el.wikipedia o el.wiki (Greco: \u0395\u03bb\u03bb\u03b7\u03bd\u03b9\u03ba\u03ae \u0392\u03b9\u03ba\u03b9\u03c0\u03b1\u03af\u03b4\u03b5\u03b9\u03b1) \u00e8 l'edizione in lingua greca moderna dell'enciclopedia online Wikipedia. Ebbe inizio nel dicembre 2002.\nStatistiche.\nLa Wikipedia in greco ha voci, pagine, utenti registrati di cui attivi, amministratori e una di (al ).\n\u00c8 la 48\u00aa Wikipedia per numero di voci ma, come \"profondit\u00e0\", \u00e8 la 28\u00aa fra quelle con pi\u00f9 di 100.000 voci (al 16 gennaio 2022)."}
{"id": "3120464", "revid": "1442080", "url": "https://it.wikipedia.org/wiki?curid=3120464", "title": "Love Me Tender (EP)", "text": "Love Me Tender \u00e8 un album EP di Elvis Presley contenente la colonna sonora del film da lui interpretato \"Fratelli rivali\", pubblicato dalla RCA Victor Records nel novembre 1956 in contemporanea con la prima del film negli Stati Uniti.\nIl disco.\nOrigine e storia.\nOriginariamente il ruolo che Presley era chiamato a interpretare nel film, doveva essere una prova solo come attore, ma a causa dell'enorme successo riscosso dal singolo \"Love Me Tender\", la RCA e il Colonnello Tom Parker decisero di promuovere la partecipazione di Presley al film attraverso la colonna sonora dello stesso e viceversa. Quindi furono inserite un totale di quattro canzoni che Elvis avrebbe dovuto cantare nella pellicola.\nInvece di un intero LP, dato che la colonna sonora di \"Fratelli rivali\" era costituita solo da quattro brani, venne pubblicato dalla RCA Records un EP su 45 giri, intitolato \"Love Me Tender\", num. catal. EPA 4006, nel novembre 1956. Il disco raggiunse la posizione numero 9 della classifica Top Pop Albums con pi\u00f9 di 600.000 copie vendute, e si posizion\u00f2 anche alla posizione numero 35 della classifica dei singoli di Billboard Hot 100. Le quattro canzoni dell'EP furono registrate nello studio 1 della 20th Century Fox a Hollywood, in tre sessioni separate, il 24 agosto, il 4 settembre e il primo ottobre 1956.\nLa title track era gi\u00e0 stata pubblicata su singolo il 28 settembre 1956, e aveva raggiunto la vetta della classifica Billboard Hot 100. La melodia del brano era basata sulla vecchia ballata dei tempi della Guerra di Secessione \"Aura Lee\" con un nuovo testo scritto per l'occasione da Ken Darby. Darby, in effetti, scrisse tutte e quattro le canzoni presenti nella colonna sonora del film, ma ne accredit\u00f2 i diritti alla moglie, Vera Matson, mentre Parker, attraverso la sua compagnia \"Hill and Range\", fece accreditare una parte dei diritti d'autore a Presley anche se non aveva partecipato in alcun modo alla stesura dei brani. Il 1\u00ba ottobre fu incisa una seconda versione di \"Love Me Tender\", che si pu\u00f2 ascoltare verso la fine del film; questa versione pi\u00f9 breve non venne pubblicata che dopo la morte di Elvis.\n\"Love Me Tender\" 2CD (2014).\nCD1\nCD2"}
{"id": "3120465", "revid": "1305772", "url": "https://it.wikipedia.org/wiki?curid=3120465", "title": "Koval\u00ebv", "text": "Koval\u00ebv o Kovalev "}
{"id": "3120466", "revid": "599013", "url": "https://it.wikipedia.org/wiki?curid=3120466", "title": "Carlos Eloir Peruci", "text": " Figura all'ottavo posto della classifica dei realizzatori della Primera Divisi\u00f3n de M\u00e9xico.\nCaratteristiche tecniche.\nEra un attaccante che aveva nella velocit\u00e0 e nel senso del gol i suoi punti di forza, marcava raramente di testa. Fu anche protagonista di numerose espulsioni nel campionato messicano.\nCarriera.\nClub.\nProveniente dall'Atl\u00e9tico Paranaense, fece un provino con il Laguna nel 1972, venendo acquistato per $13.000; incluso nella rosa, vi rimase per cinque stagioni, realizzando sessantatr\u00e9 reti, divenendo cos\u00ec il miglior marcatore nella storia della societ\u00e0, che si sciolse nel 1978. Passato all'Atl\u00e9tico Espa\u00f1ol, alla sua prima stagione (la 1977-1978) realizz\u00f2 ventinove reti in trentotto incontri, arrivando dietro al capocannoniere Cabinho \u2014 suo connazionale \u2014 di quattro marcature. Gioc\u00f2 continuativamente con il club fino al 1980, anno in cui tent\u00f2 la fortuna nella North American Soccer League: contrattato dagli Houston Hurricane, vest\u00ec la maglia numero quattro per venticinque partite, mettendo a segno nove gol e quattro assist. Chiuse l'esperienza statunitense, fece ritorno in Messico, ove termin\u00f2 l'annata 1980-1981. Finita detta stagione, fu acquistato dal Cruz Azul, con cui chiuse la carriera nel 1984, dopo quarantaquattro reti totali."}
{"id": "3120471", "revid": "92723", "url": "https://it.wikipedia.org/wiki?curid=3120471", "title": "Doma y castraci\u00f3n del Reino de Galicia", "text": "L'espressione \"Doma y castraci\u00f3n del Reino de Galicia\" (lett. \"addomesticamento e castrazione del Regno di Galizia\") attribuita da Castelao a Zurita \u00e8 uno dei pi\u00f9 fecondi luoghi comuni della storia della Galizia. \nOrigini dell'espressione.\nL'espressione parte da un discorso parlamentare sul \"Progetto di Costituzione\", ovvero il seguente:\nAnche se questo \u00e8 il primo uso dell'espressione documentata, \u00e8 il commento fatto in \"Sempre en Galiza\" quello che avrebbe segnato le generazioni di galleghisti:\nAscoltate ci\u00f2 che dice Santillana: \"\"...non molto tempo fa tutti coloro che fossero stati trovatori di queste parti, fossero ora castigliani, andalusi o estremaduregni, componevano tutte le loro opere in lingua galiziana o portoghese\". \u00c8 stato necessario eseguire una \"doma y crastraci\u00f3n de Galicia\"\" (parole di Zurita, cronista dei Re Cattolici) affinch\u00e9 noi mutassimo; ma la nostra lingua ha proseguito il suo cammino fiorendo in Portogallo, e il popolo galiziano non volle dimenticarla.\"\nSia l'ambiguit\u00e0 del testo che le interpretazioni posteriori avrebbero dato luogo a una confusione in cui si vennero a sommare in un unico atto di \"doma y castraci\u00f3n\" un insieme di fatti separati, i quali non tutti furono influenzati dai re cattolici:\nUna citazione originale e completa di Zurita dice:\nLa Galizia si ridusse alle leggi della giustizia, dove il re poneva le sue \"audiencias\". A quel tempo si cominci\u00f2 a domare quella terra di Galizia, dato che non solo i suoi signori e i cavalieri, ma tutte le genti di quella nazione erano gli uni contro gli altri molto pericolosi e guerrieri, e vedendo ci\u00f2 che succedeva dal conte - allora signore di quel regno - si andavano appianando e riducendo le leggi della giustizia nel rigore del castigo. Il re dalla Galizia ritorn\u00f2 a Salamanca alla fine del mese di novembre, e da quella citt\u00e0 venne mandata la sua \"audiencia\" reale costituitasi in Galizia, affinch\u00e9 risiedesse in quel regno e con l'autorit\u00e0 dei governatori e giudici che l\u00ec presiedevano e con rigorosa procedura si venne ad amministrare la giustizia; e l'arcivescovo di Santiago affida loro la sua chiesa essendo passato per lo stato del conte di Lemos e per tutte le altre terre dei signori che vi trovano prima di arrivare al suo arcivescovato senza ricevere uditori: cos\u00ec duri e ostinati erano nel porre il freno e arrendersi alle leggi che li avrebbe ridotti alla pace e alla giustizia, tanto necessaria in quel regno, prevalendo in esso le armi e i suoi bandi e i continui conflitti, da cui ne conseguivano molti gravi e atroci delitti e devastazioni. Per questo e per sistemare altre cose, si fermarono alcuni giorni il re e la regina nella citt\u00e0 di Salamanca."}
{"id": "3120478", "revid": "339392", "url": "https://it.wikipedia.org/wiki?curid=3120478", "title": "Kovalyov", "text": ""}
{"id": "3120480", "revid": "57872", "url": "https://it.wikipedia.org/wiki?curid=3120480", "title": "Andrea Centurione Pietrasanta", "text": "Biografia.\nFiglio del medico Taddeo Chiariti, nobile di Pietrasanta, e di Mariola di Bartolomeo Doria, dopo essersi laureato in medicina si stabilisce a Genova, dove nel 1507 viene fatto senatore.\nTaddeo \u00e8 detto sempre \"eccellentissimo Maestro nell'Arti Mediche\" e si era trasferito a Genova nel 1458 e, in un secondo tempo, nel 1471. Ebbe altri figli: Agostino anche lui medico, Cristoforo che accrescer\u00e0 le fortune di famiglia in Pietrasanta, Giulia che sposa Giovanni Battista Boero futuro medico del re d'Inghilterra e Caterina. La famiglia si estingue con la morte il 13 dicembre 1889 di Maria Giuseppa Chiariti, nata e vissuta a Pietrasanta.\nAndrea Chiariti fu nominato nel 1518 plenipotenziario dell'Opera di Santa Maria del Fiore di Firenze e garant\u00ec i rapporti contrattuali stabiliti tra Michelangelo e papa Leone X durante quella che avrebbe dovuto essere l'escavazione del marmo sul monte Altissimo in Versilia.\nCon la riforma che Andrea Doria volle e con la promulgazione della Costituzione della Repubblica di Genova dell'11 ottobre 1528 furono formati 28 alberghi. Gli Alberghi erano consorterie che riunivano varie famiglie mediante l'assunzione di un unico cognome, generalmente quello della famiglia pi\u00f9 potente, i meno potenti perdevano il nome e l'arme. \nAndrea ed Agostino furono ascritti al \"Liber Civilitatis\" e aggregati all'albergo Centurione. A Genova si attribuisce alla famiglia Chiariti il cognome Pietrasanta, \"si cognomin\u00f2 semplicemente de Pietra Sancta\", forse perch\u00e9, come succedeva sino a qualche anno fa, spesso si indicava, nella parlata di tutti i giorni, una persona attraverso il nome del luogo di provenienza. \nDopo aver ricoperto diverse figure minori della vita pubblica fu dal 1537 nominato procuratore della Repubblica assieme a Giovanni Battista Lercari, futuro doge nel biennio 1563-1565. Il 4 gennaio 1543 succedette a Leonardo Cattaneo Della Volta alla guida del potere dogale, la cinquantatreesima nella storia della repubblica genovese e l'ottava dopo la riforma biennale.\nTra le opere pi\u00f9 importanti nel suo mandato vi \u00e8 certamente la ricostruzione nel corso del 1543 della lanterna di Genova, con finanziamenti del Banco di San Giorgio, seriamente danneggiata dai colpi di bombarda degli insorti genovesi contro l'invasione francese del 1513 durante il dogato di Ottaviano Fregoso.\nLa sua carica termin\u00f2 il 4 gennaio 1545 con la nomina del successore Giovanni Battista De Fornari. Mor\u00ec a Genova poco dopo il dogato, nel corso del 1546. Il suo corpo fu tumulato nella chiesa di Sant'Agostino."}
{"id": "3120484", "revid": "251174", "url": "https://it.wikipedia.org/wiki?curid=3120484", "title": "F\u00ebdor Vasil'ev", "text": "La sua prima moglie (Valentina Vassilyeva), \u00e8 nota per essere stata la signora ad aver partorito il maggior numero di figli, ben 69.\nDiede alla luce 16 coppie di gemelli, ebbe 7 parti trigemellari e 4 quadrigemellari fra il 1725 ed il 1765, per un totale di 27 parti. 67 dei suoi 69 figli raggiunsero l'et\u00e0 adulta.\nTale record \u00e8 registrato nel Guinness dei primati.\nBiografia.\nLa prima pubblicazione riguardante la progenitura di F\u00ebdor Vasil'ev fu in un numero della rivista \"The Gentleman's Magazine\" nel 1783. Gli stessi dati furono riportati nel 1834 ad opera di Ba\u0161utskij, nel \"Saint Petersburg Panorama\".\nCirca questo primato, in un articolo del 1933 su Biometrika l\u2019autrice Julia Bell cit\u00f2 due pubblicazioni, sebbene con riserva di veridicit\u00e0 sui fatti: un libro del 1790 scritto da B. F. J. Hermann dal titolo \"Statistische Schilderung von Rutsland\" e un articolo del 1878 apparso su The Lancet.\nIl record della moglie di F\u00ebdor Vasil'ev \u00e8 stato pubblicato anche sul Guinness dei primati."}
{"id": "3120485", "revid": "188116", "url": "https://it.wikipedia.org/wiki?curid=3120485", "title": "Hotel Villa Igiea", "text": ""}
{"id": "3120487", "revid": "327773", "url": "https://it.wikipedia.org/wiki?curid=3120487", "title": "Eir\u00edksj\u00f6kull", "text": "Eir\u00edksj\u00f6kull (in lingua islandese: \"ghiacciaio di Eir\u00edk\") \u00e8 un ghiacciaio islandese situato nella regione di Vesturland, nella parte occidente del paese. \u00c8 collocato a nord-ovest del grande ghiacciaio del Langj\u00f6kull nella zona centro-occidentale dell'Islanda. Il ghiacciaio raggiunge la quota di 1675 metri ed ha una superficie di 22 km\u00b2.\nVulcano.\n\u00c8 situato al centro del campo di lava di Hallmundarhraun da cui emerge per 1000 metri, di questi i primi 350 m sono formati da Ialoclastite (m\u00f3berg) che costituisce un tuya formato presumibilmente da una singola attivit\u00e0 vulcanica subglaciale, sormontato da uno scudo di lava spesso 750 m. Rappresenta il pi\u00f9 grande vulcano di questo tipo dell'isola. \nLa forma caratteristica a cima piatta del vulcano \u00e8 dovuta all'eruzione della lava nello strato di ghiaccio che copriva l'Islanda nel corso dei periodi glaciali. Sono piuttosto rari al mondo, essendo limitati alle regioni interessate da ghiacciai continentali. Non sono note eruzioni storiche di questo vulcano. "}
{"id": "3120488", "revid": "84184", "url": "https://it.wikipedia.org/wiki?curid=3120488", "title": "Giuseppe Tavani", "text": "Biografia.\nGiuseppe Tavani, per molti anni docente di filologia romanza alla Sapienza di Roma, ebbe il titolo di dottore \"honoris causa\" dalle Universit\u00e0 di Santiago de Compostela, di Barcellona e Lisbona. Fu un prestigioso specialista delle letterature medievali galego-portoghese, catalana, provenzale e francese.\nNel periodo 1979-1985 fu vicepresidente dell'\"Associazione Internazionale di lingua e letteratura catalane (\"Associaci\u00f3 Internacional de Llengua i Literatura Catalanes\"), e socio fondatore e vicepresidente dell'Associazione Italiana di Studi Catalani nonch\u00e9 direttore delle collezioni filologiche \"Romanica Vulgaria\" e \"Quaderni di Romanica Vulgaria\". Svolse ricerche sui temi della poesia medievale di area galiziana, catalana, portoghese e ispanoamericana, lavorando nell'elaborazione e nelle applicazioni del metodo \"ritmico\" (\"ritm\u00e8tic\") per la lettura dei testi poetici e dei romanzi medievali e moderni. Partecip\u00f2 al \"Llibre blanc sobre la unitat de la llengua\" nel secondo \"Congresso Internazionale della Lingua e della Letteratura Catalane\" (\"Congr\u00e9s Internacional de Llengua i Literatura Catalanes\") del 1986. Dal 1992 fu membro dell' Institut d'Estudis Catalans e dell'Accademia delle Scienze di Lisbona; nel 1997 ricevette la \"Croce di San Giorgio\" (\"Creu de Sant Jordi\") e nel 2004 il \"Premio Ramon Llull\". Inoltre fu traduttore di opere letterarie galeghe e portoghesi in lingua italiana.\nSposato con Giulia Lanciani, che lo lasci\u00f2 vedovo nell'autunno del 2018, Tavani \u00e8 scomparso pochi mesi dopo, il 22 marzo 2019, a 95 anni appena compiuti."}
{"id": "3120490", "revid": "1305772", "url": "https://it.wikipedia.org/wiki?curid=3120490", "title": "Le\u0161e (Prevalje)", "text": "Le\u0161e (in tedesco \"Liescha\") \u00e8 un paese della Slovenia, frazione del comune di Prevalje.\nLa localit\u00e0, che si trova a 531,9 metri s.l.m., a 2,8 kilometri a sud del capoluogo comunale e a 12,5 kilometri stradali dal confine austriaco, \u00e8 situata su delle colline che sovrastano la sponda destra torrente \"Me\u017ea\", nella Carinzia slovena (\"Koro\u0161ka\") ed \u00e8 costituita anche dagli agglomerati di \"Hermanko\", \"Ladrat\", \"Kresnik\", \"Motnik\", \"Pape\u017e\", \"Podlesnik\", \"Pop\", \"Prapar\", \"Pristav\", \"Ro\u017eanc\", \"Stane\u010de\" e \"Temelj\".\nDurante il periodo asburgico fu comune autonomo che comprendeva anche parte dell'insediamento (\"naselje\") di \"Kot pri Prevaljah\" dell'attuale comune di Prevalje.\nNella parte nord-occidentale dell'insediamento sorgono due chiesette una dedicata a Sant'Anna (\"Sv. Ana\"), l'altra a San Volfango (\"Sv. Volbenk\").\nNel settembre 2010, nelle vicinanze della chiesetta di Sant'Anna, \u00e8 stata annunciata l'individuazione da parte dei tecnici della Direzione di Polizia di Slovenj Gradec di una fossa comune contenente 700 cadaveri sia di nazionalit\u00e0 slovena sia di nazionalit\u00e0 austriaca che furono fatte inginocchiare (cos\u00ec sono stati ritrovati) e poi fucilate dalle truppe jugo-comuniste di Tito nel maggio 1945.\nAlture principali.\n\"Volinjek\", 886\u00a0m; \"Riflov vrh\", 726\u00a0m\nCorsi d'acqua.\n\"Le\u0161ki graben\""}
{"id": "3120492", "revid": "1005847", "url": "https://it.wikipedia.org/wiki?curid=3120492", "title": "Distretto di Charborjak", "text": "Il distretto di Charborjak \u00e8 un distretto della provincia del Nimruz, nell'Afghanistan sudoccidentale, al confine con Iran e Pakistan.\nIl distretto ha dato i natali a Abdul Karim Brahui, governatore del distretto stesso e ministro afghano."}
{"id": "3120494", "revid": "123524130", "url": "https://it.wikipedia.org/wiki?curid=3120494", "title": "Empedocle Restivo", "text": "Biografia.\nLibero docente di filosofia del diritto all'Universit\u00e0 di Messina e successivamente in quella di Palermo (dove insegn\u00f2 anche diritto bancario e sociologia). Insegn\u00f2 anche Istituzioni di diritto pubblico e legislazione coloniale nell'\"Istituto superiore di scienze economiche e commerciali\", del quale fu creatore e direttore, fino alla trasformazione in Facolt\u00e0 universitaria.\nFece parte della Massoneria.\nFu anche presidente della Camera di commercio e assessore comunale all'istruzione. Al suo nome \u00e8 intestata Galleria d'Arte Moderna di Palermo, di cui egli si rese promotore nel 1910.\nNel 1913 fu eletto deputato al Parlamento del Regno, fino al 1919 (XXIV leg.) quando non fu rieletto. Nel 1924 fu rieletto deputato nelle liste della Democrazia sociale (XXVII leg). Nel 1925 si candid\u00f2 in consiglio comunale di Palermo, nella \"Lista Nazionale\", che conquist\u00f2 il comune, venendo eletto. Rest\u00f2 alla Camera fino al gennaio 1929.\nIl figlio Franco Restivo fu pi\u00f9 volte ministro e presidente della Regione Siciliana."}
{"id": "3120495", "revid": "1005847", "url": "https://it.wikipedia.org/wiki?curid=3120495", "title": "Distretto di Kang", "text": "Il distretto di Kang \u00e8 un distretto della provincia del Nimruz, nell'Afghanistan sudoccidentale, al confine con l'Iran."}
{"id": "3120500", "revid": "287204", "url": "https://it.wikipedia.org/wiki?curid=3120500", "title": "Giuseppe Grisoni", "text": "Vita e opere.\nGiuseppe Grisoni nacque a Mons in Belgio, figlio di un pittore, giunse giovanissimo a Firenze, dove da sempre esisteva una nutrita colonia di pittori fiamminghi e olandesi impiegati presso la corte medicea dal XVI secolo in poi, quali Giovanni Stradano, Giusto Sustermans, Gherardo delle Notti, Giusto Utens e il grande Paul Rubens.\nIl giovane Grisoni fu messo a bottega dal pi\u00f9 ricercato pittore fiorentino del tempo: Tommaso Redi, pittore preferito del Granduca Cosimo III.\nSeguendo le direttive del maestro lasci\u00f2 la pittura fiamminga per diventare uno degli esponenti pi\u00f9 importanti del rococ\u00f2 italiano. \nLe sue opere pi\u00f9 celebrate sono le tele per la \"Cappella di Santa Barbara\" e la \"Cappella Falconieri\" della Santissima Annunziata di Firenze, le quali sono oggetto di un aneddoto pervenutoci attraverso la \"Storia pittorica d'Italia\" di Luigi Lanzi e ripreso da altri scrittori d'arte del sette-ottocento.\nVincenzo Meucci, che decor\u00f2 la cappella insieme al Grisoni, vedendosi superato in maestria dal giovane fiammingo \nIl grande quadro \"Il ratto di Proserpina\", ritrovato nei depositi di Palazzo Serristori fu restaurato nel 2002, oggi troneggia nella \"Sala della Niobe\" nella Galleria degli Uffizi, tratto dal \"cartone\" che Grisoni aveva preparato, nel 1732 per l'Arazzeria Medicea per la serie degli arazzi detta degli \"Elementi\" a cui avevano preso parte anche altri pittori famosi di ambiente toscano. \"Il ratto di Proserpina\" avrebbe rappresentato: \"l'elemento del fuoco\". Fra gli arazzi suoi compagni vengono ricordati anche, \"elemento dell'aria\" rappresentato con \"La caduta di Fetonte\" di Vincenzo Meucci e l'incompiuto \"elemento dell'acqua\" preparato da Giovanni Domenico Ferretti e il quadraturista Lorenzo del Moro \nL'architetto inglese John Talman, nel 1715 lo port\u00f2 in Inghilterra dove il Grisoni fece molte tele, anche di carattere profano come il \" Ballo nell'Haymarket theatre\" che influenz\u00f2 i soggetti \"teatrali\" di William Hogarth. Durante questo viaggio s'impose come ritrattista anche se i fondali dei ritratti sono pieni di paesaggi e architetture che derivavano dalla sua matrice italiana, uno dei ritratti pi\u00f9 famosi \u00e8 quello della famiglia Talman.\nTornato a Firenze nel 1728, ormai famoso, dipinse due tele per la chiesa di San Francesco di Sales detto \"il Conventino\". Verso il 1740 si spost\u00f2 a Pisa, dove fece delle tele per la chiesa e convento di Sant'Anna, quindi a Roma ove mor\u00ec nel 1769.\nFra i suoi allievi si ricorda l'inglese William Hoare."}
{"id": "3120505", "revid": "367445", "url": "https://it.wikipedia.org/wiki?curid=3120505", "title": "San Danilo di Padova", "text": ""}
{"id": "3120511", "revid": "339392", "url": "https://it.wikipedia.org/wiki?curid=3120511", "title": "Elia lo Speleota", "text": ""}
{"id": "3120512", "revid": "838137", "url": "https://it.wikipedia.org/wiki?curid=3120512", "title": "Billy Yank", "text": "Billy Yank era, negli Stati Uniti al tempo della guerra di secessione americana, la personificazione nazionale degli stati dell'Unione. Il suo cognome derivava dal termine yankee ed era rappresentato con indosso l'uniforme nordista. I vignettisti dell'epoca lo contrapponevano alla figura sudista di Johnny Reb."}
{"id": "3120516", "revid": "110157", "url": "https://it.wikipedia.org/wiki?curid=3120516", "title": "\u00der\u00e1ndarj\u00f6kull", "text": "\u00der\u00e1ndarj\u00f6kull \u00e8 un ghiacciaio dell'Islanda situato nella regione orientale di Austurland. Il ghiacciaio \u00e8 situato 20\u00a0km a Nord-est dell'immenso ghiacciaio islandese di Vatnaj\u00f6kull ed \u00e8 il ghiacciaio pi\u00f9 orientale dell'isola. \u00der\u00e1ndarj\u00f6kull \u00e8 alto 1236 metri e si estende per 22\u00a0km\u00b2."}
{"id": "3120522", "revid": "300067", "url": "https://it.wikipedia.org/wiki?curid=3120522", "title": "Raymundo Carvalho dos Santos", "text": ""}
{"id": "3120525", "revid": "767487", "url": "https://it.wikipedia.org/wiki?curid=3120525", "title": "M\u00e1rio Jorge da Fonseca Hermes", "text": "Carriera.\nHa iniziato la sua carriera nel 1941 al Clube Central de Niter\u00f3i (RJ), ma si distinse soprattutto con il Clube de Regatas do Flamengo.\nCon il \u00e8 stato medaglia di bronzo ai Giochi panamericani 1951, ha partecipato alle Olimpiadi di Helsinki nel 1952 (dove \u00e8 stato anche l'alfiere della delegazione brasiliana), ed \u00e8 stato medaglia d'argento al Campionato del mondo del 1954.\nHa diretto le delegazioni brasiliane di basket nel Campionato sudamericano in Ecuador (1989), nell'America's Cup of Basketball in Messico (1989), ai Goodwill Games a Seattle, USA (1990) e ai Campionati del mondo in Argentina (1990).\nNel 2007 ha sfilato con la fiaccola dei Giochi panamericani di Rio de Janeiro."}
{"id": "3120527", "revid": "767487", "url": "https://it.wikipedia.org/wiki?curid=3120527", "title": "Breithorn Centrale", "text": "Il Breithorn Centrale (4.160\u00a0) \u00e8 una vetta del monte Breithorn. Si trova nel Gruppo del Monte Rosa lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Breithorn Centrale si trova tra il Breithorn Occidentale ed il Breithorn Orientale. La \"Sella\" (4.081\u00a0m) lo separa dal primo e la \"Finestra del Breithorn\" (4.014\u00a0m) lo separa dal secondo.\nSalita alla vetta.\nLa salita alla vetta non presenta particolari difficolt\u00e0 alpinistiche. Si pu\u00f2 partire dal Piccolo Cervino (dove arriva la funivia da Zermatt) e si percorre parte del Grande Ghiacciaio di Verra, andando oltre la traccia che sale al Breithorn Occidentale. Infine si sale il versante sud della vetta.\nIn alternativa si pu\u00f2 compiere la traversata dal Breithorn Occidentale percorrendo il filo di cresta che congiunge le due vette."}
{"id": "3120528", "revid": "287204", "url": "https://it.wikipedia.org/wiki?curid=3120528", "title": "Mario Jorge da Fonseca Hermes", "text": ""}
{"id": "3120532", "revid": "767487", "url": "https://it.wikipedia.org/wiki?curid=3120532", "title": "Almir N\u00e9lson de Almeida", "text": ""}
{"id": "3120533", "revid": "287204", "url": "https://it.wikipedia.org/wiki?curid=3120533", "title": "Almir Nelson de Almeida", "text": ""}
{"id": "3120538", "revid": "120805255", "url": "https://it.wikipedia.org/wiki?curid=3120538", "title": "Lega dei Comunisti di Macedonia", "text": "La Lega dei Comunisti di Macedonia (in m\u0430cedone: \"\u0421\u043e\u0458\u0443\u0437\u043e\u0442 \u043d\u0430 \u041a\u043e\u043c\u0443\u043d\u0438\u0441\u0442\u0438\u0442\u0435 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430\", Sojuzot na Komunistite na Makedonija - \u0421\u041a\u041c, SKM; in serbo-croato: Savez Komunista Makedonije - SKM) \u00e8 stato un partito politico macedone, l'organizzazione interna alla Lega dei Comunisti di Jugoslavia addetta alla Repubblica Socialista di Macedonia.\nIl partito nacque all'interno del PC jugoslavo durante la Guerra di Resistenza, il 19 marzo 1943 come \"Partito Comunista di Macedonia\".\nNel 1990 in vista delle prime elezioni cambi\u00f2 nome in \"Lega-Comunisti Democratici\" e nel 1991 si \"riform\u00f2\" nell'Alleanza Socialdemocratica della Macedonia subendo la scissione di un piccolo gruppo che mantenne lo stesso nome."}
{"id": "3120540", "revid": "300067", "url": "https://it.wikipedia.org/wiki?curid=3120540", "title": "H\u00e9lio Marques Pereira", "text": ""}
{"id": "3120542", "revid": "287204", "url": "https://it.wikipedia.org/wiki?curid=3120542", "title": "Helio Marques Pereira", "text": ""}
{"id": "3120547", "revid": "1543377", "url": "https://it.wikipedia.org/wiki?curid=3120547", "title": "Torfaj\u00f6kull", "text": "Torfaj\u00f6kull \u00e8 un piccolo ghiacciaio islandese situato nella regione di Su\u00f0urland nel Sud del paese. \u00c8 situato a Nord del ghiacciaio M\u00fdrdalsj\u00f6kull e a Sud del bacino idrico \u00de\u00f3risvatn. Il ghiacciaio \u00e8 alto 1190 metri ed \u00e8 ampio 15\u00a0km\u00b2.\nL'ultima eruzione vulcanica risale al 1477 nel Basso Medioevo.\nIn lingua islandese, Torfaj\u00f6kull significa \"Ghiacciaio di Torfi\" in riferimento a Torfi J\u00f3nsson \u00ed Klofa, una figura storica islandese, e molte sono le leggende che circondano questo nome. La pi\u00f9 popolare \u00e8 la fuga del contadino Torfi e della sua famiglia sul ghiacciaio per scampare alla peste che era arrivata in Islanda."}
{"id": "3120550", "revid": "1543377", "url": "https://it.wikipedia.org/wiki?curid=3120550", "title": "Iveta Radi\u010dov\u00e1", "text": "Vita privata.\nIveta Radi\u010dov\u00e1 nacque in una famiglia slovacca e polacca a Bratislava, il 7 dicembre 1956. Ha una sorella, ed \u00e8 vedova di Stano Radi\u010d, un famoso attore e commediante slovacco, deceduto nel 2005. Oltre alla lingua slovacca, Radi\u010dov\u00e1 parla correntemente inglese e russo, ed ha una buona conoscenza del tedesco e del polacco.\nCarriera accademica.\nIveta Radi\u010dov\u00e1 inizi\u00f2 la propria carriera accademica studiando sociologia all'Universit\u00e0 Comenio di Bratislava, ottenendo il dottorato di ricerca nel 1981. Lavor\u00f2 poi come sociologa all'Accademia slovacca delle scienze dal 1979 al 1989, coordinando una squadra di ricerca per le politiche sulla famiglia. Nel 1990 Radi\u010dov\u00e1 riprese gli studi post-dottorali per un anno, presso l'Universit\u00e0 di Oxford. Al suo ritorno in Slovacchia nel 1991, fond\u00f2 il Centro per l'analisi delle politiche sociali, una delle prime ONG della Slovacchia, e ne fu direttrice esecutivo fino al 2005. Durante questo periodo, Radi\u010dov\u00e1 tenne lezioni presso i dipartimenti di sociologia, scienze politiche e lavoro sociale all'Universit\u00e0 Comenio. Nel 2005 fu nominata professore di sociologia dalla facolt\u00e0 di Filosofia all'Universit\u00e0 Comenio il che la rese la prima docente di sociologia della Slovacchia.\nCarriera politica.\nIveta Radi\u010dov\u00e1 inizi\u00f2 la propria carriera politica nel 1990, come membro del movimento \"Pubblico contro la Violenza\" (in slovacco \"Verejnos\u0165 proti n\u00e1siliu\"), ricoprendo la carica di portavoce del partito fino al 1992. Dal 2005 al 2006 fu Ministro del Lavoro, degli Affari sociali e della Famiglia nel governo di centro-destra del Primo Ministro Mikul\u00e1\u0161 Dzurinda. Radi\u010dov\u00e1 fu poi eletta membro del Consiglio nazionale della Repubblica Slovacca nella lista del partito liberal-conservatore di Dzurinda, l'Unione Democratica e Cristiana Slovacca - Partito Democratico (SDKU-DS), alle elezioni parlamentari del 2006.\nDopo le elezioni del 2006, il SDKU-DS and\u00f2 all'opposizione; Radi\u010dov\u00e1 divenne ufficialmente componente di SDKU-DS dopo le elezioni e fu quindi eletta vice presidente del partito. ricopr\u00ec anche la carica di vice presidente del comitato parlamentare per gli affari sociali e le abitazioni.\nNel 2009 Radi\u010dov\u00e1 fu la candidata del SDKU-DS alle elezioni presidenziali, e fu sostenuta anche dai conservatori del Movimento Cristiano-Democratico (KDH) e dal Partito della Coalizione Ungherese (SMK-MKP). Al primo turno elettorale, tenutosi il 21 marzo, la Radi\u010dov\u00e1 ottenne un sorprendente 38,05%, e pot\u00e9 quindi partecipare al secondo turno contro il Presidente in carica Ivan Ga\u0161parovi\u010d, che non era riuscito al primo turno ad ottenere pi\u00f9 del 50% dei voti. Iveta Radi\u010dov\u00e1 fu sconfitta da Ga\u0161parovi\u010d al secondo turno, svoltosi il 4 aprile, ricevendo il 44,47% dei voti. \u00c8 stata l'unica donna ad essere mai arrivata al secondo turno di un'elezione presidenziale nella storia della Slovacchia.\nPoco dopo aver perso le elezioni presidenziali, Radi\u010dov\u00e1 fu al centro di una controversia, per aver votato in Parlamento al posto di un suo collega di partito che era assente, in violazione delle norme parlamentari. In conseguenza di ci\u00f2, Radi\u010dov\u00e1 lasci\u00f2 il proprio seggio parlamentare il 23 aprile 2009.\nPrimo Ministro.\nAll'inizio del 2010 Radi\u010dov\u00e1 fu scelta come \"leader\" di SDKU-DS per le elezioni parlamentari del 2010 con le elezioni primarie, sconfiggendo l'ex Ministro delle Finanze Ivan Miklo\u0161. Durante la campagna elettorale, il suo partito si propose come fautore di una disciplina fiscale, e propose di rafforzare l'economia dopo i risultati negativi (-4,7%) del 2009.\nAlle elezioni, svoltesi il 12 giugno 2010, SDKU-DS si posizion\u00f2 al secondo posto, con il 15,42% dei voti, molto distante dal partito di centro-sinistra Smer, guidato dall'ex Primo Ministro Robert Fico, che ottenne il 34,79% dei voti. Tuttavia, i partner di coalizione di Fico, l'ultranazionalista Partito Nazionale Slovacco e il nazional-conservatore Partito Popolare - Movimento per una Slovacchia Democratica (HZDS), ottennero poche preferenze, con HZDS che non riusc\u00ec a ottenere alcun seggio in Parlamento. Di conseguenza, una coalizione di quattro partiti riusc\u00ec a unirsi per costituire una maggioranza in parlamento, con 79 su 150 seggi; la coalizione \u00e8 formata dal liberale Libert\u00e0 e Solidariet\u00e0 (SaS), dal Movimento Cristiano-Democratico (KDH) e dal partito etnico ungherese Most-H\u00edd. Dopo che Fico non fu riuscito a costituire un governo, il Presidente Ivan Ga\u0161parovi\u010d chiese a Iveta Radi\u010dov\u00e1 di formare un nuovo governo il 23 giugno 2010, in quanto leader del maggiore partito di opposizione. Il governo di coalizione (SDKU-DS, SaS, KDH e Most-H\u00edd) della Radi\u010dov\u00e1 prest\u00f2 giuramento l'8 luglio 2010.\nL'11 ottobre 2011 il governo \u00e8 stato sfiduciato sul voto per la ratifica dell'estensione del fondo salva Stati. Il voto ha avuto anche ripercussioni sull'intera politica economica europea, perch\u00e9 era richiesta la ratifica di tutti e 17 gli Stati che adottano l'euro. Il 14 ottobre il Parlamento ha ratificato l'estensione del Fondo salva Stati. Le elezioni anticipate, indette per il 12 marzo 2012, sono state vinte dai socialisti guidati da Robert Fico Radi\u010dov\u00e1 non si \u00e8 candidata e si \u00e8 ritirata dalla vita politica."}
{"id": "3120551", "revid": "120774706", "url": "https://it.wikipedia.org/wiki?curid=3120551", "title": "Fausto Gabriel Tr\u00e1vez Tr\u00e1vez", "text": "Biografia.\nMonsignor Fausto Gabriel Tr\u00e1vez Tr\u00e1vez \u00e8 nato a Toacazo, una parrocchia rurale nel nord del cantone di Latacunga, nella provincia del Cotopaxi, l'8 marzo 1941.\nFormazione e ministero sacerdotale.\nHa completato la sua istruzione primaria e secondaria presso il Collegio Serafico di Guapulo a Quito e poi \u00e8 entrato nello studentato francescano della stessa citt\u00e0, dove ha studiato filosofia e teologia. L'8 settembre 1960 \u00e8 divenuto novizio francescano. Ha proseguito gli studi superiori all'Universit\u00e0 di San Buenaventura a Bogot\u00e0 in Colombia. Il 15 ottobre 1965 ha emesso la professione solenne.\nIl 12 dicembre 1970 \u00e8 stato ordinato presbitero. In seguito \u00e8 stato incaricato del \"Movimento Juvenil Franciscano\" da lui fondato a Quito nel 1969; membro del definitorio provinciale; maestro dello studentato francescano; superiore; parroco di una parrocchia nella diocesi di Ambato; ministro provinciale; presidente della \"Uni\u00f3n de Conferencias Latinoamericanas Franciscanas\" e della \"Conferencia Franciscana Bolivariana\". Nel 1982 ha fondato la rivista \"Misioneras Franciscana de la Juventud\".\nMinistero episcopale.\nIl 1\u00ba febbraio 2003 papa Giovanni Paolo II lo ha nominato vicario apostolico di Zamora e vescovo titolare di Sulletto. Ha ricevuto l'ordinazione episcopale il 15 marzo successivo nella chiesa di San Francesco a Quito dall'arcivescovo Alain Paul Charles Lebeaupin, nunzio apostolico in Ecuador, co-consacranti l'arcivescovo metropolita di Cuenca Vicente Rodrigo Cisneros Dur\u00e1n e il vicario apostolico emerito Seraf\u00edn Luis Alberto Cartagena Oca\u00f1a.\nIl 27 marzo 2008 papa Benedetto XVI lo ha nominato vescovo di Babahoyo. Ha preso possesso della diocesi il 24 maggio successivo.\nNell'ottobre del 2008 ha compiuto la visita \"ad limina\".\nL'11 settembre 2010 lo stesso papa Benedetto XVI lo ha nominato arcivescovo metropolita di Quito e primate dell'Ecuador. Ha preso possesso dell'arcidiocesi il 22 ottobre successivo. Il 29 giugno il papa gli ha imposto il pallio, simbolo degli arcivescovi metropoliti, durante una celebrazione svoltasi nella basilica di San Pietro in Vaticano.\nNel settembre del 2017 ha compiuto una seconda visita ad limina.\nIn seno alla Conferenza episcopale dell'Ecuador \u00e8 stato membro della commissione per i laici dal 2001 al 2008 e membro della commissione per il magistero della Chiesa e presidente della commissione per le missioni dal 2005 al 2008. Dall'8 maggio 2014 \u00e8 presidente della stessa Conferenza. Come tale ha accolto e accompagnato papa Francesco durante la visita che ha fatto in Ecuador tra il 5 e l'8 luglio 2015.\nIl 5 aprile 2019 lo stesso papa Francesco ha accolto la sua rinuncia al governo pastorale dell'arcidiocesi di Quito per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "3120554", "revid": "287204", "url": "https://it.wikipedia.org/wiki?curid=3120554", "title": "Iveta Radicova", "text": ""}
{"id": "3120556", "revid": "447535", "url": "https://it.wikipedia.org/wiki?curid=3120556", "title": "Ostbelgien", "text": ""}
{"id": "3120558", "revid": "287204", "url": "https://it.wikipedia.org/wiki?curid=3120558", "title": "Breithorn Orientale", "text": "Il Breithorn Orientale (4.139\u00a0) \u00e8 una vetta del monte Breithorn. Si trova nel Gruppo del Monte Rosa lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Breithorn Orientale si trova tra il Breithorn Centrale ed il Breithornzwillinge. La \"Finestra del Breithorn\" (4.014\u00a0m) lo separa dal primo ed un colle (4055\u00a0m) lo separa dal secondo.\nSalita alla vetta.\nLa salita alla vetta non presenta particolari difficolt\u00e0 alpinistiche anche se \u00e8 pi\u00f9 impegnativa rispetto alla salita al Breithorn Occidentale e Centrale. Si pu\u00f2 partire dal Piccolo Cervino (dove arriva la funivia da Zermatt) e si percorre parte del Grande Ghiacciaio di Verra, andando oltre le tracce che salgono prima al Breithorn Occidentale e poi a quello Centrale. Poi si sale lungo il ghiacciaio alla \"Finestra del Breithorn\". Infine si percorre la nevosa cresta ovest.\nIl Breithorn Orientale pu\u00f2 essere anche salito percorrendo l'impegnativa traversata integrale del Breithorn."}
{"id": "3120559", "revid": "123536938", "url": "https://it.wikipedia.org/wiki?curid=3120559", "title": "Tribute in Light", "text": "Il Tribute in Light \u00e8 un'installazione artistica in ricordo degli attentati dell'11 settembre 2001. \u00c8 formata da 88 fari da ricerca, posizionati nei pressi del sito dove sorgeva il World Trade Center, che generano due colonne verticali di luce proiettate verso il cielo, in modo da simulare le Torri Gemelle crollate in seguito agli attacchi aerei. Progettato inizialmente come installazione temporanea dall'11 marzo al 14 aprile 2002 per il primo anniversario della strage, fu riproposto nuovamente nel 2003 e da allora viene regolarmente acceso nella notte dell'11 settembre di ogni anno.\nSviluppo.\nL'idea su tale progetto nacque nella settimana successiva al disastro. Gli architetti John Bennett e Gustavo Bonevardi del PROUN Space Studio presentarono il loro \"Project for the Immediate Reconstruction of Manhattan's Skyline\", mentre gli artisti Julian LaVerdiere e Paul Myoda, che prima dell'11 settembre 2001 lavoravano al 91\u00ba piano della torre nord del World Trade Center, concepirono un progetto denominato \"Phantom Towers\". A essi fu commissionato dal \"The New York Times Magazine\" (allegato domenicale del \"The New York Times\") di crearne un'immagine per la copertina del 23 settembre 2001.\nRichard Nash Gould, un architetto di New York che faceva parte di un gruppo il cui ufficio a SoHo si trovava di fronte al World Trade Center, si present\u00f2 al Municipal Art Society con il progetto.\nIl 19 settembre 2001, Philip K. Howard scrisse all'allora sindaco di New York Rudolph Giuliani, chiedendogli di considerare l'installazione di due fari giganti presso il luogo del disastro, proiettando le loro luci in cielo.\nRealizzazione.\nDopo diverse considerazioni si decise di contattare esperti di illuminazione specializzati in luci intense visibili a distanza. La scelta ricadde su un'azienda italiana, la Space Cannon di Fubine (AL), leader mondiale nello sviluppo di tecnologie per l'illuminazione, che forn\u00ec assistenza e supporto per l'installazione degli 88 fari necessari per la realizzazione del memoriale.\nInizialmente doveva chiamarsi \"Towers of Light\" (\"Torri di luce\"), ma i familiari delle vittime temevano che il nome enfatizzasse troppo il ricordo degli edifici distrutti anzich\u00e9 delle persone perite nell'attentato.\nNelle notti sgombre di nubi le colonne di luci emesse dai fari possono essere viste anche a circa 96 chilometri di distanza; sono visibili in tutta l'area di New York e in buona parte del New Jersey settentrionale, di Long Island, di Fairfield, di Westchester e di Rockland.\nA partire dal 2008, i generatori del \"Tribute in Light\" sono alimentati con biodiesel ricavato da olio da cucina riciclato."}
{"id": "3120564", "revid": "599013", "url": "https://it.wikipedia.org/wiki?curid=3120564", "title": "Tore Sj\u00f6strand", "text": ""}
{"id": "3120567", "revid": "123703319", "url": "https://it.wikipedia.org/wiki?curid=3120567", "title": "Santa Maria di Ges\u00f9 (Palermo)", "text": " \nSanta Maria di Ges\u00f9 (\"Santa Maria ri Giasu\" in dialetto palermitano), \u00e8 una localit\u00e0 o borgata del comune di Palermo. \u00c8 ubicata ai piedi del Monte Grifone, tra le altre borgate di Ciaculli e di Belmonte Chiavelli. Santa Maria di Ges\u00f9, oggi, dopo la costruzione dell'autostrada per Catania negli anni settanta-ottanta si trova proprio all'ingresso della circonvallazione di Palermo. \u00c8 intitolata a Santa Maria di Ges\u00f9\nLa borgata \u00e8 nota a Palermo per la presenza del cimitero omonimo, e del convento di San Benedetto il Moro, dove ne sono custodite le reliquie. I principali assi viari sono: la via Santa Maria di Ges\u00f9, che si allarga fino dove una piazzetta dove negozi di fiori si affacciano su essa; la via Brasca che, collega la borgata con la Circonvallazione e l'ingresso all'Autostrada A19; infine la via Falsomiele conduce a Belmonte Chiavelli.\nA Santa Maria di Ges\u00f9 si pratica ancora oggi la coltivazione degli agrumi, come i mandarini e i limoni, e di altre variet\u00e0 di frutto.\nConvento di Santa Maria di Ges\u00f9.\nNella borgata, ai piedi del monte Grifone, ha sede l'omonimo convento dei frati Riformati, eretto nel 1426 dal beato Matteo Guimer\u00e0. A Santa Maria di Ges\u00f9, il 4 aprile 1589, mor\u00ec San Benedetto il Moro, compatrono di Palermo, nativo di San Fratello in provincia di Messina, che svolse qui l'ultima parte della sua vita da eremita. Dal convento, collocato su un belvedere costituito da vialetti alberati, si ammira il panorama di Palermo. Nella parte pi\u00f9 alta della localit\u00e0 si pu\u00f2 ammirare l'albero di San Benedetto, con un maestoso tronco di oltre 500 anni di vita, un cipresso che, leggenda vuole, abbia piantato lo stesso santo conficcando un bastone tra le rocce."}
{"id": "3120569", "revid": "1494169", "url": "https://it.wikipedia.org/wiki?curid=3120569", "title": "Peabody Institute", "text": ""}
{"id": "3120575", "revid": "287204", "url": "https://it.wikipedia.org/wiki?curid=3120575", "title": "Tore Sjostrand", "text": ""}
{"id": "3120579", "revid": "287204", "url": "https://it.wikipedia.org/wiki?curid=3120579", "title": "Breithornzwillinge", "text": "Il Breithornzwillinge (4.106\u00a0 - detto anche \"Gemello del Breithorn Orientale\") \u00e8 una vetta del monte Breithorn. Si trova nel Gruppo del Monte Rosa lungo la linea di confine tra l'Italia (Valle d'Aosta) e la Svizzera (Canton Vallese).\nCaratteristiche.\nIl Breithornzwillinge si trova tra il Breithorn Orientale e la Roccia Nera. \u00c8 particolarmente vicino al Breithorn Orientale; da qui il nome con cui \u00e8 anche chiamato.\nSalita alla vetta.\nLa salita alla vetta presenta difficolt\u00e0 alpinistiche pi\u00f9 impegnative rispetto alla salita alle altre vette del Monte Breithorn. Si pu\u00f2 partire dal Piccolo Cervino (dove arriva la funivia da Zermatt) e si percorre parte del Grande Ghiacciaio di Verra, andando oltre le tracce che salgono prima al Breithorn Occidentale e poi a quello Centrale. Si arriva sopra la traccia che sale dal Bivacco Rossi e Volante. Si sale poi sulla cresta tra la Roccia Nera ed il Breithornzwillinge. Infine si percorre la cresta est.\nIl Breithornzwillinge pu\u00f2 essere anche salito percorrendo l'impegnativa traversata integrale del Breithorn."}
{"id": "3120580", "revid": "108071764", "url": "https://it.wikipedia.org/wiki?curid=3120580", "title": "Trofeo del Giocatore", "text": "Il Trofeo del Giocatore \u00e8 un titolo pallanuotistico che viene assegnato annualmente dalla Federazione Italiana Nuoto (FIN). Il trofeo viene assegnato alla societ\u00e0 che al termine della stagione sportiva ha realizzato il maggior numero di punti nei campionati nazionali maschili e femminili in tutte le categorie, dalla prima squadra alle rappresentative Under 15."}
{"id": "3120585", "revid": "767487", "url": "https://it.wikipedia.org/wiki?curid=3120585", "title": "\u00c9velyne Lenton", "text": "Capace di esibirsi, oltre che nella sua madre lingua, anche in italiano, in inglese e in spagnolo, fu famosa negli anni sessanta in Francia e in Italia con il nome di Evy; pi\u00f9 avanti, negli anni settanta, torn\u00f2 alla ribalta con una versione \"disco\" di \"Black Is Black\" alla guida delle Belle \u00c9poque, gruppo femminile prodotto da suo fratello Albert.\nBiografia.\nNata ad Angers nella Loira, \u00c9velyne Lenton crebbe a Parigi (Saint-Germain-des-Pr\u00e9s) in una famiglia di musicisti; affiancati agli studi regolari comp\u00ec anche quelli di danza, recitazione e pianoforte.\nInsieme a suo fratello Albert (componente dei Pyra\u00f1as, poi divenuto noto con lo pseudonimo di Albert Weyman), musicista e aspirante produttore, costitu\u00ec un gruppo, Les Titans; in seguito, ancora con Albert, diede vita ai Probl\u00e8mes, che furono il primo gruppo di supporto del cantante italo-francese Antoine, e con il quale incisero \"Les \u00e9lucubrations d'Antoine\".\nCon il nome di Evy fu presente come cantante d'apertura alle esibizioni parigine dei Beatles e dei Rolling Stones; non rinnov\u00f2 il contratto che la legava alla casa discografica Barclay perch\u00e9 la famiglia aveva gi\u00e0 deciso di trasferirsi in Italia alla met\u00e0 degli anni sessanta; fu messa quasi subito sotto contratto dalla RCA Italiana e si stabil\u00ec a Roma, sempre tenendo il nome d'arte di Evy.\nInizi\u00f2 una serie di concerti ed esibizioni dal vivo e pubblic\u00f2 un album in stile rock e beat, con cover di successo quali \"Good Golly Miss Molly\" di Little Richard, divenuta un successo anche grazie alla trasmissione radiofonica \"Bandiera gialla\" di Renzo Arbore e Gianni Boncompagni, e \"L'abito non fa il beatnik\" sulla base di \"Keep on Running\" di Jackie Edwards, resa famosa dallo Spencer Davis Group.\nFino al 1969, insieme a un gruppo di musicisti messo insieme da suo fratello Albert, fu in giro per l'Italia, poi si trasfer\u00ec nel Regno Unito, a Londra.\nIn tale Paese fu messa sotto contratto dalla EMI e continu\u00f2 l'attivit\u00e0 di concerti ed esibizioni dal vivo.\nIncise in inglese \"Get Back on Your Feet\" (1975) ed ebbe una lunga relazione con Barry Dean, bassista dei Brian Auger's Oblivion Express.\nTerminata l'esperienza inglese nel 1976 \u00c9velyne Lenton pianificava un eventuale trasferimento negli Stati Uniti quando suo fratello le ventil\u00f2 l'ipotesi di mettersi in proprio nell'attivit\u00e0 di produzione; i due tornarono quindi in Italia ed ebbero l'idea di costituire un gruppo internazionale, guidato dalla stessa Lenton e composto anche dalla capoverdiana Jusy Fortes e la statunitense Marcia Briscoe, che prese il nome di Belle \u00c9poque: il primo successo giunse con \"Miss Broadway\", brano composto da Albert Verrecchia, oramai noto come Albert Weyman; nel 1977, in piena \"Euro Disco\", Belle Epoque usc\u00ec con una \"cover\" di \"Black Is Black\" (vecchio successo del decennio precedente degli spagnoli Los Bravos) che giunse al primo posto nel Regno Unito e sfond\u00f2 anche sul mercato nordamericano, fatto insolito per un gruppo \"disco\" europeo.\nTerminata l'epoca della disco music, nel 1982 \u00c9velyne Lenton torn\u00f2 all'attivit\u00e0 da solista, anche se il nome \"Belle Epoque\" non fu mai formalmente dismesso, tanto che la cantante ha pubblicato dischi sia sotto il suo nome d'arte che con quello del gruppo da lei formato.\nPer tutti gli anni ottanta lavor\u00f2 in produzioni in lingua francese e inglese, e a cavallo del decennio successivo dirad\u00f2 l'attivit\u00e0 per dedicarsi alla gestione del Belle Epoque Club, un'enoteca da lei aperta; tornata all'attivit\u00e0 regolare nel 1992 per la WEA produsse, come Belle Epoque, versioni remixate di \"Miss Broadway\" e \"Black Is Black\"; dopo il 2000 ha continuato la sua attivit\u00e0 dal vivo, affiancandola a quella di produzione discografica."}
{"id": "3120588", "revid": "1048993", "url": "https://it.wikipedia.org/wiki?curid=3120588", "title": "Kate Todd", "text": "\u00c8 conosciuta per il suo ruolo di Lily Randall in \"Radio Free Roscoe\", Erica in \"La mia babysitter \u00e8 un vampiro\" e Sally in \"La mia vita con Derek\".\nBiografia.\nTodd debutta come attrice a 14 anni quando interpreta il ruolo di Lily Randall nella popolare serie televisiva \"Radio Free Roscoe\". Lo show va avanti per due stagioni, ricevendo il \"Best Teen Show award\" e il \"Parent's Choice award\" al New York Worlds Festival nel 2003 e un \"Gemini award\" nel 2005.\nNel 2006, Kate partecipa al film \"The Tracy Fragments\". Ha anche interpretato il ruolo di Lauren Findley nel film \"Grizzly Rage\". Inoltre \u00e8 apparsa nella sitcom \"Naturalmente Sadie!\" e in \"La mia vita con Derek\", in cui ha il ruolo ricorrente di Sally.\nTodd \u00e8 apparsa anche in \"More Sex and the Single Mom\", e nel film della CBC \"Booky Makes Her Mark\".\nNel 2010 ha recitato come Erica nel film \"La mia babysitter \u00e8 un vampiro\". Ha recitato nell'omonima serie \"La mia babysitter \u00e8 un vampiro\".\nDoppiatrici italiane.\nNelle versioni in italiano dei suoi film, Kate Todd \u00e8 stata doppiata da:"}
{"id": "3120590", "revid": "1305772", "url": "https://it.wikipedia.org/wiki?curid=3120590", "title": "Personaggi di Psych", "text": "Questa voce contiene un elenco dei personaggi presenti nella serie televisiva Psych.\nPersonaggi principali.\nShawn Spencer.\nShawn Spencer \u00e8 un ragazzo esagitato ed immaturo ma geniale, a dispetto delle apparenze. Approfittando della sua memoria fotografica, si spaccia per un sensitivo riuscendo ad ingannare l'intero Dipartimento di Polizia di Santa Barbara e ad aprire un'agenzia investigativa privata assieme all'amico d'infanzia Gus. \u00c8 interpretato da James Roday e doppiato da Stefano Crescentini.\nShawn nasce a Santa Barbara, California nel febbraio 1977 (quattro mesi post-termine) da Henry e Madeleine Spencer; crescendo in una famiglia di poliziotti da generazioni, il padre lo addestra fin da bambino ad essere un detective ed un osservatore impeccabile; nonostante il talento del figlio avesse del sorprendente, Henry non si \u00e8 mai dimostrato soddisfatto dei suoi risultati, nemmeno quando all'et\u00e0 di soli 15 anni totalizza un punteggio perfetto (100 su 100) nel test da detective della polizia. Questo atteggiamento da parte di Henry irrita molto il ragazzo, causando un progressivo allontanamento tra i due.\nDa bambino milita negli scout assieme al suo migliore amico, Gus, da come parla del periodo tuttavia si pu\u00f2 dedurre che l'adesione a tale movimento fosse solo un'altra delle volont\u00e0 impostagli dal padre, che infatti se ne serve come parte dell'addestramento impartitogli.\nNel 1992, dopo il divorzio dei genitori, il rapporto tra Shawn e il padre diventa ancora pi\u00f9 complicato; tanto che dopo tre anni il ragazzo decide di abbandonare definitivamente le mura paterne, segnando la definitiva rottura del rapporto con Henry.\nAlle superiori non si \u00e8 mai curato n\u00e9 della scuola n\u00e9 dei suoi compagni di classe, di cui a distanza di pochi anni ha dimenticato volti e nomi; a eccezione di una ragazza, Abigail Lytar, per cui prova forti sentimenti e a cui chiede di uscire solamente all'ultimo anno del liceo; la sera dell'appuntamento \u00e8 per\u00f2 cos\u00ec nervoso che non ha il coraggio di presentarsi e rimane a fissarla da lontano mentre lo aspetta sul molo finch\u00e9 non se ne va. Shawn conserva ancora i biglietti del luna park a cui aveva intenzione di portarla.\nNel 1995 si diploma alla Leland Bosseigh High School di Santa Barbara ma nonostante le sue capacit\u00e0 non entra in polizia per non seguire le orme del padre: gli anni trascorsi con l'uomo gli hanno insegnato infatti a vedere i poliziotti come incompetenti buoni solo a parole. Shawn svolge in seguito diversi lavori scelti a caso e a volte senza la licenza per praticarli, lavori che a causa del suo carattere poco serio lascia dopo un breve arco di tempo poich\u00e9 annoiato. Nello specifico Shawn ha svolto le professioni di: guardaspiaggia, assistente barista e aiuto cuoco su una nave da crociera nel 1995; portiere in un casin\u00f2 indiano, parcheggiatore, autista privato e agopuntore tra 1995 e 1996; giardiniere, erborista e muratore tra 1997 e 1998; istruttore di sci acquatico, meccanico, impiegato, giudice di un concorso e PR tra 1998 e 1999; tornitore, portinaio, cameriere, venditore in una concessionaria, venditore in un negozio di magia, autista di un camion di panini, rappresentante di calzature, inserviente e collaudatore d'auto tra 2000 e 2001; tassista, postino, autista d'autobus, fattorino, venditore di caramelle, custode del Miller Park, venditore di abbigliamento, guida turistica, guida e custode del Graceland, venditore di luminaria, guardacaccia e decoratore d'esterni tra 2001 e 2002; magazziniere, ostetrica, asfaltatore, venditore di cellulari, rappresentante di una ditta di confetti, organizzatore di eventi, operaio, custode notturno di un museo, uomo delle pulizie, venditore di hot dog, volantinista, gelataio per Ben &amp; Jerry's, modello di anche e piedi e custode all'Apollo Agency tra 2003 e 2004; receptionist in un albergo, aiuto cuoco in un ristorante ebraico, venditore di bibite al Comerica Park, insegnante di inglese, istruttore di barca a vela e fotografo di giornale tra 2005 e 2006.\nNel corso degli anni ha avuto non pochi guai con la legge ed \u00e8 stato in prigione almeno quattro volte: una per il furto di un'auto quando il padre volle dargli una lezione, una per vagabondaggio e altre due al confine con il Messico. Nella serie per\u00f2 vengono fatti riferimenti anche ad altri arresti del ragazzo ed a numerosi precedenti penali minori.\nL'appartamento in cui abita l'ha costruito lui stesso in una vecchia lavanderia abbandonata.\nAll'inizio della serie, Shawn vive in modo dissoluto all'insegna dell'irresponsabilit\u00e0 e quando \u00e8 a corto di soldi segue i notiziari in televisione comprendendo chi \u00e8 il colpevole attraverso un rapido sguardo alla scena del crimine e fa soffiate ai poliziotti per incassare la ricompensa. Proprio dopo uno di questi consigli la polizia comincia a diventare sospettosa nei suoi confronti, ipotizzando un suo coinvolgimento nei casi perch\u00e9 sappia certi dettagli. Nel disperato tentativo di evitare la galera, Shawn mente spiegando di aver ottenuto le informazioni in una visione psichica. Il reparto inizialmente \u00e8 scettico ma, quando usa la sua capacit\u00e0 \"psichica\" per dedurre che McNab stava per sposarsi, l'agente Allen spende continuamente soldi da chiromanti per parlare con la nonna morta, Lassiter e la sua partner hanno una relazione e risolvere un caso di vandalismo tutti si convincono ed il capo della polizia Karen Vick lo assume per un periodo di prova come \"consulente sensitivo\".\nSuperato il periodo di prova fonda la Psych assieme all'amico di sempre Gus ed inizia una stretta collaborazione con la centrale di polizia di Santa Barbara, in special modo Carlton Lassiter, vittima privilegiata delle sue buffonate, e Juliet O'Hara, verso cui ha una forte attrazione. Oltretutto grazie a tale attivit\u00e0, incomincia a riallacciare i complicati rapporti con suo padre, e dopo che Madeleine gli rivela d'essere stata lei a chiedere il divorzio, il ragazzo sembra capire e iniziare a perdonare il genitore. La relazione tra i due rimane per lo pi\u00f9 tesa, sebbene comprenda occasionali sfumature di affetto reciproco. Nonostante le iniziali divergenze, il nome Psych si lega indissolubilmente al Dipartimento di Polizia di Santa Barbara con il progredire della serie, rivelandosi una collaborazione vincente.\nNel corso degli episodi, per svolgere alcune indagini, Shawn si fa assumere come: direttore a una gara di spelling, assistente personale di George Takei, astronomo, consulente legale, cantante, astrologo, insegnante di paranormale, cacciatore di taglie, attore di telenovelas, modello professionista, stuntman, giocatore di football americano, sceriffo, psicologo, soldato, esperto selezionato, pescatore, automobilista clandestino, spia, cadetto di polizia, ambasciatore onorifico, allenatore di baseball, concorrente di reality show, artista circense, candidato sindaco, presentatore radiofonico, autista e venditore di cibo ambulante.\nNella terza stagione incontra di nuovo Abigail, alla rimpatriata della scuola, trovando il coraggio di raccontarle come and\u00f2 realmente la sera del loro appuntamento: i due decidono dunque di darsi una seconda occasione. La sfortuna vuole che la stessa sera in cui ritenta l'appuntamento con Abigail anche Jules gli riveli i suoi sentimenti; l'evento genera una certa tensione tra Shawn e Jules, e per tutta la stagione seguente il loro rapporto diviene parecchio ambiguo e vi prevale una forte gelosia per le relazioni reciproche.\nShawn e Abigail restano insieme per tutta la quarta stagione, finch\u00e9 lei non lo lascia in quanto incapace di accettare i pericoli nella sua vita.\nNonostante la collaborazione col dipartimento di polizia, Shawn si trova spesso sull'orlo della legalit\u00e0 e finisce col provocare spesso dei danni, tanto che nel 2009 viene arrestato una quinta volta in Canada. Per prevenire gli eccessi del ragazzo la Vick offre a Henry l'incarico di sovraintendente alle agenzie esterne assunte dal dipartimento, inclusa la Psych. Sodalizio che si rivela fruttuoso per entrambe le parti.\nQuando nella quinta stagione entra in scena il finto criminal profiler Declan Rand, Shawn prende in considerazione l'eventualit\u00e0 di rivelare a Jules la verit\u00e0 sui suoi \"poteri\" ma non fa in tempo perch\u00e9 Declan lo precede iniziando una relazione sentimentale con la ragazza. All'inizio Shawn cerca di farsene una ragione e di andare avanti; poi per\u00f2 si rende conto di quelli che sono i suoi reali sentimenti per Jules e le rivela ci\u00f2 che prova, scoprendo di essere ricambiato.\nIl finto sensitivo e la detective diventano dunque ufficialmente una coppia, completandosi a vicenda ed intensificando il loro rapporto di episodio in episodio, tanto da far s\u00ec che Shawn aiuti la ragazza a recuperare il rapporto col padre, Frank. Poco dopo, vista l'intesa sentimentale con Jules, il \"sensitivo\" progetta di chiederle di sposarlo e, al termine della stagione i due decidono di tentare la convivenza acquistando poco dopo una nuova casa ed iniziando a porre le basi per un futuro insieme. La loro relazione viene tuttavia danneggiata nel momento in cui Jules realizza quale sia la verit\u00e0 dietro il talento del \"sensitivo\" e, sentendosi tradita, pur scegliendo di non smascherarlo, se ne allontana per un indeterminato periodo di pausa; che tuttavia non ha lunga durata.\nAl termine della settima stagione, dopo che lo spietato consulente di polizia Harris Trout assume il controllo del dipartimento, la prima riforma che mette in atto \u00e8 troncare il rapporto di collaborazione con l'agenzia investigativa del \"sensitivo\". Shawn e Gus riescono per\u00f2 in seguito a riconquistare la loro posizione grazie alla promozione di Lassiter come capo del dipartimento; cosa che tuttavia mette in moto una serie di eventi per cui Jules \u00e8 costretta a trasferirsi a San Francisco, motivo per il quale Shawn, a seguito di alcuni mesi di relazione a distanza, decide di raggiungerla spostando la sede della Psych. Ricongiuntisi, i due decidono di sposarsi.\nBurton Guster.\nBurton Guster II, detto \"Gus\", \u00e8 \u00e8 il migliore amico di Shawn Spencer fin da quando entrambi hanno memoria. Molto diverso dal protagonista a livello caratteriale, egli lo assiste, inizialmente controvoglia, in ogni indagine dell'agenzia investigativa da lui fondata. \u00c8 interpretato da Dul\u00e9 Hill e doppiato da Alessandro Quarta.\nGus nasce a Santa Barbara, California nel dicembre 1977 da Bill e Winnie Guster, ha una sorella minore di nome Joy, verso cui \u00e8 iperprotettivo ed \u00e8 per un quarto giamaicano da parte della nonna materna; cosa di cui va molto fiero.\nConosce Shawn da prima dell'asilo, milita negli Scout e frequenta la scuola con lui, dimostrandosi da sempre molto pi\u00f9 studioso e attento dell'amico. Grazie ai suoi risultati scolastici straordinari, Gus da bambino viene ammesso alla Meitner School per bambini dotati; tuttavia i genitori non lo iscrivono per via dell'eccessiva distanza tra la scuola e casa loro che non volevano essere costretti a percorrere tutti i giorni. Da bambino sviluppa una grande passione per il tip-tap, che porta avanti fino all'et\u00e0 adulta raggiungendo ottimi livelli.\nDurante la scuola media arriva fino alle finali della gara \"Spelling Bee\" dove sbaglia all'ultimo momento la parola \"aggiornamento\" seguendo un consiglio errato datogli da Shawn. Da allora continua a seguire ogni anno l'edizione dell\"'American Spellin Bee\", che vede quasi come un evento olimpico. In seguito Shawn gli rivela di avergli suggerito apposta sbagliato perch\u00e9 se avesse vinto sarebbe finito come i ragazzi in gara allo Spelling Bee: stressati, alienati e competitivi, in quanto vittime di genitori troppo pretenziosi.\nNel 1995 si diploma alla Leland Bosseigh High School di Santa Barbara e, a differenza di Shawn mantiene i contatti sia con l'istituto che con i compagni di classe. Differentemente dall'amico dopo la scuola decide di proseguire gli studi al Pomona College, dove ha fatto parte di un quartetto di canto a cappella e giocato nella squadra di tennis.\nNel 1997 durante una vacanza in Messico conosce Mira Gaffney e, dopo aver passato la serata insieme ed essersi ubriacati, i due finiscono per sposarsi quella notte stessa. Il loro rapporto tuttavia dura poco ed essi interrompono i contatti nel 2002, senza per\u00f2 un regolare divorzio.\nNonostante i suoi eccellenti risultati accademici e gli ottimi voti conseguiti sia nel diploma che nella laurea, Gus non riesce a trovare facilmente un lavoro e finisce per venire assunto, nel 1999, dalla Central Coast Pharmaceuticals, una piccola societ\u00e0 di rappresentanza farmaceutica. Sebbene si dica fiero di tale professione, e gli frutti 48.000 dollari l'anno, Gus in realt\u00e0 la trova tediosa e frustrante, fino al punto che in ufficio preferisce giocare ai videogame piuttosto che lavorare. Solo a met\u00e0 della prima stagione ammette che, in fin dei conti, \u00e8 soddisfatto sia della sua vita che della sua carriera.\nNel momento in cui Shawn, riuscito ad ingannare il Dipartimento di Polizia di Santa Barbara, fonda l'agenzia investigativa Psych, Gus entra in societ\u00e0 con lui; inizialmente solo perch\u00e9 l'amico lo forzava ed aveva scritto anche il suo nome sul contratto d'affitto dello stabile in cui apre la sede; col progredire della serie comprende per\u00f2 la grandezza e l'importanza della loro impresa e se ne mostra molto soddisfatto, soprattutto riguardo l'ottimo rapporto di collaborazione instaurato con la polizia.\nA met\u00e0 del 2008, Gus e Mira si rincontrano al fine di annullare ufficialmente il loro matrimonio poich\u00e9 la donna \u00e8 intenzionata a risposarsi. Per tutta la durata della serie Gus ha un enorme numero di relazioni, le quali tuttavia si concludono sempre inesorabilmente in modo disastroso.\nNella terza stagione, dopo aver a lungo lavorato con la Psych tenendolo nascosto ai suoi datori di lavoro, ottiene il consenso del suo capo a proseguire tale attivit\u00e0 purch\u00e9 non vi siano ripercussioni sull'altra, tale accordo fa s\u00ec che Gus possa rilassarsi maggiormente nello svolgere il suo secondo lavoro di detective privato, diventando sempre pi\u00f9 capace ed entusiasta.\nNella settima stagione, grazie al sito d'incontri \"SoulMateConnection.com\", Gus conosce Rachael, una giovane donna indiana con cui instaura pressoch\u00e9 immediatamente una solida intesa sentimentale, tanto da desiderare di diventare una figura paterna per il di lei figlio Max. La relazione tra i due sembra tuttavia interrompersi nel momento in cui la donna \u00e8 costretta a far ritorno in Inghilterra per risolvere dei problemi col suo visto d'ingresso e, da li, spedisce a Gus una lettera che sembra turbarlo molto, ma su cui non viene fatta luce.\nDopo che il capo Vick viene sospesa dal suo incarico e lo spietato consulente di polizia Harris Trout assume il controllo del dipartimento, la prima riforma che mette in atto \u00e8 troncare il rapporto di collaborazione con la Psych. Shawn e Gus riescono per\u00f2 in seguito a riconquistare la loro posizione grazie alla promozione di Lassiter come capo del dipartimento.\nInoltre, l'uomo decide finalmente di lasciare il suo lavoro di rappresentante farmaceutico e, al termine della serie, quando Shawn si trasferisce a San Francisco per rimanere accanto a Jules, Gus lo raggiunge e decide di riaprire la loro agenzia investigativa nella nuova citt\u00e0.\nCarlton Lassiter.\nCarlton Jebediah Lassiter \u00e8 Lassiter \u00e8 l'ispettore capo del Dipartimento di Polizia di Santa Barbara. Uomo di poche parole e incline all'uso delle armi, non si separa mai dalla sua pistola e, a ragione, non crede nei presunti poteri paranormali di Shawn. Al termine della settima stagione viene degradato ma, nell'ultima, diviene capo del dipartimento. \u00c8 interpretato da Timothy Omundson e doppiato da Andrea Lavagnino.\nCarlton nasce a Santa Barbara, California nel marzo 1968 in una famiglia disfunzionale di origini Irlandesi. Non si sa nulla di suo padre, mentre la madre non gli ha mai prestato particolari attenzioni; affidando la sua educazione ad un rigido istituto di suore e lasciandolo ogni fine settimana a Old Sonora, una citt\u00e0 turistica occidentale a tema far west, da cui gli deriva la passione per film western e cavalli, tanto che da bambino desiderava avere un pony. Lassiter ha una sorella minore, Lauren, da lui soprannominata \"Lulu\", unica parente verso cui nutre dell'affetto venendone ricambiato; ed un fratello che si \u00e8 allontanato dalla famiglia e che potrebbe risiedere in Sud America. Data la complessa situazione familiare cresce idolatrando il suo trisavolo, il colonnello Muscum T. Lassiter, eroe della Guerra Civile Americana.\nPrima che Carlton parta per il college, sua madre fa coming out ed incomincia una relazione con una donna di nome Althea, fatto che egli accetta con molta fatica. Ottimo studente, Lassiter ottiene un master in criminologia e, nel 1996, su consiglio del capo della polizia John Fenich, suo amico intimo, decide di entrare nelle forze dell'ordine per superare i momenti difficili derivati dalle mura domestiche, finendo per scoprire nella polizia la sua carriera e vocazione, tanto da risalire la catena di comando e in dieci anni diventare il pi\u00f9 giovane ispettore capo mai avuto dal Dipartimento di Polizia di Santa Barbara.\nAll'incirca sul finire degli anni novanta sposa Victoria Parker, nonostante i dissapori col suocero, Irving Parker, che presagisce la breve durata di tale matrimonio. Dalle nozze con Victoria ha un cognato, Raul Parker, ed un nipote, Peter Parker.\nNon si sa per certo quanto tempo Lassiter e Victoria sono rimasti insieme, ma apparentemente \u00e8 stato abbastanza da far s\u00ec che l'uomo non riesca ad immaginare la vita senza di lei. Nel 2004 il rapporto tra i due si incrina poich\u00e9 nel momento in cui essa desidera un figlio egli sostiene sia troppo presto. Dopo tale reazione lei lo accusa di non volere bambini, cosa non vera, e lo lascia segnandolo profondamente.\nAll'inizio della serie Lassiter \u00e8 separato dalla moglie da due anni esatti, sebbene dica a tutti che sono solo cinque mesi. Durante il periodo di separazione si butta sul lavoro in maniera quasi ossessiva e si consola in una breve relazione con la partner, Lucinda Barry. Quando tale legame affettivo viene smascherato da Shawn, la donna viene trasferita a un altro dipartimento per non compromettere l'integrit\u00e0 professionale. Tale avvenimento d\u00e0 inizio sia alla farsa da sensitivo del ragazzo che all'inimicizia nutrita da Lassiter nei suoi confronti.\nGli verr\u00e0 successivamente assegnata come nuova partner Juliet O'Hara, che all'inizio tratta con sufficienza considerandola una pivella ma che col tempo inizia a rispettare come collaboratrice in un rapporto paritario.\nL'uomo nel frattempo, prova in tutti i modi a riconciliarsi con la moglie offrendole innumerevoli regali, i quali vengono puntualmente rifiutati, rimandati al mittente, portati al poligono di tiro e distrutti a colpi di pistola dal frustrato ispettore; alla fine della terza stagione per\u00f2, dopo un'ultima cena con Victoria, si arrende a firmare i documenti per il divorzio. Al momento della separazione essa gli dice che nonostante tutto non smetter\u00e0 mai di amarlo, dal canto suo Lassiter non ammetter\u00e0 mai con nessuno che il suo matrimonio \u00e8 fallito in quanto per lui il fallimento \u00e8 inammissibile. Curiosamente, dopo la separazione, Lassiter e l'ex-suocero Irving iniziano ad andare d'accordo.\nCol proseguire della loro collaborazione inoltre, anche il suo rapporto con Psych migliora notevolmente, in particolar modo quello con Shawn, verso il quale devolve un mutuo rispetto. Quando scopre della relazione tra Jules e il finto sensitivo, all'inizio reagisce male ma poi, constatata la seriet\u00e0 delle intenzioni del ragazzo, accetta il rapporto tra i due ammonendo l'eterno rivale di non fare mai soffrire la giovane detective.\nPoco tempo dopo la vita sentimentale dell'uomo ha una svolta nell'incontro con Marlowe Viccellio, donna per la quale incomincia a provare forti sentimenti ma che \u00e8 costretto ad arrestare per furto; saputo per\u00f2 che i crimini dell'amata sono stati compiuti in buona fede, decide di aspettare fino al termine della sua breve condanna andandola a trovarla ogni fine settimana ed acquistando un nuovo appartamento: il 536 del Prospect Gardens, in cui, a seguito della sua scarcerazione, la coppia va a convivere convolando, da li a breve, a giuste nozze.\nAl termine della settima stagione, dopo che lo spietato consulente di polizia Harris Trout assume il controllo del dipartimento, come conseguenza diretta Lassiter viene degradato a semplice agente ma, a seguito della rimozione dell'uomo dall'incarico, prima ritorna detective e, poi, su raccomandazione della Vick, viene promosso a capo del dipartimento.\nContemporaneamente Marlowe lo rende padre dando alla luce Lilly Lassiter.\nJuliet O'Hara.\nJuliet Lynn \"Jules\" O'Hara \u00e8 interpretata da Maggie Lawson e doppiata da Barbara De Bortoli.\nNasce a Miami Beach, Florida nell'ottobre 1981 da Frank e Maryanne O'Hara; a dispetto del cognome irlandese la sua famiglia \u00e8 originaria delle isole Falkland. Poco dopo la sua nascita, a causa del lavoro di truffatore del padre, i genitori divorziano e Frank si allontana dalla famiglia spezzandole il cuore. Tempo dopo per\u00f2, Maryanne si risposa, e l'amorevole patrigno, Lloyd French, dona alla bambina una famiglia molto unita e che l'ha sempre sostenuta. \u00c8 molto legata alla madre, ama Lloyd come un vero padre e parla di frequente anche dei suoi nonni.\nPer sua stessa ammissione non ha neanche una sorella, tuttavia ha due fratelli, uno dei quali \u00e8 sposato ed ha tre figli: Drake, Finn e Isaac; l'altro, Ewan, \u00e8 un soldato dell'esercito americano che lei ha sempre visto come il suo eroe e che, crescendo, l'ha aiutata ad acquisire l'autostima che le \u00e8 sempre mancata durante l'infanzia. Alle scuole medie passa due settimane al campo cheerleader ma viene espulsa per aver litigato e fatto piangere un'altra bambina pi\u00f9 piccola che le aveva rubato lo smalto, ad ogni modo dimostra di avere un innato talento per la danza che tuttavia tiene per s\u00e9 per tutta la vita dato che al primo spettacolo fatto in pubblico alle superiori rimane paralizzata dal nervosismo. Da piccola era una bambina molto timida ma supera il problema crescendo; le rimane tuttavia l'ansia da palcoscenico, che la paralizza anche davanti a una semplice telecamera.\nAppassionata fin da piccola di football americano e baseball, sport dei quali conosce addirittura giocatori e record degli anni sessanta, cio\u00e8 vent'anni prima che nascesse, non si \u00e8 mai persa un solo Super Bowl; inoltre al college ha giocato a hockey sul ghiaccio per hobby.\nLaureatasi summa cum laude alla University of Miami, circa nel 2005, il fratello Ewan la sprona a diventare una poliziotta; uscita come migliore del suo corso all'accademia di polizia, Jules ottiene la nomina a junior detective a soli 25 anni.\nViene introdotta nella serie dal secondo episodio come rimpiazzo della prima partner di Lassiter, junior detective fresca d'accademia appena trasferita a Santa Barbara si presenta inizialmente come fredda e inflessibile, tuttavia questo suo atteggiamento deriva dal sentirsi sottovalutata dai colleghi e soprattutto dal suo partner; superate le problematiche iniziali, Jules si mostra per come \u00e8 realmente, ed inizia una stretta e disponibile collaborazione, nonch\u00e9 una solida amicizia, con Shawn e Gus; oltre che un ottimo rapporto di lavoro con Lassiter, cui si contrappone efficacemente come sensibile e dolce bilanciando la natura burbera e rigida dell'uomo. Nonostante la relativa inesperienza, nel giro di poco tempo le sue abilit\u00e0 come agente vengono riconosciute e cominciano a venirle assegnate sempre pi\u00f9 responsabilit\u00e0, tanto da arrivare perfino a coprire il posto del capo e di Lassiter quando questi si assentano.\nJules abita in un appartamento nel centro cittadino assieme ai suoi due gatti domestici, uno grigio, Puffing; e uno bianco, Mr. Mitters; essa afferma che non potrebbe vivere senza di loro; quello bianco tuttavia muore nella seconda stagione.\nIl suo aiuto si rivela fondamentale in diversi episodi ma una menzione particolare va al finale della terza stagione, dove, nel duello di intelletti fra Shawn e Mr. Yang, si dimostra perfettamente in grado di risolvere gli enigmi dell'assassina seriale con grande rapidit\u00e0 anche senza che il \"sensitivo\" sia presente.\nDalla terza stagione non viene pi\u00f9 accreditata come \"junior detective\", ed \u00e8 dunque logico sia stata promossa a detective effettivo.\nIl suo rapporto con Shawn cresce notevolmente di stagione in stagione, gi\u00e0 dalla seconda sono ottimi amici e nella terza iniziano ad essere anche pi\u00f9 che amici tanto che gli rivela i suoi sentimenti nell'ultimo episodio della stagione, sfortunatamente per\u00f2 il \"sensitivo\" ritenta un appuntamento con la sua vecchia fiamma del liceo, Abigail Lytar, quella sera stessa.\nL'evento genera una certa tensione tra Jules e Shawn, e per tutta la stagione seguente il loro rapporto diviene parecchio ambiguo e vi prevale una forte gelosia per le relazioni reciproche.\nAlla fine della quarta stagione viene rapita e quasi uccisa dal serial killer Mr. Yin e, sebbene venga salvata da Lassiter e Gus, ne rimane molto turbata a livello personale e psicologico, tanto da farsi riassegnare ad un incarico d'ufficio in municipio. Ridotta all'ombra di ci\u00f2 che era viene aiutata dai colleghi e soprattutto da Shawn, grazie a cui ritrova il coraggio di tornare sul campo.\nPi\u00f9 avanti nella serie conosce il finto criminal profiler Declan Rand, da cui si sente immediatamente attratta a causa della forte somiglianza caratteriale tra questi e Shawn. Declan le rivela di non essere un vero criminal profiler per darle prova della seriet\u00e0 delle sue intenzioni e Jules ne resta profondamente colpita ed inizia una relazione sentimentale con lui, senza per\u00f2 sapere che anche Shawn era intenzionato a dirle la verit\u00e0. Vedendo il malessere del \"sensitivo\", Jules capisce di essere innamorata di lui; motivo per cui lascia Declan e rivela ci\u00f2 che prova a Shawn, scoprendo di essere ricambiata.\nIl finto sensitivo e la detective diventano dunque ufficialmente una coppia, completandosi a vicenda ed intensificando il loro rapporto di episodio in episodio, tanto da far s\u00ec che il ragazzo aiuti Jules a recuperare il rapporto con il padre. Poco dopo, vista l'intesa sentimentale con la ragazza, Shawn progetta di chiederle di sposarlo e, al termine della stagione i due decidono di tentare la convivenza acquistando poco dopo una nuova casa ed iniziando a porre le basi per un futuro insieme. La loro relazione viene tuttavia danneggiata nel momento in cui Jules realizza quale sia la verit\u00e0 dietro il talento del \"sensitivo\" e, sentendosi tradita, pur scegliendo di non smascherarlo, se ne allontana per un indeterminato periodo di pausa; che tuttavia non ha lunga durata.\nAll'inizio dell'ottava stagione viene promossa al grado di ispettrice capo del dipartimento. Successivamente, la neo-trasferita Karen Vick, le offre di operare sotto di lei come sua seconda in comando al Dipartimento di Polizia di San Francisco opportunit\u00e0 che, sebbene riluttante, Jules decide infine di accettare. Per alcuni mesi, lei e Shawn mantengono dunque una relazione a distanza che culmina nel momento in cui il \"sensitivo\" si trasferisce a sua volta. Ricongiuntisi, i due decidono di sposarsi.\nKaren Vick.\nKaren C. Dunlap, coniugata Vick, \u00e8 il capo del Dipartimento di Polizia di Santa Barbara, presso cui lavora il protagonista. Molto simpatizzante del ragazzo, essa \u00e8 comunque piuttosto severa sui suoi metodi e sulle sue molte intromissioni nei casi cui non \u00e8 stato autorizzato. \u00c8 interpretata da Kirsten Nelson e doppiata da Cinzia De Carolis.\nKaren nasce a Santa Barbara, California nel 1967 da una famiglia con una lunga tradizione nelle forze dell'ordine, cosa che, una volta cresciuta, la spinge a diventare poliziotta, mentre sua sorella maggiore, Barbara, con cui litiga per ogni inezia, diventa guardia costiera.\nLavorando come agente per il Dipartimento di Polizia di Santa Barbara conosce Henry Spencer, con cui collabora su molti casi. La sua carriera nella polizia \u00e8 stata rapida e ricca di encomi; all'inizio degli anni novanta riceve infatti una promozione che la porta a trasferirsi altrove per un periodo non precisato. Circa nel 1998 si sposa con un uomo di nome Richard Vick. All'inizio del 2005, fa ritorno a Santa Barbara e, a dicembre dello stesso anno, scopre d'essere incinta. Il 7 giugno 2006, viene nominata capo ad interim della polizia locale, sostituendo John Fenich e diventando la prima donna ad avere mai rivestito tale posizione. Essendo stata al di fuori del dipartimento per molto tempo, inizialmente Lassiter la vede come una outsider, sebbene non metta mai in discussione i suoi ordini ed il suo ruolo di comando.\nDopo aver visto in azione Shawn per cercare di salvarsi da un arresto lo assume come consulente sensitivo, seppur scettica sugli effettivi poteri paranormali del ragazzo. Il 25 agosto 2006, durante la strada per un convegno cui era diretta assieme a Lassiter, le si rompono le acque e l'uomo la portarla in ospedale aiutandola a dare alla luce la figlia Iris.\nEssa ricopre un ruolo centrale e talvolta sembra quasi far da colla tra il Dipartimento di Polizia di Santa Barbara e Psych; ed \u00e8 anche grazie a lei se nel tempo tale collaborazione diventa tanto forte. Verso la fine della seconda stagione il suo incarico viene confermato e dunque diventa ufficialmente capo della polizia.\nAl termine della quarta stagione ha l'idea di assegnare Henry Spencer all'incarico di sovraintendente alle agenzie esterne assunte dal dipartimento, inclusi i sensitivi, di modo da limitare i danni che \u00e8 solito provocare Shawn durante le sue indagini; Dopo che l'uomo accetta tale incarico ha luogo un sodalizio che risulta fruttuoso sia per il dipartimento che per la Psych.\nAlla fine della settima stagione, dopo che lo spietato consulente di polizia Harris Trout giunge in citt\u00e0 per valutare il dipartimento, la Vick, da lui giudicata inadeguata al suo ruolo, viene sospesa dall'incarico. Conclusosi il dato periodo di sospensione tuttavia, la Vick riceve una proposta di lavoro come capo del Dipartimento di Polizia di San Francisco e, dunque, vi si trasferisce assieme alla sua famiglia.\nHenry Spencer.\nHenry William Spencer Jr. \u00e8 il padre di Shawn, nonch\u00e9 autore del suo addestramento da investigatore. Detective del Dipartimento di Polizia di Santa Barbara in pensione, condivide col figlio un burrascoso rapporto che va a ricucirsi sempre di pi\u00f9 nel corso della serie. \u00c8 interpretato da Corbin Bernsen e doppiato da Saverio Moriones.\nHenry nasce a Santa Barbara, California tra il 23 novembre e il 21 dicembre 1958 da Henry Sr. ed Emma Spencer, in una famiglia che vanta una centenaria tradizione nelle forze dell'ordine. Come suo padre prima di lui dunque, Henry segue tale tradizione meticolosamente e con orgoglio, diventando uno dei migliori agenti del Dipartimento di Polizia di Santa Barbara. Ha un fratello minore di nome Jack, truffatore di professione, da lui considerato la pecora nera della famiglia. Nel 1976 sposa la fidanzata di vecchia data Madeleine, da cui l'anno successivo ha un figlio: Shawn su cui, nel desiderio che continuasse la tradizione di famiglia, proietta la sua ombra fin dalla pi\u00f9 tenera et\u00e0. Henry infatti, accortosi della memoria eidetica del figlio, lo sottopone alle pi\u00f9 svariate forme di allenamento d'intuito e di osservazione, costringendolo anche a giocare a nascondino come fosse un pedinamento, a non leggere fumetti in quanto dipingono i poliziotti come incapaci, ad imparare a giocare a scacchi prima che a scrivere, ad assistere ai processi per imparare come e quando la gente mente, a cogliere ed a memorizzare anche il pi\u00f9 sottile dettaglio in un'immagine o in una stanza. Nonostante il ragazzo si dimostri un fenomeno al punto di eclissare completamente le abilit\u00e0 paterne, Henry non si mostra mai contento di lui o soddisfatto dei suoi risultati e lo tratta sempre con sufficienza, sebbene in realt\u00e0 lo faccia solo affinch\u00e9 non si monti la testa. La carriera di Henry nella polizia \u00e8 stata estremamente veloce e ricca di encomi, tanto che gi\u00e0 nel 1978 era sergente e ricevette la medaglia al valore per aver arrestato un pericoloso dinamitardo, azione che gli valse inoltre il titolo di eroe cittadino. Viene promosso a detective soli 12 anni dopo, nel 1990, ed incomincia a lavorare abitualmente in squadra con Lou Gamble, Jack Atwater e Jerry Carp, instaurando con essi anche una solida e duratura amicizia nel corso degli anni. Successivamente, il 15 ottobre 1992, Henry divorzia dalla moglie Madeleine, la quale da tempo non riusciva pi\u00f9 a tollerare il fatto che il marito mettesse la carriera davanti alla famiglia; inoltre essa stessa aveva ricevuto un'importante offerta di lavoro per cui non avrebbe pi\u00f9 potuto restare a Santa Barbara. A seguito di ci\u00f2, Shawn colpevolizza il padre per l'accaduto e, tre anni dopo, ottenuto il diploma, abbandona le mura paterne e rinuncia apertamente a intraprendere una carriera nelle forze dell'ordine, cosa che mina definitivamente il rapporto tra padre e figlio, i quali interrompono i contatti proprio in questo periodo. Pochi anni dopo, circa nel 1999, Henry va in pensione.\nAll'inizio della serie, Henry e Shawn non si parlano ne vedono da circa 11 anni; nel momento in cui il ragazzo si finge un sensitivo al fine di salvarsi dalla prigione e finisce con il risolvere un caso di rapimento ottenendo il sostegno della polizia e fondando una agenzia investigativa con l'amico Gus, la Psych, i due si rincontrano e, seppure Henry si dica contrariato e indispettito dall'attivit\u00e0 del figlio, considerandola addirittura come un progetto destinato a finire male poich\u00e9 basato su un enorme menzogna, decide di dare il suo aiuto a Shawn in tutti i modi possibili, tramite la sua grande esperienza, il suo supporto tecnico e le sue conoscenze nel Dipartimento di Polizia di Santa Barbara, in particolare Karen Vick, con cui sembra essere in rapporti di intima amicizia da parecchio tempo. Nel corso della serie, grazie a tale attivit\u00e0, padre e figlio incominciano a riallacciare i loro rapporti, dimostrando in pi\u00f9 di una occasione un sincero affetto reciproco. Dopo che nella terza stagione Madeleine, brevemente tornata a Santa Barbara, racconta a Shawn la verit\u00e0 sui motivi che hanno portato al suo divorzio da Henry, il ragazzo sembra capire e iniziare a perdonare il genitore. Verso la fine della terza stagione, dopo l'arresto di Mr. Yang da parte di Shawn, i rapporti tra Henry e l'ex-moglie, salvata dalle grinfie del criminale, si iniziano a riallacciare, tanto che decidono di vedersi molto pi\u00f9 di frequente. Alla fine della quarta stagione, la Vick ha l'idea di assegnargli l'incarico di consulente di collegamento con le agenzie esterne assunte dal dipartimento, inclusi i sensitivi, di modo da limitare i danni che \u00e8 solito provocare Shawn durante le sue indagini. Henry accetta tale incarico di buon grado, dando luogo a un sodalizio che risulter\u00e0 fruttuoso sia per il dipartimento che per la Psych. Nell'ultimo episodio della sesta stagione, dopo avere riaperto un caso di omicidio irrisolto scoprendo che i suoi vecchi amici Lou e Jack erano corrotti e l'avevano insabbiato, Henry lascia definitivamente il dipartimento per godersi la pensione e passare pi\u00f9 tempo col figlio. Dimessosi dalla carica di consulente di collegamento, Henry contatta l'ultimo dei suoi vecchi colleghi, Jerry, e gli rivela la verit\u00e0 sui due compagni d'indagini scoprendolo a sua volta coinvolto nel fatto, cosa che porta il vecchio amico a sparargli in pieno petto per metterlo a tacere. Soccorso per tempo dal figlio, l'uomo riesce tuttavia a sopravvivere allo sparo e, dopo pochi mesi, viene dimesso dall'ospedale. Di seguito all'evento Madeleine torna a vivere con lui per aiutarlo a rimettersi. Durante questo periodo di ritrovata vicinanza, i sentimenti sopiti dalla coppia iniziano a riaffiorare; sebbene a causa del suo lavoro la donna sia costretta a ripartire da li a breve. Nella stagione conclusiva, Henry vende la sua casa alla famiglia di Lassiter e si trasferisce in un meno impegnativo appartamento con la ferma intenzione di ricominciare la sua vita lasciandosi alle spalle il divorzio. Al termine della serie diviene un professore di criminologia.\nHenry \u00e8 stato creato sulla figura del padre di Steve Franks, autore della serie, il quale anch'egli ex poliziotto addestr\u00f2 il figlio fin dall'infanzia per fargli seguire le sue orme. Di tutti gli esercizi che gli faceva fare il padre quello che Franks trovava pi\u00f9 fastidioso era proprio quello di ricordarsi quanti cappelli c'erano in una stanza dopo aver chiuso gli occhi, stesso esercizio che Henry fa fare a Shawn nella prima scena dello show.\nPersonaggi secondari.\nBuzz McNab.\nBusby \"Buzz\" McNab \u00e8 un agente del Dipartimento di Polizia di Santa Barbara dall'acume piuttosto scarso ma estremamente gentile e benvoluto. Nonostante il suo ruolo sia tra i pi\u00f9 secondari della serie, McNab \u00e8 una delle guest star pi\u00f9 amate dai fan. \u00c8 interpretato da Sage Brocklebank e doppiato da Federico Di Pofi.\nMcNab nasce a Santa Barbara, California l'11 settembre 1975, in una famiglia piuttosto facoltosa. Sui suoi parenti, cos\u00ec come su ogni dettaglio della sua vita privata, non vengono date informazioni. Si sa tuttavia che, nonostante le agiate condizioni economiche, decide fin da bambino di arruolarsi nelle forze dell'ordine all'interno del Dipartimento di Polizia di Santa Barbara.\nSecondo quanto dichiarato da Shawn, McNab aveva un tatuaggio dei Baha Men che ha fatto cancellare quando \u00e8 entrato in polizia.\nAll'inizio della serie McNab presta servizio come poliziotto da diversi anni e la sua aspirazione maggiore sarebbe diventare un detective, a tale scopo tenta pi\u00f9 volte l'esame di abilitazione ma tutte le volte fallisce a causa del suo scarso acume.\nDopo una relazione di lunga durata, McNab sposa la fidanzata, Francine, nell'episodio \"Telefono amico\" e Shawn, come dono di nozze, gli regala un gatto europeo tigrato dal pelo lungo, che ironicamente il poliziotto battezza Tabby.\nIl suo ruolo nella serie \u00e8 estremamente di secondo piano, oltre ad essere una sorta di facchino per il dipartimento e principale antistress di Lassiter, McNab non partecipa mai direttamente alle indagini, tuttavia \u00e8 sempre presente agli arresti, ammanettando i colpevoli o guidando la volante con cui vengono trasportati via. Inoltre ha rischiato la vita tre volte nel corso della serie:\nNonostante tutto per\u00f2, \u00e8 sempre riuscito miracolosamente a scampare a ogni pericolo rimanendo pressoch\u00e9 indenne.\nAl termine della settima stagione, dopo che lo spietato consulente di polizia Harris Trout assume il controllo del dipartimento, McNab viene licenziato per via del suo secondo lavoro come spogliarellista; ma viene in seguito riassunto da Lassiter non appena questi \u00e8 nominato nuovo capo della polizia di Santa Barbara e, nel finale della serie, riceve l'agognata promozione a detective divenenedo il partner di Brannigan.\nWoody il coroner.\nDr. Woodrow Juniper \"Woody\" Strode \u00e8 il coroner operante presso il Dipartimento di Polizia di Santa Barbara a partire da met\u00e0 della quarta stagione. Nonostante il suo incarico, \u00e8 un personaggio oltremodo grottesco, nonch\u00e9 una delle guest star pi\u00f9 ricorrenti ed amate dai fan. \u00c8 interpretato da Kurt Fuller e doppiato da Germano Basile.\nWoody nasce a Los Angeles, California nel 1954. Della sua vita non si sa quasi nulla, salvo che non ha mai conosciuto i suoi genitori e che negli anni settanta entra a far parte del movimento Hippy assieme alla fidanzata \"Lolly-Pop\", con la quale fa uso massiccio di sostanze stupefacenti e commette dei non meglio specificati crimini per i quali \u00e8 ricercato nelle Filippine. Successivamente ottiene un dottorato in medicina legale presso la facolt\u00e0 di medicina di Santa Barbara e intraprende la carriera di coroner nella citt\u00e0 natale.\nNonostante le numerose stravaganze, e un arresto per avere venduto cadaveri a dei \"collezionisti privati\", Woody diviene rapidamente un nome molto rispettato all'interno dell'ambiente medico-legale, tanto da essere considerato la maggiore autorit\u00e0 in materia d'esecuzione di autopsie dell'intera Costa del Pacifico.\nSi sposa all'incirca nei primi anni novanta, e nonostante sua moglie, Elaine, sia inverosimilmente infedele egli si dimostra sempre pronto a perdonarla e dichiara di avere un matrimonio aperto e \"senza segreti\", a riprova di ci\u00f2 \u00e8 al corrente di ognuna delle numerose scappatelle della consorte; dalla quale ha una figlia nel 1996, Missy, che studia al liceo artistico cittadino e frequenta un corso di fotografia. Puntualmente tuttavia, lo stesso Woody dimostra di non essere particolarmente rispettoso della monogamia, tentando in pi\u00f9 occasioni di sedurre il capo Vick. Viene infatti lasciato intendere che in realt\u00e0 lui e sua moglie vivano separati da diversi anni.\nNel 2010 ottiene il posto di medico legale capo presso il Dipartimento di Polizia di Santa Barbara e vi si trasferisce con la famiglia incominciando una stretta collaborazione con Psych e con la polizia locale, dimostrandosi tanto utile alle indagini da prendendovi parte in maniera progressivamente sempre pi\u00f9 attiva.\nNella settima stagione, Woody divorzia ufficialmente dalla moglie e, per un certo periodo, va a vivere in una roulotte ospitandovi anche Shawn nei primi giorni del periodo di separazione di questi con Jules; in seguito tuttavia, il medico legale lascia anche tale abitazione per rendere l'obitorio la sua residenza a tutti gli effetti.\nWoody compare in quasi ogni episodio della serie a partire dalla quarta stagione, spesso solo in piccoli camei.\nAbigail Lytar.\nAbigail \"Abby\" Lytar \u00e8 l'ex-fidanzata di Shawn, e l'unica donna che egli abbia mai amato oltre a Jules.\nShawn, infatuato di lei fin dai tempi del liceo, non ha mai avuto il coraggio di chiederle di uscire prima del giorno successivo alla consegna del diploma, quando la invita ad andare al Luna Park. Abigail accetta ma, la sera dell'appuntamento, per la prima volta nella sua vita, il ragazzo viene preso dal panico e, troppo nervoso per presentarsi, rimane a fissarla da lontano mentre lo aspetta sul molo finch\u00e9 non se ne va.\nTredici anni dopo i due, ormai adulti, si rincontrano alla rimpatriata della loro scuola e verso la fine della serata il ragazzo le rivela la verit\u00e0 sull'appuntamento mancato di quel giorno. Abigail lo perdona e, nonostante Shawn sia combattuto tra i sentimenti provati per lei e quelli provati per Jules, i due decidono infine di darsi una seconda possibilit\u00e0 nell'episodio \"Indovina indovinello\".\nAbigail appare in seguito in quasi tutti gli episodi della quarta stagione, diventando la fidanzata ufficiale di Shawn e spesso anche sua assistente nelle indagini. Nell'episodio \"Incidente aereo\" cerca di far riappacificare il ragazzo con suo padre ma visti gli scarsi risultati decide di smettere di fargli pressioni; sebbene in realt\u00e0 nel finale Henry ammetta di voler bene al figlio senza per\u00f2 che ci sia qualcuno a sentirlo. In \"Omicidio a Bollywood\", viene portata da Shawn a far visita alla centrale di polizia di Santa Barbara e qui incontra la rivale Jules e Lassiter, che approfitta della sua presenza per umiliare Shawn davanti ai suoi occhi, in modo che questi divenga tanto determinato a risolvere il caso per vendicarsi dell'affronto da riuscirci. Nello stesso episodio Shawn la porta alla festa dei colori nel quartiere Ind\u00f9 di Santa Barbara. Nell'episodio \"La piastrina di riconoscimento\" parte per sei mesi per l'Uganda aderendo ad un progetto umanitario chiamato \"Un bambino nel mondo\", con gran dispiacere di Shawn, che decide tuttavia di aspettare il suo ritorno mantenendo una relazione a distanza.\nTornata in citt\u00e0 ne \"Sulla scia di Hitchcock\", viene rapita da Mr. Yin appena scesa dall'aereo. Il serial killer d\u00e0 a Shawn un ultimatum: nel giro di un'ora dovr\u00e0 decidere se salvare Abigail o Jules, poste a grande distanza l'una dall'altra; il ragazzo sceglie di salvare Abigail e lascia a Lassiter e Gus il salvataggio di Jules. Nonostante l'operazione riesca con successo, Abigail ne esce distrutta e decide di lasciare il \"sensitivo\", non potendo sopportare i rischi comportati dal suo lavoro.\nMr. Yin &amp; Mr. Yang.\nMr. Yin e Mr. Yang sono una coppia di serial killer di Santa Barbara attivi da 13 anni al periodo della loro prima apparizione sugli schermi; essi possono essere considerati i principali antagonisti della serie dal momento che compaiono in pi\u00f9 episodi e che sono stati gli unici avversari capaci di mettere veramente alla strette il protagonista, il finto sensitivo Shawn Spencer. Sono interpretati da Peter Weller (Yin) e Ally Sheedy (Yang) e rispettivamente doppiati da Oreste Rizzini e Pinella Dragani.\nMr. Yin.\nKarl Rotmensen nasce a Santa Barbara, California all'incirca nel 1947. A suo dire \u00e8 sempre stato avverso alle pratiche conformiste e questo \u00e8 stato il motivo per cui ha deviato verso la strada della follia; nella sua mente provocare sofferenza o morte \u00e8 puro divertimento o analisi scientifica; tuttavia egli non segue la logica e i suoi delitti sono semplicemente dettati dagli impulsi e dal sadismo. Non lascia indizi o tracce del suo passaggio, salvo che quando vuole farsi trovare. Si diverte soprattutto a vedere le reazioni delle sue vittime quando li pone di fronte a una scelta ed \u00e8 ossessionato dai film di Alfred Hitchcock. Dotato di una mente geniale, Rotmensen si \u00e8 costruito una facciata di rispettabilit\u00e0 costruendosi una fama internazionale di stimato professore, arrivando perfino a guadagnarsi una cattedra all'universit\u00e0 di Santa Barbara. In questo modo \u00e8 sempre rimasto al di sopra dei sospetti ed ha potuto iniziare la sua carriera criminale assistito dalla figlia. La sua prima vittima \u00e8 stata uccisa nel 1995, quindi uccise sei persone, dopo aver sfidato e battuto i migliori detective del dipartimento in un gioco al gatto e al topo. Nei quattordici anni successivi uccide con la stessa modalit\u00e0 altre due persone. La sua identit\u00e0 non viene mai scoperta nonostante tutti gli omicidi e perci\u00f2 i giornali lo dichiareranno \"nemico pubblico\", dopo averlo ribattezzato \"Mr. Yang\", per l'abitudine di lasciare un Tao sulla scena di ognuno dei suoi delitti.\nDopo un breve periodo di inattivit\u00e0, ritorna in azione nell'episodio \"Indovina indovinello\", dove si diletta in una sfida di intelletti con Shawn, nel corso della quale il falso sensitivo accusa pi\u00f9 di un colpo portato a segno da Rotmensen. Il ragazzo lo prende subito molto seriamente, specie quando viene rapita sua madre, Madeleine Spencer, il \"sensitivo\" riesce infine a trovare ed arrestare la figlia di Rotmensen dopo aver salvato la madre. Erroneamente le autorit\u00e0 crederanno che la donna sia il fantomatico Mr. Yang e la rinchiuderanno in un manicomio dopo averle attribuito la colpa delle uccisioni paterne.\nA questo punto appare ufficialmente nella serie, nell'episodio \"Sulla scia di Hitchcock\", le autorit\u00e0, sconvolte dalla scoperta della sua esistenza, lo credono un semplice assistente di Yang e dunque lo ribattezzano Mr. Yin. Mary Lightly propone per primo l'idea che Yang non agisse da sola durante gli eventi di \"Indovina indovinello\": la teoria si rivela essere esatta, dato che Mr. Yin inizia ad assassinare una serie di persone lasciandosi dietro una scia di prove che porta Shawn ad accusare Mary. Tale accusa si rivela sbagliata e voluta da Yin, che attira Mary in trappola e lo uccide come la \"madre\" uccide il detective Arbogast in \"Psycho\". In seguito rapisce Jules e Abigail e contatta telefonicamente Shawn per dirgli che potr\u00e0 salvarne solo una. Shawn sceglie di recarsi da Abigail e la trova legata sul fondo di un pontile; quando giunge sul posto anche Yin si trova l\u00ec e costringe il ragazzo a una seconda scelta: arrestarlo o salvare Abigail. Il \"sensitivo\" sceglie di soccorrere la ragazza e lascia fuggire Yin.\nLa sua ultima apparizione avviene nell'episodio \"Il gran finale\", dove addestra una ragazza, Allison Cowley, al fine di rimpiazzare la figlia nelle sue imprese omicide. Per chiudere definitivamente il paragrafo con il \"sensitivo\" decide inoltre di introdurla nella centrale di polizia come presunta vittima di un rapimento da parte sua; il vero intento dell'uomo \u00e8 in realt\u00e0 attirare Shawn e Gus in trappola, confrontarli faccia a faccia e infine ucciderli. Rotmensen riesce perfettamente nei primi due intenti, ma sul finale viene tradito dalla figlia, la quale, infuriata per la sua mancanza di umanit\u00e0, lo pugnala al petto con una siringa contenente \"L'Ultimo Bacio\", una sostanza letale da lui stesso creata.\nKarl Rotmensen, il pi\u00f9 temuto assassino seriale di Santa Barbara, muore cos\u00ec per mano dalla sua prima discepola, rivolgendole contro le sue ultime parole di odio e lasciandosi alle spalle una scia di undici morti.\nMr. Yang.\nMs. Rotmensen \u00e8 la giovane figlia di Karl Rotmensen, da sempre addestrata dal padre al fine di seguirlo nella sua follia omicida. Da giovane incontra Shawn Spencer mentre questi faceva un giro in bicicletta per il quartiere e si infanatichisce del ragazzo comprendendo a prima vista il suo grande potenziale. La ragazza si fa dunque scattare una foto assieme al giovane da sua madre.\nNegli anni successivi segue il padre in tutti i suoi misfatti, mantenendo per\u00f2 un'ossessione morbosa per il \"sensitivo\", che monitorer\u00e0 in ogni istante intenzionata a incontrarlo di nuovo; ragione per la quale nel suo episodio d'esordio, \"Indovina indovinello\", si fa arrestare quando scopre che \u00e8 Shawn a dargli la caccia. Erroneamente le vengono imputati dalle autorit\u00e0 tutti i crimini del padre ed \u00e8 quindi creduta essere il fantomatico serial killer Mr. Yang. Approfittando di ci\u00f2 essa, durante il faccia a faccia col \"sensitivo\" prima dell'arresto, rivela la sua intenzione di scrivere un libro sulla loro sfida e che quella \u00e8 solo \"la fine dell'inizio\" poich\u00e9 loro due \"lavoreranno ancora insieme\" in futuro.\nIl libro di cui parlava Yang esce nel corso della quarta stagione, intitolato \"\"From Serial Dater to Serial Killer: How Murder Kept Me Skinny\"; approssimativamente traducibile in: \"Da appuntamenti seriali ad assassina seriale: come l'omicidio mi mantiene magra\"\".\nNell'episodio \"Sulla scia di Hitchcock\", il padre della donna, identificato dalla polizia come \"Mr. Yin\", inizia a mietere vittime mentre lei \u00e8 in prigione. Shawn \u00e8 costretto a chiedere di farle visita nella sua cella al manicomio, una cella completamente bianca e grigia per via della tendenza di Yang a divenire violenta quando ha a che fare con i colori. L'assassina seriale dice di non saper nulla di ci\u00f2 che Yin sta facendo ma d\u00e0 comunque a Shawn alcuni piccoli indizi nascosti che lo porteranno a fermare i piani omicidi dell'uomo, senza per\u00f2 riuscire ad arrestarlo.\nNell'episodio \"Il gran finale\", Psych si rivolge a lei per cercare di catturare Yin, e per questo le viene concesso di essere brevemente rilasciata dal manicomio. Alla fine dell'episodio viene rivelato il grado di parentela tra i due e la verit\u00e0 su chi sia la mente criminale dietro tutti gli omicidi commessi. Per mettere finalmente fine alla follia del padre, incapace fino all'ultimo di amarla per quello che \u00e8, Yang lo pugnala con una siringa di veleno letale e successivamente viene messa di nuovo sotto custodia.\nNel film TV \"\", Shawn chiede l'aiuto della donna per arrestare un criminale fuggito dal medesimo manicomio in cui essa era internata e con il quale era in stretto contatto. Quando per\u00f2, nel corso delle indagini, Yang evade ed emerge l'attrazione nutrita verso il fuggitivo, Shawn si convince sia lei la colpevole della nuova scia di omicidi lasciatasi dietro dall'uomo e l'accusa di aver tradito la sua fiducia. Furiosa, Yang tenta di far capire al \"sensitivo\" che in realt\u00e0 desiderava solo aiutare il compagno di prigionia a provare la sua innocenza ma rimane inascoltata; pur sentendosi ferita dal comportamento del ragazzo, nel momento in cui esso viene assalito da una figura incappucciata ed appeso a un cappio, Yang corre in suo soccorso venendo ferita all'addome e muore tra le sue braccia in seguito a un'apparizione di Mary Lightly come suo angelo custode che le promette di mettere una buona parola per lei in Paradiso.\nLe sue ceneri vengono poi prese in consegna da Shawn.\nMary Lightly.\nDr. Marion \"Mary\" Lightly III \u00e8 uno psicologo criminale ossessionato da Mr. Yang e Mr. Yin.\nMary conosce tanto bene i modus operandi dei due serial killer da far sospettare pi\u00f9 volte di essere coinvolto nei loro crimini, sebbene tali accuse si rivelano essere infondate e le sue conoscenze derivanti solo dalle sue grandi abilit\u00e0 investigative. \u00c8 caratterizzato da dei modi di fare parecchio strani e a tratti raccapriccianti: mangia solo cibo in scatola, per stringere la mano porge solo l'indice, il medio e l'anulare, porta sempre dei pesi alle caviglie e ha espresso pi\u00f9 volte l'intenzione di iniziare a giocare a racquetball. Ha studiato i casi di Mr. Yang per quattordici anni ed \u00e8 diventato praticamente ossessionato dal serial killer, di cui ammira smodatamente l'ingegno.\nMary compare per la prima volta nell'episodio \"Indovina indovinello\", dove segue Shawn e Gus per tutta la durata della loro indagine e si rivela di grande aiuto per riuscire ad arrestare Mr. Yang; sebbene concluso l'arresto si chieda cosa fare della sua vita da l\u00ec in avanti.\nRicompare poi nell'episodio \"Sulla scia di Hitchcock\", dove rivela a Shawn e Gus la sua teoria secondo cui Yang avesse un assistente rimasto dietro le quinte: Mr. Yin. Nel momento in cui tale ipotesi si rivela essere esatta, Shawn teorizza sia Mary l'assistente in questione; il sospetto cade tuttavia quando, durante le indagini, Mary rimane ucciso da Mr. Yin in persona in una scena che mima la morte del personaggio di Martin Balsam, il detective Arbogast, nel film di Alfred Hitchcock \"Psycho\". Eroicamente morto tra le braccia di Shawn, i suoi funerali si tengono nel finale dell'episodio con un corteo composto unicamente da Shawn, Gus e dalla vecchia madre dell'uomo, vestiti da giocatori di racquetball in omaggio alla passione mai intrapresa dal fu Mary Lightly.\nIl personaggio fa un ultimo paio di comparse post-mortem, una ne \"Il gran finale\" dove Shawn, Gus, Lassiter e Jules ritrovano alcuni video-diari contenenti delle sue riflessioni personali; le quali portano il \"sensitivo\" ad identificare Yin come il vero assassino seriale e Yang come una semplice pedina nelle sue mani, e l'altra nel film TV \"\" dove appare ad una Yang morente in veste di suo angelo custode promettendole che far\u00e0 del suo meglio per mettere una buona parola per lei in Paradiso.\nPierre Despereaux.\nPierre Despereaux, alias Royston Cornwallis \"Roy\" Staley, \u00e8 un ladro d'arte internazionale apparentemente inafferrabile, che come segno del suo passaggio lascia una sigaretta accesa sul luogo del furto. Shawn rivela, nell'episodio \"Il furto della corona\", che in realt\u00e0 non ha mai rubato niente ed \u00e8 sempre stato d'accordo coi proprietari delle opere rubate per organizzare delle truffe a scopo di estorsione, costruendosi cos\u00ec una fama fittizia di astuto ladro. A dispetto del cognome cajun pare avere discendenze britanniche.\nDopo la cattura lui e Shawn rimangono in contatto via e-mail ed \u00e8 proprio Despereaux ad invitare il \"sensitivo\" a Vancouver prima della sua estradizione nell'episodio \"Il ladro gentiluomo\", con l'intento di commettere un ultimo colpo sotto il suo naso forte dell'alibi della prigione; sfortunatamente la situazione degenera e viene incastrato per omicidio, quindi evade e collabora con Psych per dimostrare la sua innocenza.\nTerminato l'episodio viene estradato negli Stati Uniti da Lassiter. Qui, a seguito di un lungo processo, viene condannato all'ergastolo ma, grazie al suo avvocato, richiede un ricorso in appello e, in attesa che venga accolto o respinto ottiene la libert\u00e0 su condizionale.\nNell'episodio \"Indiana Shawn alla ricerca del tesoro segreto\", Shawn lo contatta per chiedergli aiuto in un caso riguardante un furto d'arte e l'uomo accetta ma, nel corso dell'indagine, apparentemente muore durante un inseguimento in barca con la banda di ladri. Alla fine dello stesso episodio tuttavia, riappare per soccorrere Shawn e Gus dai criminali a cui davano la caccia e rivela di aver falsificato la sua morte unicamente per evitare la condanna.\nFelice che l'uomo sia vivo, Shawn decide di permettergli la fuga, motivo per il quale Despereaux torna a darsi alla macchia.\nNell'episodio \"La residenza reale\", Despereaux contatta Shawn e Gus per farli recare in Inghilterra raccontandogli di essere in realt\u00e0 un'agente dell'Interpol rimasto sotto copertura per anni ed ora richiamato in servizio. Il piano dell'uomo pare sia di far infiltrare i due in una gang per sventarne un colpo ed arrestarne i membri, tuttavia nel corso dell'episodio viene insinuato il dubbio che l'uomo, infiltratosi nell'organizzazione internazionale, si stia solo servendo dei due per i suoi scopi. Conclusasi l'operazione con l'arresto dei criminali, non \u00e8 chiaro se Despereaux fosse effettivamente un'agente dell'Interpol o avesse programmato tutto per fare il colpo al posto della gang arrestata.\nDeclan Rand.\nDeclan Rand \u00e8 un ragazzo ricco, brillante e geniale che si finge un criminal profiler. Data la funzionalit\u00e0 del suo ruolo, speculare a quello del protagonista, Declan \u00e8 il primo personaggio a scoprire l'inganno di Shawn e dei suoi finti poteri extrasensoriali.\nDeclan \u00e8 esattamente identico a Shawn in tutto e per tutto, incluso il senso dell'umorismo pungente e sarcastico, le bizzarre passioni, gli atteggiamenti eccentrici e maniacali, il bisogno costante di attenzione e la straordinaria abilit\u00e0 investigativa. Fondamentale differenza tra Declan e Shawn \u00e8 la maggiore maturit\u00e0 e adattabilit\u00e0 alle situazioni del primo. Inoltre, come Shawn \u00e8 dotato di una memoria eidetica, Declan \u00e8 dotato di una straordinaria capacit\u00e0 mentalista.\nFiglio di uno psichiatra, Declan viene istruito dal padre all'analisi della psicologia umana fin da bambino nella speranza che seguisse le sue orme; crescendo, nonostante le sue abilit\u00e0 eclissassero quelle del padre, Declan decide di non seguirne le orme e per anni vive in maniera autonoma divenendo gestore di un piccolo fondo di investimento finch\u00e9, nel 2004, decide di scommettere tutto nel mercato immobiliare diventando ricchissimo. Raggiunto il benessere economico decide di realizzare il suo pi\u00f9 grande sogno: cucinare sushi, dato l'eccessiva durata del corso tuttavia, opt\u00e0 poi per falsificare una laurea in psicologia ad Harvard e inizia a spacciarsi per un criminal profiler, forte delle sue abilit\u00e0 mentaliste. Lavorando alla risoluzione di crimini unicamente per proprio divertimento, nell'episodio \"La lista d'attesa\", Declan finisce ad indagare su una misteriosa serie di omicidi a Santa Barbara ed a collaborare con Psych e con la polizia locale per catturare l'assassino. Durante l'indagine attira su di s\u00e9 l'invidia e l'odio di Shawn, dato che in breve tempo riesce ad avere un rapporto di stima maggiore di quanto ne avessero riservato a lui nonostante i cinque anni di collaborazione; oltretutto, indagando insieme, Shawn e Declan scoprono i vicendevoli inganni, creando cos\u00ec una situazione di stallo dovuta al fatto che nessuno dei due intenda smascherare l'altro. Declan diviene rivale di Shawn anche a livello personale, dato che riesce a conquistare Jules e ad avviare con essa una relazione sentimentale.\nNell'episodio \"Una o due vie d'uscita\" Shawn sorprende Jules dopo che ha passato la notte a casa di Declan e capisce la seriet\u00e0 delle intenzioni dell'uomo, che nel frattempo ha deciso di essere onesto su qualsiasi cosa e non mentirle pi\u00f9, smettendo perfino di fingersi un criminal profiler e trova un nuovo passatempo come pilota, con tanto di regolare brevetto di volo. Dopo aver aiutato Psych in un nuovo caso per quella che giura essere l'ultima volta, decide di partire con la fidanzata alla volta della costiera amalfitana per una vacanza di due settimane. Prima della partenza tuttavia Jules si rende conto di essere innamorata di Shawn.\nNell'episodio \"Il ladro gentiluomo\" viene rivelato da Jules che lei e Declan si sono lasciati prima della partenza.\nCurt Smith.\nIl cantante e bassista britannico, noto per la sua militanza nei Tears for Fears, interpreta nella serie una versione romanzata di se stesso.\nLa sua prima apparizione avviene nell'episodio \"La lista d'attesa\", in cui viene assunto dal finto criminal profiler Declan Rand come musicista privato e costretto a suonate ininterrottamente \"Everybody Wants to Rule the World\". Al termine dell'episodio, come ringraziamento per averlo scagionato da un'accusa di omicidio, Declan decide di \"prestare\" il musicista a Shawn e Gus per suonare al matrimonio di un loro amico ma, durante la cerimonia, Smith finisce con l'ubriacarsi e danneggiare il salone del ricevimento.\nSuccessivamente, in occasione del centesimo episodio della serie, \"Psych 100\", appare nuovamente alla villa di un suo amico e collega recentemente scarcerato. Qui finisce con l'essere aggredito due volte dalla pantera nera domestica dell'uomo e ferito da una pallottola allo stomaco dal suo maggiordomo ma, fortunatamente, sopravvive.\nFa un'ultima comparsa nell'episodio \"Un incubo su una strada statale\" dove, in uno degli incubi di Gus, viene sbranato da un'orda di zombie.\nMarlowe Viccellio.\nMarlowe Viccellio, coniugata Lassiter \u00e8 una donna taciturna, introversa, fragile e leggermente timida ma dotata di un pungente senso dell'umorismo e di un grande fascino. Essa presenta numerosi punti in comune con Lassiter (in primis la passione per Clint Eastwood) con cui avvier\u00e0 una intensa relazione sentimentale fino a divenirne la seconda moglie.\nNata in una famiglia disfunzionale, lei e suo fratello maggiore, Adrian Viccellio, hanno sempre dovuto cavarsela da soli e fare affidamento l'uno sull'altra. Quando Adrian si scopre malato di un morbo del sangue tanto raro e difficile da curare che gli venne tolta l'assicurazione medica, Marlowe lo aiuta a derubare le banche del sangue al fine di ottenerne per delle trasfusioni. Col tempo tuttavia, Adrian, necessitante di un numero sempre maggiore di plasma, incomincia ad aggredire delle persone per prelevarne; cos\u00ec facendo attira l'attenzione della polizia, che finisce per\u00f2 per indagare su Marlowe.\nNell'episodio \"Una vampira... molto poco vampira\", la donna conosce Carlton Lassiter ed incomincia con lui una intensa storia d'amore. Nel momento in cui l'ispettore scopre le prove della colpevolezza di Marlowe nei futi di sangue per\u00f2, \u00e8 costretto ad arrestarla. Non sopportando l'idea che l'amato la veda come un'assassina desiderosa unicamente di servirsi di lui per sviarne i sospetti, Marlowe confessa la storia del fratello portando da li a breve al suo arresto; rasserenata dal fatto che in prigione avr\u00e0 le cure mediche necessarie.\nProcessata per furto, Marlowe viene condannata a un periodo tra 6 e 18 mesi di reclusione. Nel frattempo porta avanti per\u00f2 la sua relazione con Lassiter, che decide di aspettarla fino al termine della sua breve condanna; la quale le viene ulteriormente accorciata dopo che, nell'episodio \"Lotta alle gang\", aiuta a risolvere un caso di tentato omicidio reperendo informazioni da alcune compagne di cella.\nNell'episodio \"Il circo\", Marlowe viene rilasciata e, dopo aver risolto alcuni problemi derivati dalla libert\u00e0 condizionata, va a convivere con Lassiter nell'appartamento 536 del Prospect Gardens da lui appositamente acquistato; convolando a nozze con il detective nel successivo episodio: \"Il grande giorno\". Successivamente, nell'episodio \"Cogli l'attimo\", annuncia di essere incinta e, poco tempo dopo, nell'episodio \"Delitto nel chiosco\", da alla luce Lilly Nora Lassiter.\nRachael.\nRachael \u00e8 una giovane nutrizionista britannica di origine indiana laureata ad Oxford e dotata di un grande carisma che, pur avendo un teso rapporto di scarsa sopportazione reciproca con Shawn, inizia una relazione sentimentale con Gus.\nDel suo passato non viene rivelato quasi nulla, salvo che per un certo periodo \u00e8 stata sposata e, nel 2005, ha avuto un figlio; Maximus, per il bene del quale ha mantenuto dei rapporti amichevoli con l'innominato ex-marito.\nLa sua prima apparizione avviene nell'episodio \"Incontri pericolosi\", in cui Gus la conosce attraverso il sito per single \"SoulMateConnection.com\". Notando la chimica tra i due, Shawn si ingelosisce attirandosi immediatamente addosso le sue antipatie. Col tempo per\u00f2, resisi conto del reciproco affetto nutrito per Gus, il \"sensitivo\" e Rachael decidono di instaurare una sorta di riluttante amicizia.\nRachael appare in seguito in quasi tutti gli episodi della settima stagione in veste di fidanzata ufficiale di Gus, il quale \u00e8 tanto coinvolto dalla loro relazione da iniziare a desiderare di farsi carico anche di Maximus e diventare per lui una sorta di figura paterna. Nonostante alcuni alti e bassi dovuti principalmente al carattere ansioso dell'uomo, la loro relazione procede a gonfie vele fino a quando, nell'episodio \"Morte in diretta\", Rachael non \u00e8 costretta a far ritorno in Inghilterra per risolvere dei problemi dovuti al suo visto d'ingresso.\nQualche giorno dopo la sua partenza per\u00f2, Gus riceve da lei una lettera che sembra turbarlo notevolmente, ma su cui non viene fatta luce.\nHarris Trout.\nHarrison \"Harris\" Trout \u00e8 l'ossessivo-compulsivo, spietato, burbero, eccentrico, germofobo ed amorale consulente di polizia assunto dal municipio per incrementare l'efficienza del Dipartimento di Polizia di Santa Barbara. Personaggio rappresentato come eufemistico \"cattivo\" di turno, Trout \u00e8 contraddistinto da una serie di comiche nevrosi: odia essere toccato, consuma una barretta energetica ogni ora, regola la giornata con un temporizzatore, \u00e8 ossessionato dall'idea di perdere la vista e odia ogni suo familiare fino all'esasperazione.\nNato a Boston, in una famiglia disfunzionale segnata dal divorzio dei genitori, Trout rimane in seguito orfano di padre. Crescendo, presta servizio come agente nella citt\u00e0 di Newark e fa carriera nelle forze dell'ordine in maniera impeccabilmente rapida, tanto da diventare capo sia della polizia di Baltimora che di quella di Filadelfia per arrivare infine al grado di capo sovrintendente costruendosi una fama di sentenziatore crudele ed inclemente, che lo rende temuto da innumerevoli dipartimenti.\nIl suo esordio nella serie, nell'episodio \"Non fidatevi di lui\", sconvolge drasticamente lo status quo; difatti, dopo aver ascoltato per bocca dei protagonisti la cronaca di una loro indagine tipo, interviene di conseguenza assumendo il controllo del dipartimento, sospendendo la Vick, degradando Lassiter e licenziando sia McNab che la Psych.\nNell'episodio \"Cogli l'attimo\" un uomo attenta alla vita di Trout, colpevole d'aver indirettamente provocato la fine del suo matrimonio, Lassiter tuttavia riesce ad arrestarlo salvando la vita del poco gradito superiore che, per una sorta di contorta riconoscenza, fa di lui il proprio chauffeur.\nIn seguito, quando, nell'episodio \"Indagini di nascosto\", Woody viene preso in ostaggio da un ex-detenuto e Trout tenta di risolvere la situazione con l'uso della forza compromettendo l'incolumit\u00e0 sia dei suoi agenti che del medico legale, gli affari interni lo rimuovono dalla sua posizione.\nIl cognome \"Trout\" (in inglese: \"trota\") nel doppiaggio italiano \u00e8 stato modificato in Harris Trolley.\nBetsy Brannigan.\nElizabeth \"Betsy\" Brannigan \u00e8 l'ispettrice capo del Dipartimento di Polizia di Santa Barbara assunta dal sindaco Swaggerty dopo averlo riformato ed aver assegnato la posizione di capo a Lassiter. Essa si presenta come una donna inverosimilmente gentile, pacata e docile; tanto da svolgere lavoretti di artigianato casalingo in centrale e da rivolgere premure fuori luogo verso chiunque. Nonostante l'apparente mitezza e goffaggine tuttavia, Brannigan ha in realt\u00e0 numerosi punti oscuri nella sua personalit\u00e0 tali da renderla una controparte femminile di Lassiter: \u00e8 paranoica, eccessivamente sospettosa, ossessionata dal combattere il crimine, spietata nello svolgimento degli interrogatori e appassionata di armi fino al punto da chiamare le sue due Colt 1911 \"Belle Starr\" e \"Beatrix Kiddo\".\nCompare per la prima volta nell'episodio \"Riunione di sensitivi\" e, nonostante il suo curriculum risulti encomiabile, Lassiter tenta in tutti i modi di mandarla via, in primis per far ritornare Jules ed in secondo luogo poich\u00e9 infastidito dai suoi atteggiamenti. La donna, che dapprima faceva di tutto per reprimere le \"zone d'ombra\" del suo carattere, finisce per sentirsi enormemente a suo agio con la bizzarria che caratterizza le indagini svolte nella cittadina e viene invece convinta a rimanere.\nBrannigan inizia dunque a manifestare la grottesca maniera in cui i due aspetti del suo carattere coesistono, cosa che porta Lassiter a vederla sotto una nuova luce e ad abituarsi alla sua presenza finch\u00e9 la detective, gi\u00e0 dal successivo episodio, \"Un incubo su una strada statale\", diviene la sua pi\u00f9 stretta collaboratrice nonch\u00e9 \"fiore all'occhiello\" del dipartimento diretto dall'uomo.\nAl termine della serie, nell'episodio \"Fuga da Santa Barbara\", prende McNab sotto la sua ala convincendo Lassiter a promuoverlo a detective.\nParenti.\nFamiglia Spencer.\n\"Nonno\" Spencer.\nHenry William Spencer Sr. \u00e8 il padre di Henry e Jack, nonch\u00e9 nonno di Shawn.\nData la storia familiare degli Spencer \u00e8 probabile che lavor\u00f2 come detective per il Dipartimento di Polizia di Santa Barbara; tuttavia a differenza di Henry pare essere un uomo molto rilassato ed aver lasciato ai figli la libert\u00e0 di scegliere da s\u00e9 la strada da percorrere nella loro vita, motivo per il quale disapprova fortemente i metodi educativi usati dal figlio sul nipote e sprona quest'ultimo a godersi la vita e la giovent\u00f9 senza dar troppa corda al genitore; fatto per cui nonno e nipote condividono un sincero rapporto d'affetto.\nEssendo apparso unicamente in un flashback datato 1987 nell'episodio \"Una scomparsa sospetta\", gi\u00e0 in et\u00e0 piuttosto avanzata, \u00e8 probabile che sia deceduto tempo prima dell'inizio della serie. Quando ne \"Un weekend da adulti\", Shawn pianifica di chiedere a Jules di sposarlo, l'anello con cui intende farlo \u00e8 il medesimo che l'uomo diede alla moglie, Emma; che, stando a quanto rivelato ne \"Guida Psych alla lotta al crimine per totali incapaci\", \u00e8 tuttora in vita e fa spesso regali al nipote.\nJack Spencer.\nJacob \"Jack\" Spencer \u00e8 il fratello minore di Henry e lo zio di Shawn.\nCon il nipote, Jack condivide l'irresponsabilit\u00e0, il carisma e l'astuzia; ma risulta tuttavia privo di qualsivoglia moralit\u00e0; difatti \u00e8 un truffatore professionista perennemente alla ricerca di tesori ed avventure e fondamentalmente privo di scrupoli. Come ogni membro della famiglia Spencer \u00e8 dotato di un'ottima capacit\u00e0 di osservazione, che lo rende in grado di ingannare sempre chiunque in qualsiasi modo. Lavorando da anni in ambienti criminali e mercenari, Jack si fa continuamente dei nuovi soci che, puntualmente, tradisce subito dopo avervi stretto accordi. Da sempre appassionato in maniera quasi ossessiva di storia, Jack colleziona penny per \"farla un po' sua\", ed ha poi l'abitudine di lasciarne uno ovunque vada poich\u00e9 convinto che portino fortuna.\nIl personaggio appare unicamente nell'episodio \"Zio Jack e la caccia al tesoro\", dove tenta di approfittarsi del nipote per trovare un tesoro sepolto ma, smascherato il suo inganno, lascia la citt\u00e0 prima che possano arrestarlo. In seguito non \u00e8 pi\u00f9 stato visto n\u00e9 menzionato.\nMadeleine Spencer.\nDr. Madeleine \"Maddy\" Spencer \u00e8 l'ex-moglie di Henry Spencer e la madre del protagonista. Lavora come psicologa per vari dipartimenti di polizia e perci\u00f2 \u00e8 sempre in viaggio e vede molto raramente la sua famiglia.\nLa presenza del personaggio nella serie \u00e8 di molto precedente alla sua prima apparizione, compare infatti in diversi flashback, generalmente solo come voce o inquadrata di spalle senza essere mai mostrata in volto. Lei e Henry si sono sposati nel 1976 dopo una relazione durata fin dal liceo e hanno cresciuto insieme Shawn fino al 1992, anno in cui divorziano per via dell'attrito provocato dall'eccessivo attaccamento di Henry alla carriera e di una proposta di lavoro fuori citt\u00e0 fatta a Maddy. Dopo il divorzio Shawn cementifica il rancore nutrito verso il padre e se ne va di casa da li a pochi anni. Dal canto suo tuttavia, Madeleine mantiene il nome da sposata anche negli anni successivi.\nLa prima apparizione ufficiale di Madeleine avviene nell'episodio \"La casa infestata\", in cui torna a Santa Barbara perch\u00e9 incaricata dal dipartimento di psicanalizzare tre agenti e l'ispettore capo Carlton Lassiter. In quest'occasione la donna rivela a Shawn di essere stata lei a chiedere il divorzio e non Henry come il figlio aveva sempre pensato. La riunione della famiglia Spencer dura fino all'episodio successivo, \"La rimpatriata\", dove Madeleine d\u00e0 una mano al figlio e all'ex-marito per risolvere un caso di omicidio. A seguito di tali eventi parte nuovamente ma viene lasciato intendere che lei ed Henry abbiano riallacciato i contatti.\nTornata brevemente in citt\u00e0 nell'episodio \"Indovina indovinello\" viene rapita e quasi uccisa da Mr. Yang ma, all'uiltimo momento, Shawn riesce a soccorrerla. In seguito, nell'euforia derivata dal termine dell'esperienza, lei e Henry si scambiano un bacio.\nSuccessivamente, quando Mr. Yin prende di mira il \"sensitivo\" e le persone a lui care nell'episodio \"Sulla scia di Hitchcock\", viene dichiarato che Madeleine si trova ad una conferenza a New York, e dunque \u00e8 al sicuro dalle grinfie del seriel killer.\nCompare nuovamente ne \"Il gran finale\", dove contribuisce a scongiurare definitivamente la minaccia di Mr. Yin. Nell'episodio \"Incontri pericolosi\", saputo quanto accaduto all'ex-marito decide di tornare a vivere con lui per aiutarlo nella riabilitazione. Durante questo periodo di ritrovata vicinanza, i sentimenti sopiti dalla coppia iniziano a riaffiorare; sebbene a causa del suo lavoro la donna sia costretta a ripartire da li a breve.\nFamiglia Guster.\nBill Guster.\nWilliam \"Bill\" Guster \u00e8 l'iperprotettivo padre di Gus e Joy.\nBill \u00e8 un membro importante della comunit\u00e0 religiosa di Santa Barbara e si presenta come l'opposto caratteriale del figlio, decisamente irresponsabile e inaffidabile ma con una grande capacit\u00e0 d'adattamento ed estremamente pieno di risorse; \u00e8 un uomo forte, deciso e molto orgoglioso. Apparentemente lui e Winnie si sono sposati solo un anno dopo la nascita di Gus.\nLui e sua moglie compaiono per la prima volta nell'episodio \"Profumo d'omicidio\" quando invitano Henry e Shawn a cena a casa loro per Natale. Nell'episodio lui e la moglie vengono arrestati con l'accusa di omicidio nei confronti di un loro vicino di casa che aveva minacciato di rivelare una loro frode finanziaria avvenuta anni prima. Gus e Shawn riescono tuttavia a scagionarli e, in questa occasione, Bill si rende conto per la prima volta del grado di maturit\u00e0 raggiunto dal figlio.\nIl signor Guster ricompare in seguito nell'episodio \"Liberate Babbo Natale\", dove, sempre in occasione delle festivit\u00e0 natalizie, invita Shawn, Gus e la figlia Joy a stare da lui e la moglie, la presenza del \"sensitivo\" tuttavia rivela nel giro di una giornata che Winnie ha perso tutti i loro risparmi per le feste giocando d'azzardo, Joy ha avuto una relazione con Shawn e lo stesso Bill ha perso il lavoro da mesi e ha fatto credere alla famiglia di averlo ancora fingendo perfino di dover lavorare tutta la notte mentre in realt\u00e0 andava al cinema o al bar. Da queste rivelazioni emerge una lite furibonda fra i membri della famiglia Guster, che tuttavia si riappacificano nel giro di poche ore.\nWinnie Guster.\nWinnifred \"Winnie\" Guster \u00e8 la madre di Gus e Joy, iperprotettiva nei confronti del figlio.\nWinnie \u00e8 una donna forte e decisa che nonostante le facciate buoniste ha avuto diversi problemi di frode finanziaria e gioco d'azzardo. Apparentemente lei e Bill si sono sposati solo un anno dopo la nascita di Gus e, dato che Burt viene indicato come suo fratello il suo cognome parrebbe essere \"Guster\" anche da nubile.\nLei e suo marito compaiono per la prima volta nell'episodio \"Profumo d'omicidio\" quando invitano Henry e Shawn a cena a casa loro per Natale. Dimostra subito di non nutrire grande simpatia per Shawn, che considera un'influenza negativa per il figlio, e di non avere la bench\u00e9 minima fiducia sull'attivit\u00e0 economica di Gus e sulla sua vita indipendente. Quando lei e il marito vengono arrestati con l'accusa di omicidio nei confronti di un loro vicino di casa che aveva minacciato di rivelare una loro frode finanziaria avvenuta anni prima, tuttavia, Gus e Shawn riescono a scagionarli guadagnandosi, in parte, il loro rispetto.\nLa signora Guster ricompare nell'episodio \"Liberate Babbo Natale\", dove sempre in occasione delle festivit\u00e0 natalizie invita Shawn, Gus e la figlia Joy a stare da lei e il marito. La presenza del \"sensitivo\" tuttavia rivela nel giro di una giornata che Bill Guster ha perso il lavoro da mesi, Winnie ha perso tutti i loro risparmi per le feste giocando d'azzardo e Joy ha avuto una relazione con Shawn. Da queste rivelazioni emerge una lite furibonda fra i membri della famiglia Guster, che tuttavia si riappacificano nel giro di poche ore.\nFa un'ultima apparizione nell'episodio \"Un incubo su una strada statale\" durante uno degli incubi del figlio.\n\"Burt\" Guster.\nBurton \"Burt\" Guster Sr. \u00e8 il fratello maggiore di Winnie e lo zio di Gus e Joy.\nL'uomo nutre un certo astio per il nipote perch\u00e9 si fa chiamare \"Gus\" piuttosto che \"Burton\", nome che lui porta con orgoglio. \u00c8 un grande fan delle serie televisive poliziesche, di cui ha una vastissima conoscenza; inoltre, a causa di un disguido telefonico \u00e8 convinto che sia Gus il sensitivo all'interno di Psych. Essendo accreditato come \"Guster\" viene fatto intendere fosse il cognome di Winnie anche da nubile.\nIl personaggio compare unicamente nell'episodio \"Critiche avvelenate\" costringendo Shawn e Gus ad una rocambolesca messinscena volta a preservare le sue convinzioni sui \"poteri\" di quest'ultimo. Dopo aver assistito da vicino alla sua attivit\u00e0 di detective, Burt si riconcilia col nipote comprendendo il bene che fa nel mondo.\nJoy Guster.\nJosephine \"Joy\" Guster \u00e8 la sorella minore di Gus, verso la quale egli \u00e8 iperprotettivo.\nAvvocatessa di fama internazionale, Joy viaggia spesso per il mondo per lavoro e, come suo padre Bill \u00e8 una donna molto pratica e risoluta, motivo per il quale considerata maggiormente matura dai genitori rispetto al fratello. Lei e Shawn nutrono reciprocamente una forte attrazione fisica a lungo tenuta segreta ai familiari di lei.\nCresciuta insieme al fratello ed al suo migliore amico, Shawn, da bambina \u00e8 stata spesso compagna di giochi dei due e vittima dei loro scherzi infantili. Col tempo ha finito per infatuarsi di Shawn, tanto che, nel 1995, dopo la partenza di Gus per il college, ha avuto una breve relazione con lui tenendola nascosta alla sua famiglia per paura della loro reazione.\nAlla sua prima apparizione nell'episodio \"Liberate Babbo Natale\", Joy e il \"sensitivo\" riaccendono brevemente la loro tresca ma vengono scoperti dai suoi familiari, fatto che, unito alla rivelazione che Bill ha perso il lavoro da mesi e Winnie tutti i loro risparmi per le feste giocando d'azzardo, causa una lite furibonda fra i membri della famiglia Guster, che tuttavia si riappacificano nel giro di poche ore.\nFamiglia O'Hara.\n\"Nonni\" O'Hara.\nI Nonni O'Hara, sono i genitori di Frank O'Hara ed i nonni di Jules e dei suoi fratelli. A dispetto del cognome irlandese essi sono originari delle isole Falkland emigrati negli Stati Uniti all'incirca negli anni quaranta.\nSebbene la loro unica apparizione avvenga in un breve cameo visivo nell'episodio \"Profumo d'omicidio\", la nipote parla molto spesso di loro durante la serie. Gag ricorrente mostra Jules parlare della sua famiglia e venire interrotta dal disinteressato interlocutore, in genere Lassiter. Da tali aneddoti viene tuttavia rivelato che la nonna colleziona statuette dipinte a mano, le ha insegnato a cucire ed \u00e8 un'ottima cuoca; mentre il nonno la portava di frequente a fare delle gite ed \u00e8 un ex-militare o qualcosa di simile.\nFrank O'Hara.\nFrank O'Hara \u00e8 il padre di Jules e dei suoi fratelli. L'uomo \u00e8 un truffatore carismatico e dall'intelligenza fina, che condivide molti aspetti caratteriali con Shawn ed ha trasmesso alla figlia l'innata abilit\u00e0 di simulazione.\nA causa della sua immorale professione, lui e la moglie Maryanne hanno divorziato poco dopo la nascita dell'ultimogenita. La distanza dell'uomo ha logorato nel tempo il rapporto con la figlia, con cui perde quasi completamente i contatti circa nel 1996; tuttavia \u00e8 stato presente di nascosto a tutti i momenti importanti della vita della ragazza, mantenendosi nell'ombra poich\u00e9 convinto che la sua presenza rovinerebbe la \"famiglia felice\" costruita dall'ex-moglie col suo secondo matrimonio.\nNell'episodio \"Padre e figlia\", in occasione del trentesimo compleanno di Jules, Shawn, convince Frank a ricucire i rapporti con lei. Recatosi a Santa Barbara, l'uomo ha dunque modo, dopo aver aiutato Psych e la polizia ad arrestare una banda di rapinatori, di chiarirsi con la figlia e riavvicinarlesi dopo oltre quindici anni.\nDopo un viaggio in Tanzania per una truffa a discapito di una popolazione indigena, nell'episodio \"Trappola per Lassie\", Frank fa ritorno a Santa Barbara su richiesta di Shawn, il quale gli chiede la mano di sua figlia qualora in un prossimo futuro decidesse di farle la proposta di matrimonio. Il truffatore dichiara che d'essere incerto poich\u00e9, pur andandogli a genio Shawn, esso rimane un uomo troppo simile a lui, mentre il sogno di Frank \u00e8 che Jules sposi un uomo onesto.\nMaryanne O'Hara.\nMaryanne Bates, coniugata French (in precedenza O'Hara) \u00e8 l'ex-moglie di Frank O'Hara e madre di Jules e dei suoi fratelli. Contraddistinta, a detta della figlia, da una pessima fortuna in fatto di uomini.\nLa donna all'incirca sul finire degli anni settanta ha sposato il truffatore Frank O'Hara; scoperta la professione da questi svolta tuttavia, il matrimonio con esso termina poco dopo la nascita della figlia ultimogenita. In seguito si risposa con Lloyd French, che si rivela un patrigno amorevole per i suoi figli, tanto che questi arrivano a considerarlo come fosse loro padre biologico.\nDopo una fugace apparizione nel flashback iniziale dell'episodio \"Padre e figlia\", Maryanne fa il suo debutto ufficiale nell'episodio \"Trasferta in Messico\" presentandosi, assieme al secondo marito, alla festa d'inaugurazione per la nuova casa di Shawn e Jules. Nonostante le peripezie svolte da Lloyd in Messico costringano Psych ed il dipartimento di polizia ad inseguirlo oltre frontiera; Jules decide di chiudere un occhio e non rivelare nulla alla madre poich\u00e9 convinta dei sentimenti che il patrigno prova per lei.\nLloyd French.\nLloyd French \u00e8 il patrigno di Jules e dei suoi fratelli. Uomo distinto, sempre ben vestito e contraddistinto da una inverosimile pacatezza, Lloyd appare in un perenne stato di atarassia ed \u00e8 completamente sprovvisto di qualsivoglia inibizione dovuta alla paura, motivo per il quale finisce spesso per mettersi in numerose situazioni spiacevoli.\nPer via del suo scapestrato carattere nel corso della sua vita ha accumulato numerosi debiti di gioco ed una pessima reputazione in Messico e a Las Vegas. Circa nella seconda met\u00e0 degli anni ottanta, l'uomo diventa il secondo marito di Maryanne e decide di cambiare vita divenendo tanto amato dai figli di questa che inizieranno a considerarlo come fosse loro padre biologico.\nLe rivelazioni fatte su Frank O'Hara nell'episodio \"Padre e figlia\", in contrasto con l'immagine di \"famiglia felice\" che \u00e8 sempre stata data degli O'Hara nella serie, sembrano indicare che riferendosi a \"suo padre\" negli altri episodi, Jules parlasse in realt\u00e0 di Lloyd.\nNell'episodio \"Trasferta in Messico\" compare ufficialmente, al fianco della moglie, alla festa d'inaugurazione per la nuova casa di Shawn e Jules. Il \"sensitivo\", colpito positivamente dall'uomo, convince Henry a passarci una giornata insieme nella speranza che possano diventare amici. Ironia della sorte, nella medesima giornata Lloyd decide di intraprendere un viaggio fino in Messico per estinguere il suo ultimo debito di gioco, trascinando l'ex-detective in una serie di rocambolesche avventure che li porta a smascherare un poliziotto corrotto ed arrestare un noto falsario messicano, finendo con l'affezionarsi profondamente l'un l'altro.\nEwan O'Hara.\nEwan O'Hara \u00e8 il fratello maggiore di Jules; agente segreto governativo finemente addestrato e disposto a tutto per salvaguardare la sua patria e l'esercito in cui serve.\nFiglio primogenito di Frank e Maryanne O'Hara, \u00e8 stato considerato un eroe dalla sorella fin da bambina in quanto l'ha aiutata ad avere progressivamente sempre pi\u00f9 fiducia in s\u00e9 stessa fino a darle il coraggio di entrare nelle forze dell'ordine. Ewan, arruolatosi nell'esercito in giovane et\u00e0, \u00e8 divenuto in breve tempo un soldato d'\u00e9lite al servizio diretto del Presidente degli Stati Uniti ed alcuni organi interni alla Casa Bianca, nonch\u00e9 un personaggio parecchio famoso nell'ambiente spionistico mondiale.\nLa sua prima apparizione avviene nell'episodio \"La piastrina di riconoscimento\", dove per eseguire degli ordini datigli dai superiori tenta di uccidere un soldato disertore di stanza a Santa Barbara; evento che costringe Jules ad arrestarlo nonostante l'affetto provato per lui.\nEwan scampa tuttavia alla prigione in quanto fatto sparire poco dopo dai suoi superiori.\nFamiglia Lassiter.\nColonnello Lassiter.\nMuscum T. Lassiter, \u00e8 il trisavolo di Lassiter, colonnello ed eroe della Guerra Civile Americana a capo di una divisione dell'esercito nordista degli Stati Uniti d'America. L'uomo ha una grande somiglianza fisica con il bis-bis-bisnipote, motivo per il quale questi cresce idolatrando la sua leggenda e, raggiunta l'et\u00e0 adulta, prende parte a pi\u00f9 rievocazioi storiche del periodo impersonando l'antenato.\nOmundson ha vestito i panni del personaggio in due occasioni nel corso della serie: la prima durante una rievocazione storica nell'episodio \"I guerrieri del fine settimana\", e la seconda come doppelg\u00e4nger di Lassiter nell'universo parallelo immaginato da Shawn in \"Viaggio introspettivo\".\n\"Mamma\" Lassiter.\nMona Lassiter \u00e8 la severa, autoritaria e a lungo innominata madre di Lassiter, responsabile di molti traumi infantili dell'uomo e persona verso cui egli nutre maggior risentimento.\nEssa non ha mai prestato particolari attenzioni al figlio; affidando la sua educazione ad un rigido istituto di suore e lasciandolo ogni fine settimana al villaggio turistico di Old Sonora; in risposta di ci\u00f2 \u00e8 stata tenuta da Lassiter all'oscuro perfino del suo divorzio. Oltre a Carlton, la donna ha un altro figlio forse residente in Sud America; ed una giovanissima figlia, Lauren, ma non \u00e8 dato sapere quali siano i suoi rapporti con il padre dei tre, n\u00e9 se questi sia ancora vivo. Nell'episodio \"Una vampira... molto poco vampira\", viene rivelato che dai tempi in cui il figlio \u00e8 andato al college, la donna porta avanti una relazione lesbica con una donna di colore di nome Althea.\nLa sua prima apparizione avviene nell'episodio \"Doppia coppia\", dove, in un comico scambio di battute al telefono con Jules viene a sapere della separazione del figlio dall'ignara detective. In seguito menzionata pi\u00f9 volte, fa un'unica seconda apparizione diretta, nell'episodio \"Il grande giorno\", al fianco della sua compagna, in occasione delle nozze di Carlton e Marlowe.\nLauren Lassiter.\nLauren \"Lulu\" Lassiter \u00e8 la sorella minore di Lassiter, unica nella famiglia con cui egli ha un buon rapporto.\nUltimogenita di una famiglia disfunzionale, Lauren non ha avuto un'infanzia facile e da bambina \u00e8 stata un vero e proprio \"maschiaccio\"; motivo per cui il fratello l'ha soprannominata \"Lulu\", diminutivo di \"Lewis\". Fin da giovanissimi lei e Carlton sono sempre stati estremamente uniti e Lauren si \u00e8 sempre dimostrata la sola parente dell'uomo ad essere fiera di lui e del suo lavoro. Autentico genio delle riprese cinematografiche, Lauren, crescendo, diviene una studentessa di regia presso l'Universit\u00e0 della California.\nNell'episodio \"Delitto allo zoo\", alla sua prima apparizione, realizza un documentario sull'attivit\u00e0 del Dipartimento di Polizia di Santa Barbara durante il quale sviluppa una grande ammirazione per Shawn, Gus ed il loro modo di svolgere le indagini; senza per\u00f2 che questo comprometta la stima nutrita per il fratello.\nAltri personaggi.\nLucinda Barry.\nLucinda Barry \u00e8 la precedente fidanzata e partner di Lassiter, il quale la chiama affettuosamente \"Lucille\". Quando Shawn rivela della relazione tra i due lei si fa trasferire in un altro dipartimento per salvaguardare l'integrit\u00e0 professionale ed anche per questo Lassiter inizia a portare rancore verso di Shawn. Viene in seguito rimpiazzata da Juliet O'Hara.\nNell'episodio \"Il trafficante d'armi\", al poligono di tiro frequentato da Lassiter si pu\u00f2 notare una targa dedicata \"alla memoria di Lucinda Barry\" implicando sia deceduta nel corso della serie.\nAgente Allen.\nMartha Allen \u00e8 un agente di polizia con un ruolo d'ufficio profondamente ossessionata da chiromanti, chiaroveggenti, sensitivi e tutto ci\u00f2 che \u00e8 legato al paranormale a causa della morte di sua nonna; motivo per il quale si convince pressoch\u00e9 subito dei poteri extrasensoriali di Shawn, il quale si serve di tale convinzione per estorcerle informazioni sottobanco.\nLa sua ultima apparizione avviene nell'episodio \"Cercasi defunto\", dopodich\u00e9 non \u00e8 pi\u00f9 stata vista ne menzionata.\nAdam Hornstock.\nAdam Hornstock \u00e8 un giovane avvocato della difesa associato al prestigioso studio legale \"Hornstock, Hornstock, Biederman &amp; Hornstock\"; i cui soci anziani sono suo nonno, suo padre, suo fratello maggiore e sua sorella col cognome da sposata. A differenza dei familiari per\u00f2, Adam \u00e8 un difensore legale imbranato e dotato di scarsa autostima, motivo per il quale lo studio non crede in lui e gli assegna solo casi persi.\nNell'episodio \"Delitto tra le nuvole\", Shawn e Gus lo assistono in un processo permettendogli di vincere e riscattarsi agli occhi dei parenti divenendo a sua volta socio dello studio, ribattezzato: \"Hornstock, Hornstock, Hornstock, Biederman &amp; Hornstock\".\nIn \"Guida Psych alla lotta al crimine per totali incapaci\" viene rivelato sia diventato il consulente legale dell'agenzia investigativa.\nFa una seconda apparizione nell'episodio remake del suo esordio: \"Previsioni mortali\".\nMira Gaffney.\nMira Gaffney \u00e8 l'ex-moglie di Gus; ragazza scapestrata figlia di una coppia di ricchi imprenditori vinicoli portoghesi: David e Phylis Gaffney. Lei e Gus si conoscono in Messico nel 1997 e, dopo essersi ubriacati finiscono per passare la notte insieme e firmare i moduli di un matrimonio civile che, tuttavia, non funziona, tanto che i due hanno interrotto i contatti circa nel 2002, senza per\u00f2 stipulare un regolare divorzio.\nI due si rincontrano a met\u00e0 del 2008, nell'episodio \"Per amore di Mira\", ed in comune accordo annullano ufficialmente il loro matrimonio per via dell'intenzione della donna di risposarsi.\nVictoria Parker.\nVictoria Parker \u00e8 l'ex-moglie di Lassiter, dalla quale l'uomo si separa due anni prima dell'inizio della serie, apparentemente per l'accusa immotivata da parte di lei che Lassiter non desiderasse diventare padre; tuttavia pi\u00f9 avanti viene rivelato che fu la corazza erta dall'uomo attorno ai propri sentimenti a minare il loro rapporto.\nDurante le prime stagioni Lassiter prova in tutti i modi a riconciliarsi con la consorte; alla fine della terza stagione per\u00f2, dopo un'ultima cena con la donna, si arrende a firmarle i documenti per il divorzio. Al momento della separazione Victoria gli confessa che, nonostante tutto ci\u00f2 che \u00e8 capitato tra di loro, non smetter\u00e0 mai di amarlo.\nIrving Parker.\nIrving Parker \u00e8 l'ex-suocero di Lassiter, da sempre denigratore del matrimonio tra questi e la figlia Victoria. Ricco e borioso imprenditore industriale impegnato nel settore tessile nonch\u00e9 membro di una prestigiosa loggia massonica; Irving \u00e8 un cittadino estremamente rispettato dalla comunit\u00e0 nonostante il carattere scontroso. Tratta il genero con disprezzo e sufficienza ma, ironicamente, dopo che quest'ultimo si separa da sua figlia, inizia ad andarci d'accordo.\nStando a quanto rivelato nel blog di Lassiter, Irving ha anche un figlio di nome Raul Parker, il quale gli ha dato un nipote, Peter Parker.\nCaporale Mackintosh.\nRobert Mackintosh \u00e8 il caporale canadese che Shawn e Gus incontrano a Vancouver, nell'episodio \"Il furto della corona\", durante la caccia a Despereaux, di indole buona e gentile, Robert si mette nei guai per aver aiutato i due americani e finisce per perdere il posto, fortunatamente viene riassunto dopo aver contribuito alla cattura del ladro.\nRiappare nell'episodio \"Il ladro gentiluomo\", dove aiuta ancora una volta il \"sensitivo\" ed il suo assistente ad indagare sulla fuga di Despereaux.\nCommissario Dykstra.\nEdward \"Ed\" Dykstra \u00e8 il commissario della polizia di Vancouver, la sua prima apparizione avviene nell'episodio \"Il furto della corona\", quando Shawn e Gus si mettono sulle tracce di Despereaux. Una gag ricorrente della serie negli episodi ambientati in Canada \u00e8 l'ironia sull'eccessivo buonismo dei canadesi, poliziotti compresi, paradossalmente Dykstra si pone per\u00f2 come l'unica eccezione; mostrandosi subito come burbero ed incompassionevole.\nRiappare nell'episodio \"Il ladro gentiluomo\", dove supervisiona nuovamente la caccia di Psych all'evaso Despereaux.\nPadre Westley.\nPadre Peter Westley \u00e8 il reverendo della parrocchia in cui andavano Gus e Shawn da bambini. In passato \u00e8 stato un esorcista ed ha avuto diversi contrasti con Shawn e la sua mancanza di fede. Negli anni mantiene uno stretto rapporto con Gus, che rimane un suo parrocchiano, mentre Shawn si ricongiunge a lui ed alla fede solo nella quarta stagione dopo l'episodio \"Possessione indotta\".\nPadre Westley ricompare una seconda volta nell'episodio \"Una cittadina vecchio stampo\", dove aiuta i due investigatori a sciogliere i segreti di Dual Spires. Successivamente viene menzionato in pi\u00f9 occasioni.\nTony.\nAnthony \"Tony\" Clemon \u00e8 un ex-compagno di college di Gus, che assieme a questi e ad altri due amici, Joon e Diddle, costituiva il gruppo dei Blackapella, un quartetto di canto a cappella che negli anni novanta si \u00e8 esibito in numerosi spettacoli. Sfortunatamente sia Tony che Joon, con la scusa che fosse una groupie, sono andati a letto con una ragazza di cui Gus era innamorato, cosa che ha provocato la rottura della loro amicizia e lo scioglimento del gruppo.\nDopo l'omicidio di Diddle, nell'episodio \"Addio giovent\u00f9\", gli altri tre componenti del gruppo si riuniscono per scovare il colpevole e si riappacificano, anche grazie all'aiuto di Shawn, che ne diventa membro onorario.\nSuccessivamente il personaggio ricompare nell'episodio \"Lotta alle gang\", per uno spettacolo alla festa di un ente benefico assieme a Gus e a Shawn, mentre Joon, che non ha potuto presenziare, viene rimpiazzato dal fratello di Tony: Drake Clemon.\nGina Repach.\nGina Repach \u00e8 una ex-ragazza di Shawn con cui \u00e8 uscito un paio di volte, salvo poi lasciarla per la sua continua tendenza a riferirsi a s\u00e9 stessa in terza persona. \u00c8 egocentrica e a tratti psicotica. Le sue apparizioni sono prettamente gag comiche in cui Shawn sbaglia a fare il numero di telefono di Gus e si trova a parlare con lei.\nNell'episodio \"La lista d'attesa\" lei e Shawn escono insieme una terza volta poich\u00e9 il ragazzo non riesce a trovare un'accompagnatrice per il matrimonio di un amico; tuttavia per lui si rivela un'esperienza quasi traumatica.\nKen.\nKenneth \"Ken\" Wong \u00e8 un ragazzo che risponde alla domanda di assunzione di Shawn e Gus quando questi cercano un assistente, tuttavia viene licenziato dopo soli quattro giorni nonostante la sua efficienza poich\u00e9 il \"sensitivo\" desiderava una ragazza al suo posto. Dopo il suo licenziamento i due non solo non gli pagano quanto dovuto per il suo lavoro, ma si approfittano di lui in pi\u00f9 occasioni per farsi aiutare nelle indagini gratis.\nKen \u00e8 di origine cinese ma per sua stessa ammissione ne conosce solo nove parole, tre delle quali numeri. In sua presenza Shawn fa continue battute a stampo razzista involontarie che il ragazzo puntualmente sopporta in silenzio. In \"Hashtag Killer\" viene rivelato che, in passato, il ragazzo ha avuto una breve relazione con Jules.\nChelsea.\nChelsea \u00e8 una giovane ed instabile donna con tendenze gerontofile caratterizzata da una risata acuta e stridula. La sua prima apparizione avviene nell'episodio \"Un weekend da adulti\", dove Henry le chiede il numero di telefono per dimostrare a Gus e Lassiter di saperci ancora fare con le donne. A partire dal giorno seguente la ragazza inizia a perseguitarlo come una stalker e ne diviene ossessionata al punto da costringerlo a cambiare il suo numero.\nRiappare successivamente nell'episodio \"Il trafficante d'armi\", quando si autoassegna l'incarico di infermiera di Henry dopo l'attentato di Carp. Non appena l'uomo viene liberato dai tubi che gli impediscono di parlare chiarisce di non volere pi\u00f9 avere nulla a che fare con la ragazza; tali dichiarazioni, tuttavia, sembrano non sortire alcun effetto.\nJack Atwater.\nJack Atwater \u00e8 un detective pensionato del Dipartimento di Polizia di Santa Barbara che, negli anni settanta, lavorava abitualmente in squadra con Lou Gamble, Jerry Carp ed Henry Spencer; instaurando negli anni anche un solido rapporto d'amicizia con essi. In realt\u00e0 Jerry, Jack e Lou, erano corrotti da un miliardario locale per il quale hanno coperto diverse attivit\u00e0 criminali.\nQuando, nell'episodio \"La verit\u00e0 \u00e8 un fardello pesante\", viene riaperto un caso vecchio di vent'anni Jack, al fine di coprire il suo coinvolgimento tenta, tramite minacce telefoniche, di convincere Shawn a richiuderlo ma viene scoperto ed arrestato.\nSuccessivamente, nell'episodio \"Il trafficante d'armi\", dopo che Jerry spara ad Henry ed entra in latitanza; Shawn nel tentativo di rintracciarlo interroga Jack promettendogli uno sconto di pena ma, prima che questi possa parlare, viene ucciso da un cecchino al soldo dell'ex-collega.\nJerry Carp.\nJerome \"Jerry\" Carp \u00e8 un detective pensionato del Dipartimento di Polizia di Santa Barbara che, negli anni settanta, lavorava abitualmente in squadra con Lou Gamble, Jack Atwater ed Henry Spencer; instaurando negli anni anche un solido rapporto d'amicizia con essi. In realt\u00e0 Jerry, Jack e Lou, erano corrotti da un miliardario locale per il quale hanno coperto diverse attivit\u00e0 criminali.\nQuando, nell'episodio \"La verit\u00e0 \u00e8 un fardello pesante\", Henry riapre un caso vecchio di vent'anni scoprendo della corruzione di Jack e Lou, si reca da Jerry per rivelargli la verit\u00e0 sui due compagni e finisce per scoprire anche del suo coinvolgimento. Al fine di mettere a tacere il vecchio amico, Jerry gli spara un colpo di pistola in piano petto.\nColto in flagrante da Shawn, nell'episodio \"Il trafficante d'armi\", Jerry entra in latitanza grazie all'appoggio di alcuni trafficanti d'armi suoi complici; tuttavia il \"sensitivo\" gli d\u00e0 la caccia per vendicare il padre, fortunosamente sopravvissuto. Al momento del confronto finale, Jerry riesce ad impugnare la sua arma e puntarla a Shawn ma, prima che possa premere il grilletto, viene freddato con un colpo di pistola al cuore da Jules.\nTom Swaggerty.\nThomas \"Tom\" Swaggerty \u00e8 l'azionista di maggioranza dell'impresa edile Pacific Acquisitions, nonch\u00e9 assessore comunale di Santa Barbara. Nonostante nel privato sia un uomo burbero e indisponente, un marito infedele ed un padre distante, egli possiede un grande senso civico e si rivela un politico efficiente e incorruttibile.\nNell'episodio \"Candidato a sorpresa\", dopo la morte, apparentemente accidentale, del sindaco, Swaggerty si appresta a succedergli come da legge ma Shawn, convintosi abbia assassinato il suo predecessore, verso cui era noto non nutrisse simpatia, decide di concorrere con lui alla poltrona di primo cittadino per avere il tempo di trovare prove a sostegno della sua tesi. Resosi conto dell'effettiva innocenza ed abilit\u00e0 politica di Swaggerty tuttavia, il \"sensitivo\" decide di ritirarsi e lasciargli il posto.\nLa sua elezione \u00e8 molto importante per l'economia narrativa in quanto \u00e8 lui che, nell'episodio \"Non fidatevi di lui\", come prima riforma verso il dipartimento di polizia incarica Harris Trout di valutarne l'efficienza e ricostituirlo di conseguenza.\nRicompare in seguito nell'episodio \"Odissea sensitiva\" dove, per valutare se Lassiter sia o meno degno del ruolo di capo della polizia lasciato vacante dalla Vick, gli impone di risolvere il caso dell'omicidio di suo zio Archie Baxter, rimasto irrisolto dal 1967. In seguito al successo dell'uomo nell'impresa, Swaggerty lo assegna all'agognato posto."}
{"id": "3120595", "revid": "86599", "url": "https://it.wikipedia.org/wiki?curid=3120595", "title": "Raymond Smith Dugan", "text": "Ottenuta la laurea nel 1899 e il master nel 1902 nel college di Amherst, successivamente si trasfer\u00ec all'Universit\u00e0 di Heidelberg dove raggiunse il Ph.D nel 1905 con una dissertazione sull'ammasso delle Pleiadi (\"Helligkeiten und mittlere \u00d6rter von 359 Sternen der Plejaden-Gruppe \"). Faceva parte del gruppo di allievi di Max Wolf, tra cui Paul G\u00f6tz, Joseph Helffrich, Franz Kaiser, Karl Wilhelm Reinmuth, Emil Ernst, Alfred Bohrmann, che all'epoca si rese protagonista di numerose scoperte di asteroidi.\nTornato negli Stati Uniti nel 1905, lavor\u00f2 all'Universit\u00e0 di Princeton, diventando assistente nel 1909 e professore nel 1920.\nNel 1927 diede alle stampe, in collaborazione con Henry Norris Russell e John Quincy Stewart, il testo \"Astronomy: A Revision of Young\u2019s Manual of Astronomy\" che rimase il testo di riferimento in materia fino agli anni quaranta del XX secolo. Il testo era organizzato in due volumi: il primo dedicato al sistema solare e il secondo all'astrofisica e all'astronomia stellare.\nIl Minor Planet Center gli accredita la scoperta di sedici asteroidi, effettuate tra il 1902 e il 1904.\nL'asteroide 2772 Dugan e il cratere Dugan sulla Luna sono cos\u00ec chiamati in suo onore."}
{"id": "3120599", "revid": "599013", "url": "https://it.wikipedia.org/wiki?curid=3120599", "title": "Doron Jamchi", "text": ""}
{"id": "3120600", "revid": "1100311", "url": "https://it.wikipedia.org/wiki?curid=3120600", "title": "Sidney Sam", "text": "Carriera.\nCresce ed esordisce in Bundesliga nell'Amburgo, che lo cede successivamente in prestito per 2 stagioni al Kaiserslautern prima di approdare definitivamente al . Sam \u00e8 nel giro delle nazionali giovanili del suo paese ed ha gi\u00e0 esordito nelle Under 19, 20 e 21.\nBayer Leverkusen.\nIl 25 settembre 2010 segna il suo primo goal con la maglia delle aspirine timbrando il definitivo 1-4 nella vittoria esterna contro lo . Il 1\u00ba dicembre 2010 segna invece il suo primo goal in Europa League contro il Rosenborg. Il 17 febbraio 2011 arriva la prima doppietta in Europa League, con il terzo e quarto goal segnati fuori casa al Metalist Charkiv. Il 28 ottobre 2012 ha messo a segno il gol vittoria nella gara vinta per 2-1 dal Leverkusen contro il all'Allianz Arena.\nSchalke 04.\nL'8 gennaio 2014 lo Schalke 04 comunica l'acquisto del giocatore. Il trasferimento avviene il 1\u00ba luglio 2014. L'11 maggio 2015 lo Schalke 04 comunica la rescissione del contratto di Sam e di Kevin Prince Boateng per scarso rendimento nelle partite giocate."}
{"id": "3120601", "revid": "22475", "url": "https://it.wikipedia.org/wiki?curid=3120601", "title": "Francesco Salerno (politico 1948)", "text": "Biografia.\nPrimario di Radiologia dell'ospedale \u00abUmberto I\u00bb e \u00abMons. Dimiccoli\u00bb, \u00e8 stato inoltre esponente nazionale ed attivista dell'Anaao.\nPersonaggio noto della politica pugliese, \u00e8 stato uno dei maggiori sostenitori dell'istituzione della Provincia di Barletta e impegnato nella lotta antiracket.\nLa sua carriera politica si \u00e8 svolta soprattutto all'interno del PCI, dei Ds e del Partito Democratico. Da quest'ultima formazione si era distaccato nel 2008, formando il centro studi e movimento \u00abLa Buona Politica\u00bb per il quale era stato candidato alla Presidenza della Provincia di Barletta-Andria-Trani, con il sostegno anche dell'Udc.\nDopo aver proseguito la sua attivit\u00e0 come consigliere provinciale di opposizione \u00e8 rientrato nell'area del Partito Democratico come responsabile regionale degli Enti locali.\nConsigliere comunale nel 1985, successivamente \u00e8 stato eletto due volte, tra il 1998 e il 2006, sindaco di Barletta con la coalizione del centro-sinistra.\nAlle elezioni comunali del 2002 \u00e8 rieletto sindaco di Barletta, per il centro-sinistra, ottenendo il 55,77% dei voti al primo turno, contro il 36,83% del candidato sindaco della Casa delle libert\u00e0, il primatista Olimpico Pietro Mennea.\nTra le iniziative promosse come sindaco il restauro del castello normanno-svevo, il rifacimento dei giardini del castello, la riorganizzazione e valorizzazione di servizi al cittadino e il restauro di edifici e piazze.\nHa aperto il museo storico della memoria e della resistenza, e reso nuovamente visibili al pubblico le opere del De Nittis.\nHa ridato lustro alla celebre Disfida di Barletta con molte manifestazioni come il certame cavalleresco e il corteo storico.\nDurante il suo mandato la citt\u00e0 \u00e8 stata insignita della Medaglia d'oro al merito civile, l'8 maggio 1998, e della Medaglia d'oro al valor militare, il 7 luglio 2003. Per i fatti successivi all'Armistizio dell'8 settembre 1943, nei quali la citt\u00e0 si rese protagonista di una coraggiosa e tenace resistenza.\nScompare prematuramente a causa di un arresto cardiaco, nella notte del 10 settembre 2010."}
{"id": "3120603", "revid": "1543377", "url": "https://it.wikipedia.org/wiki?curid=3120603", "title": "Meybod", "text": "Meybod (farsi \u0645\u06cc\u0628\u062f) \u00e8 il capoluogo dello shahrest\u0101n di Meybod, circoscrizione Centrale, nella provincia di Yazd in Iran. Aveva, nel 2006, una popolazione di 70.000 abitanti. Si trova a nord di Yazd ed \u00e8 la seconda citt\u00e0 della provincia di Yazd.\nStoria.\nSi tratta di una citt\u00e0 antica che risale all'epoca pre-islamica e, di conseguenza, \u00e8 la sede di molti antichi punti di interesse. La storica citt\u00e0 di Maybod \u00e8 parte della \"Tentative List\" per essere inclusa nella Lista del Patrimonio Mondiale UNESCO. \nCome gi\u00e0 accennato le origini della citt\u00e0 risalgono al periodo pre-islamico e durante la dinastia dei Muzaffaridi, \u00e8 stata anche capitale della Persia e dove il primo re \u00e8 nato. Vanta molti monumenti storici, tra cui la fortezza sasanide di Narin (\u0646\u0627\u0631\u06cc\u0646 \u0642\u0644\u0639\u0647, \"Narin Qal'eh\"), una delle pi\u00f9 antiche dell'Iran.\nMolti importanti poeti, sufi, ecclesiastici e politici provengono da Meybod. Meybodi, l'autore di \"Kashf-ol-Asrar\", il Grande ayatollah Haeri, Hossein Makki e molti altri sono vissuti a Maybod, solo per citarne alcuni.\nPurtroppo alcuni dei suoi punti storici sono state demoliti dalle autorit\u00e0 locali che non hanno capito il valore archeologico. Eppure, ospita ogni giorno molti turisti provenienti da ogni parte del mondo.\nMonumenti.\nOltre alla fortezza Narin Qaleh e alla Grande Moschea, Meybod ospita il mausoleo di Khadijeh Kh\u00e2toun, il caravanserraglio Shah-'Abb\u00e2si, una colombaia di epoca Qajara, dei badgir, uno yakhchal di epoca safavide, un museo della ceramica e un museo del tappeto, il castello Mehrjerd.\nL\"'ab anbar Kelar\" \u00e8 una struttura del 1659 con quattro torri del vento. Per ottenere l'acqua \u00e8 sufficiente scendere dei gradini e giungere all'interno della struttura. Si trova molto vicino al caravanserraglio."}
{"id": "3120604", "revid": "124981800", "url": "https://it.wikipedia.org/wiki?curid=3120604", "title": "Antonino Madonia", "text": "Primogenito del boss di Cosa nostra Francesco Madonia, capo storico del mandamento di Resuttana, morto in carcere a Napoli nel 2007 e uno dei maggiori alleati dei Corleonesi. Anche i fratelli di Antonino appartengono alla stessa famiglia mafiosa: Giuseppe il secondogenito, Salvatore detto \"Salvino\" e Aldo, il pi\u00f9 piccolo dei fratelli, di professione farmacista. \nI delitti.\n\u00c8 Il responsabile materiale di numerosi delitti, molti dei quali inseriti nel contesto della seconda guerra di mafia (1978 - 83) e di personaggi legati alla politica e alle istituzioni tra cui figurano:\nInoltre \u00e8 stato condannato anche per il fallito attentato all'Addaura del giugno 1989.\nMadonia faceva parte di un gruppo di fuoco formato da killer spietati che agiva sotto le direttive di Tot\u00f2 Riina. Di quel gruppo facevano parte anche Giuseppe Giacomo Gambino, Pino Greco detto Scarpuzzedda, Mario Prestifilippo, Filippo Marchese, Giuseppe Lucchese, Giovanbattista Pullar\u00e0, Vincenzo Puccio, Calogero Ganci e altri.\nL'ascesa al potere e l'arresto.\nNel 1971 Madonia e il padre Francesco vennero arrestati perch\u00e9 vennero trovati nel fondo Gravina di Pallavicino (di sua propriet\u00e0) 400 candelotti di dinamite, alcuni dei quali vennero utilizzati negli attentati dinamitardi contro enti e uffici pubblici di Palermo durante la notte di Capodanno del 1970. \nNel 1984 dopo le rivelazioni dei collaboratori di giustizia Tommaso Buscetta e Salvatore Contorno fu raggiunto da un mandato di cattura per associazione mafiosa: secondo le indagini dei giudici Giovanni Falcone e Paolo Borsellino, Nino Madonia risiedeva a Costanza, in Germania, dove era collegato con il finanziere Vito Roberto Palazzolo nel riciclaggio dei narco-dollari della \"\"Pizza connection\"\". Venne condannato a 15 anni di reclusione nel maxi-processo di Palermo. \nNel maggio del 1987 viene arrestato insieme al padre e al fratello Giuseppe. Uscito di galera dopo solo un anno, l'allora capo di Cosa nostra Tot\u00f2 Riina gli affida la reggenza del mandamento del quartiere Resuttana di Palermo al posto del padre ormai carcerato.\nNel dicembre del 1989 la polizia arrest\u00f2 Nino Madonia in un appartamento di via Mariano d'Amelio (dove tre anni dopo avvenne la famosa strage) nel quale fu ritrovato un libro mastro delle estorsioni recapitate a circa 150 imprenditori. La lista includeva i nomi di auto-saloni, boutique, ristoranti e piccole fabbriche le cui estorsioni variano dalle 150.000 lire a 7 milioni di lire. Nessuno di coloro i cui nomi erano riportati nella lista degli estorti aiut\u00f2 gli investigatori a individuare l'identit\u00e0 degli estorsori. Da allora si trova in carcere dove deve scontare una serie di condanne all'ergastolo per omicidio plurimo di stampo mafioso.\nNel 2008 ci fu una forte polemica riguardo alla revoca del regime di cui all'articolo 41-bis a cui era sottoposto in funzione anche del fatto che durante gli anni di detenzione e malgrado le restrizioni cautelari la famiglia Madonia non ha mai smesso di gestire i propri affari illeciti e ad avere rapporti con Cosa nostra almeno fino al 2006 quando ne fu arrestato il capo Bernardo Provenzano. Al riguardo ci fu un'indagine in quella che \u00e8 stata chiamata operazione Rebus (condotta dai carabinieri) conclusasi nel 2009 e che ha visto i Madonia a nuovi capi di imputazione assieme a dei complici. \nIl 19 marzo 2021 viene condannato all\u2019ergastolo dal GUP di Palermo Alfredo Montalto per l'omicidio di Antonino Agostino e della moglie Ida Castelluccio."}
{"id": "3120609", "revid": "599013", "url": "https://it.wikipedia.org/wiki?curid=3120609", "title": "Doron Shefa", "text": ""}
{"id": "3120610", "revid": "110157", "url": "https://it.wikipedia.org/wiki?curid=3120610", "title": "Benin ai Giochi della XXIX Olimpiade", "text": "Il Benin ha partecipato alle Olimpiadi di Pechino dall'8 al 24 agosto 2008 non riuscendo per\u00f2 a vincere nessuna medaglia."}
{"id": "3120614", "revid": "332694", "url": "https://it.wikipedia.org/wiki?curid=3120614", "title": "Abbazia di Staffarda", "text": ""}
{"id": "3120616", "revid": "599013", "url": "https://it.wikipedia.org/wiki?curid=3120616", "title": "LaVon Mercer", "text": ""}
{"id": "3120617", "revid": "319559", "url": "https://it.wikipedia.org/wiki?curid=3120617", "title": "Radivoje Bukvi\u0107", "text": ""}
{"id": "3120623", "revid": "52076", "url": "https://it.wikipedia.org/wiki?curid=3120623", "title": "Base di lancio palloni stratosferici di Trapani", "text": ""}
{"id": "3120631", "revid": "889336", "url": "https://it.wikipedia.org/wiki?curid=3120631", "title": "Accademia slovacca delle scienze", "text": "L'Accademia slovacca delle scienze (in lingua slovacca: \"Slovensk\u00e1 akad\u00e9mia vied\", SAV) \u00e8 la principale istituzione scientifica e di ricerca della Slovacchia; fu fondata nel 1942, chiusa dopo la seconda guerra mondiale, e rifondata nel 1953.\nDal 1960 al 1992 fu parte dell'Accademia cecoslovacca delle scienze.\nLa sua missione principale \u00e8 di acquisire nuove conoscenze sulla natura, sulla societ\u00e0 e sulla tecnologia, specificamente con l'obiettivo di fondare le basi scientifiche per l'avanzamento della nazione slovacca. Comprende 58 istituti scientifici, e 13 istituzioni ancillari. L'Accademia stampa 44 giornali scientifici e 100-120 monografie all'anno; inoltre, sono affiliate all'Accademia 41 societ\u00e0 scientifiche, che comprendono tra i loro affiliati scienziati e studiosi di diverse discipline."}
{"id": "3120633", "revid": "101768", "url": "https://it.wikipedia.org/wiki?curid=3120633", "title": "Welschtirol", "text": ""}
{"id": "3120634", "revid": "122246", "url": "https://it.wikipedia.org/wiki?curid=3120634", "title": "Convocazioni al torneo di qualificazione europeo al World Grand Prix 2008", "text": "Elenco delle giocatrici condovate per il Torneo di qualificazione europeo al World Grand Prix di pallavolo femminile 2008."}
{"id": "3120635", "revid": "200154", "url": "https://it.wikipedia.org/wiki?curid=3120635", "title": "Death metal melodico", "text": ""}
{"id": "3120638", "revid": "986213", "url": "https://it.wikipedia.org/wiki?curid=3120638", "title": "Enrichetta Maria di Brandeburgo-Schwedt", "text": "La madre di Enrichetta fu la principessa Giovanna Carlotta di Anhalt-Dessau (1682-1750), figlia di Giovanni Giorgio II di Anhalt-Dessau.\nBiografia.\nSpos\u00f2, l'8 dicembre 1716 a Berlino il principe Federico Luigi di W\u00fcrttemberg (1698\u20131731), l'unico figlio del duca Eberardo Ludovico di W\u00fcrttemberg. La coppia ebbe due figli: \nEnrichetta Maria mor\u00ec ad 81 anni nello Schloss K\u00f6penick, dove aveva trascorso gli anni della vedovanza. Dopo la sua morte, Luisa Federica don\u00f2 una targa commemorativa, in onore di sua madre, situata nella tomba di Enrichetta Maria all'interno della chiesa dello Schloss K\u00f6pernick. La targa \u00e8 fatta di marmo nero lucido con un'iscrizione d'oro recitante il seguente epitaffio: \"Questa tomba raccoglie le spoglie mortali dell'illustre principessa Enrietta Maria, nata principessa di Prussia e di Brandeburgo, divenuta principessa ereditaria e duchessa di W\u00fcrttemberg e Teck. Nacque il II Marzo MDCCII, spos\u00f2 il VIII Dicembre MDCCXVI il principe ereditario Federico Luigi di W\u00fcrttemberg. Rimase vedova il XXIII Novembre MDCCXXXI e si addorment\u00f2 nel riposo eterno il VII Maggio MDCCLXXXII. Questo necrologio pose la sua unica figlia, Luisa Federica, duchessa di Meclemburgo-Schwerin, nata duchessa di W\u00fcrttemberg e Teck.\"\nNegli anni Sessanta la bara, con la relativa mummia, vennero cremate, con il consenso della famiglia Hohenzollern, e l'ex tomba murata (come descritta da Fontane) venne aperta. L'urna contenente le ceneri di Enrichetta Maria, venne sepolta sotto l'epitaffio."}
{"id": "3120642", "revid": "110157", "url": "https://it.wikipedia.org/wiki?curid=3120642", "title": "Papiro 12", "text": "Il Papiro 12 (formula_112) \u00e8 uno dei pi\u00f9 antichi manoscritti esistenti del Nuovo Testamento, datato paleograficamente agli inizi del III secolo. \u00c8 scritto in greco.\nContenuto del papiro.\nformula_112 contiene una piccola parte del \"Lettera agli Ebrei\" (1:1).\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria I.\n\u00c8 attualmente ospitato presso la Pierpont Morgan Library (Pap. Gr. 3; P. Amherst 3b) in New York."}
{"id": "3120643", "revid": "1347902", "url": "https://it.wikipedia.org/wiki?curid=3120643", "title": "Polju\u0161ko Pole", "text": "Polju\u0161ko Pole (, traslitterato anche come Poljushko Pole; in italiano: \"Pianura, mia pianura\") \u00e8 una celebre canzone sovietica.\nSi ritiene erroneamente che sia stata composta durante la Rivoluzione russa e che sia stata cantata dall'Armata rossa. In realt\u00e0, questo canto \u00e8 stato scritto nel 1934 da Lev Knipper per la parte corale della sua quarta sinfonia, \"Poema su un soldato Komsomol\", su testo di Viktor Gusev. In seguito all'entusiasmo suscitato da questa parte corale, il canto ha finito per essere avulso dalla sinfonia per diventare \"Polju\u0161ko Pole\"."}
{"id": "3120645", "revid": "92723", "url": "https://it.wikipedia.org/wiki?curid=3120645", "title": "Dmitry Kholodov", "text": ""}
{"id": "3120648", "revid": "474175", "url": "https://it.wikipedia.org/wiki?curid=3120648", "title": "Prva slovenska nogometna liga 2010-2011", "text": " \nLa Prva slovenska nogometna liga 2010-2011 \u00e8 stata la 20\u00aa edizione della massima serie del campionato di calcio sloveno disputata tra il 16 luglio 2010 e il 23 maggio 2011 e conclusa con la vittoria del NK Maribor, al suo nono titolo.\nStagione.\nNovit\u00e0.\nA seguito della retrocessione nella seconda divisione di Interblock Lubiana e Drava Ptuj, ottennero la promozione Triglav Kranj e Primorje Aidussina, rispettivamente seconda e prima classificata nel precedente campionato di seconda divisione.\nFormula.\nLe squadre partecipanti furono 10 e disputarono un doppio turno di andata e ritorno per un totale di 36 partite.\nLa squadra campione di Slovenia si qualific\u00f2 alla UEFA Champions League 2011-2012, partendo dal secondo turno preliminare.\nLe squadre classificate al secondo e terzo posto furono ammesse alla UEFA Europa League 2011-2012, partendo rispettivamente dal secondo e dal primo turno preliminare insieme alla vincitrice della coppa nazionale.\nRetrocedette direttamente l'ultima in classifica, mentre la penultima disput\u00f2 uno spareggio contro la seconda classificata della seconda divisione.\nClassifica finale.\nLegenda:\nNote:\nSpareggio.\nIl Nafta Lendava avrebbe dovuto incontrare il NK Aluminij, secondo classificato in 2.SNL, per lo spareggio ma quast'ultimo rinunci\u00f2 consentendo al Nafta la permanenza nella massima divisione."}
{"id": "3120656", "revid": "57872", "url": "https://it.wikipedia.org/wiki?curid=3120656", "title": "Giovanni Battista De Fornari", "text": "Biografia.\nFiglio di Raffaele De Fornari, quest'ultimo servitore dello Stato come ambasciatore della Repubblica nel 1496 presso la corte di Luigi XI di Francia, nacque a Genova intorno al 1484.\nGiovanni Battista De Fornari inizi\u00f2 a servire la patria dal 1509 come ufficiale in diverse istituzioni ed elettore negli anni 1516, 1518 e 1522. Come uno dei dodici riformatori della Repubblica, nel 1523, partecip\u00f2 alle decisioni interne sui rapporti e sulle intenzioni da intraprendere contro la \"ribelle\" Savona: il suo appello, con un'orazione ad effetto, fu a favore della distruzione della considerata \"Cartagine ligure\".\nNel 1534 viene eletto tra i consiglieri maggiori e, nel 1540, nominato come uno dei Padri del Comune. Il 4 gennaio 1545, nonostante un forte disappunto dei nobili Vecchi del Portico di San Luca, fu eletto a furor di popolo dai nobili Nuovi di San Pietro come nono doge a mandato biennale di Genova: il cinquantaquattresimo nella storia repubblicana.\nDurante il suo mandato rinforz\u00f2 il porto cittadino e l'alveo del torrente Bisagno, ma soprattutto si adoper\u00f2 al ripristino della darsena di Savona, citt\u00e0 che solamente dodici anni prima avrebbe voluto da riformatore della Repubblica radere al suolo per le alleanze avverse contro Genova. Termin\u00f2, come da regolamento, il mandato il 4 gennaio 1547 in concomitanza con la celebre \"Congiura di Gianluigi Fieschi\".\nE proprio questa coincidenza, di fatto la congiura ebbe inizio a partire dai primi giorni di gennaio, cre\u00f2 intorno alla figura dell'ormai ex doge De Fornari una sorta di coinvolgimento in questa delicata fase storica. Ad alimentare i sospetti vi fu inoltre una forzata confessione nel 1549 di un certo frate Clemente dell'Ordine di San Francesco che, imprigionato per sospetti politici su ordine del governatore di Milano Ferrante I Gonzaga, sotto tortura confess\u00f2 una sorta di alleanza tra l'ex doge e il Regno di Francia per il dominio di Genova in caso di tumulto popolare o per la morte del principe Andrea Doria.\nLa confessione fu trasmessa ben presto da Milano a Genova dove, nell'ottobre dello stesso anno, il doge Gaspare Grimaldi Bracelli decret\u00f2 l'arresto di Giovanni Battista De Fornari con l'accusa di tradimento verso la repubblica. Portato nel carcere di palazzo Ducale fu rinchiuso assieme a Domenico Pallavicino Rocca e Paolo Cattaneo Lasagna, questi ultimi considerati suoi complici. L'ex doge cerc\u00f2 di difendersi dall'accusa, giustificando i suoi contatti francesi per il recupero di un suo presunto credito dalla corona d'oltralpe, ma ogni spiegazione fu rigettata dal tribunale che lo rinvi\u00f2 al processo. I tre giudici foresti, nominati esternamente per evitare qualsiasi sentenza \"di parte\", ne decretarono con sentenza immediata l'allontanamento dallo stato genovese e la privazione della status di senatore e di cittadino della Repubblica. Persino la sentenza dest\u00f2 stupore e sospetti, soprattutto tra i tanti nemici dell'ex doge che si sarebbero aspettati per un accertato o presunto tradimento alla repubblica una condanna a morte, tanto che fu forte il sospetto di una possibile o tentata corruzione per \"ammorbidire\" la sentenza. Il Senato, chiamato in causa dagli oppositori del De Fornari, non indag\u00f2 (o per alcuni non volle indagare), ma \"curiosamente\" licenzi\u00f2 i tre giudici dal servire in futuro la Repubblica.\nDopo due mesi di prigionia, nel dicembre 1549, Giovanni Battista De Fornari part\u00ec per l'esilio ad Anversa, nell'attuale Belgio, dove presumibilmente mor\u00ec in data sconosciuta.\nContrasse matrimonio con la figlia di Andrea Ciceri, Marietta."}
{"id": "3120659", "revid": "124915137", "url": "https://it.wikipedia.org/wiki?curid=3120659", "title": "Angelo Colocci", "text": "Biografia.\nLa data di nascita \u00e8 stata calcolata dal Lattes in base alle note di carattere biografico apposte dallo stesso Colocci alla fine del codice \"Vat. lat.\" 4787; era figlio di Niccol\u00f2 Colocci, appartenente a un'antica famiglia di Staffolo, e di Ippolita Santoni, sorella dell'umanista Floriano Santoni. Colocci arriva giovane a Roma nel 1497. Dal 1511 ha lavorato come segretario apostolico, una posizione impegnativa che non gli consente molto di dedicarsi alla sua passione letteraria privata e allo stesso tempo lo colloca nel centro sociale degli umanisti alla corte di papa Giulio II, come un corrispondente di Jacopo Sadoleto, Pietro Bembo e Aldus Manutius a Venezia. Nel 1513 compra una propriet\u00e0 con giardino nei pressi della Fontana di Trevi, la quale, insieme all'attraente sua bella biblioteca, diventa il luogo di incontro per le dispute dell'Accademia Romana, fondata da Pomponio Leto (morto nel 1497). Questo giardino era situato tra il Quirinale e il Pincio, nella parte meridionale degli antichi Giardini di Sallustio, un terreno ricco di sculture sepolte, che egli esponeva nella sua villa. Qui si trovava una grotta naturale in cui egli mise una naiade dormiente, con un'iscrizione umanista \u2014 \"Huius nympha loci\"... \u2014 cos\u00ec squisitamente ben fatta che per secoli pass\u00f2 come opera autenticamente romana.\nColocci era un poeta in lingua latina di una certa reputazione tra gli eruditi suoi contemporanei, un antiquario dalla notevole conoscenza dell'antica metrologia e degli \"arnesi sacrificali\", e un sapiente collezionista di sculture romane, inscrizioni, medaglie e gemme intagliate. La sua collezione di sculture veniva menzionata da Andrea Fulvio in \"Antiquitates Urbis\" (1527), la sua guida topografica delle antiche rovine e reperti romani della citt\u00e0. In merito alla commissione di papa Leone X a Raffaello per disegnare il pi\u00f9 accuratamente possibile la ricostruzione della Roma dei Cesari, Angelo Colocci e Baldassare Castiglione redassero la cortese lettera di accompagnamento, con correzioni di Raffaello, allegata al progetto finale. Una parte considerevole della sua fortuna \u00e8 stata spesa inoltre per ingrandire una delle biblioteche private pi\u00f9 impressionanti del suo tempo, trattata in modo brutale durante il saccheggio di Roma, nel 1527, quando Colocci venne costretto a pagare tangenti esorbitanti per poter preservare la sua stessa vita. Ebbe, comunque, la lungimiranza di inviare alcuni dei suoi manoscritti in custodia a Firenze. I restanti manoscritti di Colocci nella Biblioteca Vaticana sono tuttora oltre duecento, anche dopo che le depredazioni napoleoniche ebbero spostate le liriche provenzali alla Biblioth\u00e8que National di Parigi. Colocci fu uno dei primi a scoprire e catalogare la poesia provenzale. La stampa greca di Roma venne affidata alle sue cure, dato che egli era il mecenate dell'accademia greca fondata a Roma da Janus Lascaris, frequentatore della sua villa dal 1516 al 1521. Colocci ebbe parte nella traduzione in italiano del \"De architectura\" di Vitruvio su istanza di Raffaello, compiuta dal ravennate Marco Fabio Calvo e basata sull'edizione del 1511 di Fra Giocondo; la copia di Raffaello, a Monaco, reca annotazioni di Colocci e correzioni, cos\u00ec come quella di Raffaello.\nDopo la morte di sua moglie Girolama Bufalini Colocci, in seguito a una lunga malattia, nel 1518, Colocci prese gli ordini minori e venne fatto vescovo di Nocera nel 1537.\nNel settembre del 1969 ci fu una conferenza su Angelo Colocci al Palazzo della Signoria del suo luogo natale, Jesi.\nGenealogia episcopale.\nLa genealogia episcopale \u00e8:"}
{"id": "3120660", "revid": "767487", "url": "https://it.wikipedia.org/wiki?curid=3120660", "title": "Niklas Hoheneder", "text": ""}
{"id": "3120662", "revid": "125385258", "url": "https://it.wikipedia.org/wiki?curid=3120662", "title": "Assi del linguaggio", "text": "Per assi del linguaggio si intendono i due possibili piani su cui si esplica o si snoda l'attivit\u00e0 mentale degli esseri umani per il tramite del linguaggio. Fu originariamente il fondatore della linguistica moderna, il linguista svizzero Ferdinand de Saussure (1857-1913), ad individuare questi due tipi fondamentali di relazione tra elementi linguistici, che egli dapprima chiam\u00f2 rapporto sintagmatico e rapporto associativo.\nDescrizione.\nSecondo de Saussure, l'attivit\u00e0 del parlante implica tanto una sequenzialit\u00e0 \"orizzontale\", rappresentata dal susseguirsi dei suoni concretamente emessi, quanto la possibilit\u00e0 di ricorrere ad un repertorio di elementi linguistici virtualmente sostituibili perch\u00e9 in relazione semantica, disposti \"verticalmente\" in quanto solo uno viene poi effettivamente immesso nell'enunciato. Si delineano, in tal modo, un asse sintagmatico, su cui si struttura il rapporto sintagmatico tra elementi linguistici, e un asse paradigmatico, come verr\u00e0 definito poi dal linguista danese Louis Trolle Hjelmslev (1899-1965), che attiene piuttosto alla semantica degli elementi linguistici coinvolti nel discorso.\nPer quanto riguarda l'asse sintagmatico, nella catena fonica i fonemi (cio\u00e8 i foni considerati astrattamente rispetto alla loro resa concretamente fonica) sono in una relazione tale che ciascun segno assume un determinato valore in rapporto al contrasto che istituisce con gli altri segni compresenti, in particolare con quelli che lo precedono e lo seguono. Cos\u00ec, ad esempio, esiste un rapporto sintagmatico tra il fonema nasale /m/ e il fonema occlusivo /p/ nella parola \"campo\". Si parla invece di rapporto associativo tra elementi segnici nel senso che sussiste una relazione tra gli elementi linguistici posti nella catena fonica ed altri, alternativi ai primi, che vengono per\u00f2 richiamati alla memoria da qualche elemento in comune con quelli opzionati. Tali elementi comuni possono essere di ordine semantico (per cui, nel dire \"insegnamento\", posso pensare a \"istruzione\"). In altri casi, i segni sono in relazione associativa perch\u00e9 appartengono allo stesso paradigma lessicale (come il nome \"dominio\" e il verbo \"dominare\") o flessionale (come il nominativo latino \"dominus\" e il corrispondente genitivo \"domini\").\nSempre nella terminologia di de Saussure, i rapporti sintagmatici si svolgono \"in praesentia\", mentre sull'asse paradigmatico, che ha uno sviluppo \"verticale\", gli elementi linguistici in contrasto sono alternativi l'uno all'altro, per cui si danno \"in absentia\".\nIn Hjelmslev (1961), l'asse sintagmatico \u00e8 scandito da relazioni con funzioni \"et\", mentre l'asse paradigmatico da correlazioni con funzioni \"aut\". Il linguista russo Rom\u00e0n Jakobs\u00f2n (1896-1982) parla poi di un \"asse della combinazione\" (o \"concatenazione\") e di un \"asse della selezione\" (o \"sostituzione\"), rispettivamente corrispondenti approssimativamente all'asse sintagmatico e all'asse paradigmatico.\nRapporto sintagmatico e rapporto paradigmatico si oppongono dicotomicamente. Scrive Rom\u00e0n Jakobs\u00f2n:"}
{"id": "3120663", "revid": "192549", "url": "https://it.wikipedia.org/wiki?curid=3120663", "title": "Papiro 13", "text": "Il Papiro 13 (formula_113) \u00e8 uno dei pi\u00f9 antichi manoscritti esistenti del Nuovo Testamento, datato paleograficamente agli inizi del III secolo. \u00c8 scritto in greco.\nContenuto del papiro.\nformula_113 contiene una piccola parte del \"Lettera agli Ebrei\" (2,14-5,5; 10,8-22; 10,29-11,13; 11,28-12,17).\n\u00c8 attualmente ospitato, diviso in due frammenti, presso la British Library (Inv. Nr. 1532) in Londra e Biblioteca Medicea Laurenziana (Inv. 1532 v, PSI 1292) in Firenze.\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria I.\n\u00c8 un opistografo scritto sul retro di un papiro contenente un'Epitome di Livio: il P. Oxyrhyncus 668."}
{"id": "3120664", "revid": "200154", "url": "https://it.wikipedia.org/wiki?curid=3120664", "title": "Poljushko Pole", "text": ""}
{"id": "3120675", "revid": "92723", "url": "https://it.wikipedia.org/wiki?curid=3120675", "title": "Egidio Raimondo Maccanti", "text": "Biografia.\nPresi i voti, unitamente al nome Raimondo, nell'Ordine dei Domenicani nel 1893, si dedic\u00f2 per vari anni all'attivit\u00e0 di apostolato a Firenze e a Siena. Nel 1915, in seguito a dissidi con i suoi superiori avendo affermato durante una predica che Ges\u00f9 Cristo era stato il primo socialista, con l'entrata dell'Italia nella Prima guerra mondiale part\u00ec per il fronte francese, inizialmente come volontario e dal 1917 arruolato come cappellano militare con il grado di tenente, dapprima assegnato al 3\u00ba Reggimento bersaglieri e successivamente trasferito al 51\u00ba Reggimento fanteria della Brigata garibaldina \u201cAlpi\u201d, comandata dal colonnello Peppino Garibaldi, nipote e omonimo dell'eroe dei due mondi, ed inserita nel II Corpo d'armata italiano in Francia.\nAl fronte il barbuto e cordiale cappellano e per questo motivo venne decorato di medaglia di bronzo nel 1917, medaglia d'argento e croce al merito di guerra nel 1918. Il 17 settembre 1918, sul fronte della Marna, a Vauxc\u00e9r\u00e9, al ritorno da una delle sue azioni di soccorso, il capitano Maccanti venne ferito mortalmente dalle schegge provocate dallo scoppio di un proiettile di artiglieria.\nNel 1924 le sue spoglie vennero traslate a Firenze.\nIn sua memoria sono state poste due targhe, una al n. 3 di piazza San Marco a Firenze, davanti al convento dei Domenicani, e l'altra nella ex scuola media di Poggio a Caiano. La piccola frazione del comune di Carmignano in cui nacque padre Maccanti appartiene infatti dal 1962 al territorio del comune di Poggio a Caiano, che ha inoltre dedicato una strada al suo glorioso concittadino."}
{"id": "3120677", "revid": "767487", "url": "https://it.wikipedia.org/wiki?curid=3120677", "title": "Giuseppe Gobetti", "text": "Biografia.\nNel 1940-1941 ha partecipato alle operazioni di guerra sul fronte albano-greco-jugoslavo, con i gradi di sergente maggiore nella funzione di addetto alle ambulanze di soccorso.\nIl 13 marzo del 1956, Giuseppe Gobetti muore in servizio nello scontro con un'autobotte ad Avigliana durante il collaudo di una Lancia Aurelia B20.\nCarriera.\nConta una presenza in Serie A nella Juventus, (partita Juventus-Lazio, il 19 giugno del 1930, con risultato 3-1) e 45 in Serie B con il Cagliari."}
{"id": "3120678", "revid": "767487", "url": "https://it.wikipedia.org/wiki?curid=3120678", "title": "Marcello Polesel", "text": "Carriera.\nDopo aver militato nel Pordenone, gioca in Serie A con il Padova nella stagione 1933-1934 collezionando in totale 7 presenze e un gol.\nTorna inizialmente al Pordenone fino al 1935 e, nella stagione 1936-1937 di Serie C, veste la maglia del Lecce per 13 volte andando a segno nella partita contro il (2-2) e realizzando una doppietta nella partita contro la di Roma (4-3 per i romani). Inoltre scese in campo nella partita Cosenza-Lecce (2-2).\nTorna una terza volta al Pordenone, dove rimane fino al 1942. Nella stagione 1939-1940 \u00e8 anche allenatore della formazione neroverde."}
{"id": "3120679", "revid": "599013", "url": "https://it.wikipedia.org/wiki?curid=3120679", "title": "Jan Krob", "text": ""}
{"id": "3120680", "revid": "149587", "url": "https://it.wikipedia.org/wiki?curid=3120680", "title": "Le\u0161e, Prevalje", "text": ""}
{"id": "3120682", "revid": "838137", "url": "https://it.wikipedia.org/wiki?curid=3120682", "title": "Le\u0161e", "text": "Le\u0161e \u00e8 un toponimo che pu\u00f2 riferirsi a diversi insediamenti della Slovenia:"}
{"id": "3120686", "revid": "775372", "url": "https://it.wikipedia.org/wiki?curid=3120686", "title": "Giacomo Dal Monte Casoni", "text": "Biografia.\nNasce il 28 marzo 1891 da Giambattista e da Gentile Lega. La famiglia paterna Dal Monte \"alias\" Casoni, proveniente dal Cantone dei Grigioni in Svizzera, dal XVII secolo risulta insediata a Imola, e dall'originaria attivit\u00e0 di fornaciai aveva asceso rapidamente la scala sociale. La famiglia materna, dedita all'industria della seta, risiede a Brisighella. La madre Gentile, fervente cattolica attiva nelle opere sociali imolesi, esercita un influsso determinante nella formazione del figlio.\nDopo aver compiuto gli studi liceali a Firenze, Casoni completa gli studi giuridici all'Universit\u00e0 di Roma laureandosi in legge nel 1916. Nella capitale \u00e8 ospite dello zio cardinale Michele Lega, uditore di Sacra Rota.\nPartecipa alla prima guerra mondiale nella IV Armata conseguendo il grado di Capitano e venendo decorato con la Croce di Guerra.\nAttivit\u00e0 politica.\nNel 1919 aderisce al richiamo di don Luigi Sturzo per la partecipazione dei cattolici all'azione politica e assume la carica di segretario della sezione imolese del neonato Partito Popolare. Non riesce ad entrare in Parlamento nel 1921, ma l'anno dopo \u00e8 eletto consigliere comunale di Imola e provinciale di Bologna con 10.552 voti di preferenza.\nCon l'affermarsi del regime fascista e lo scioglimento di partiti e sindacati, non condividendo i principi e l'operato della dittatura, Casoni diviene suo oppositore. Tra il 1924 e il 1925 si dimette dalle cariche amministrative, in Comune e in Provincia. Nel 1925 sposa Maria Dal Buono, ferrarese (1901-1991); dall'unione nasce una figlia, Maria Grazia (1926-2011). Esercitando la professione di avvocato, Casoni mantiene comunque viva la sua vasta rete di relazioni politiche e rimane solidale alla Chiesa locale e al suo vescovo.\nNel 1941, in piena seconda guerra mondiale, Casoni fonda a Imola insieme all'amico Giulio Miceti il Comitato imolese di azione antifascista, una rete antifascista, romagnola e nazionale. Arrestato durante l'occupazione tedesca (dopo l'8 settembre 1943) e rinchiuso nel carcere di San Giovanni in Monte a Bologna, recupera fortunosamente la libert\u00e0. Fu costretto a vivere in clandestinit\u00e0 fino alla liberazione, protetto dal vescovo imolese Paolino Tribbioli.\nDopo la Liberazione Casoni si dedica intensamente ad organizzare la presenza dei cattolici all'interno della Democrazia Cristiana, creando nel territorio imolese una rete capillare di sensibilizzazione e formazione politica del partito. Nella consultazione elettorale del 18 aprile 1948 viene eletto deputato al Parlamento per la Democrazia Cristiana nella circoscrizione Emilia-Romagna, Collegio di Bologna, con oltre 22.000 preferenze.\nL'attivit\u00e0 politica di Casoni tocca in questo periodo l'apice dell'intensit\u00e0 e della possibilit\u00e0 di incidenza. Fa parte della Commissione Finanze e Tesoro; contribuisce alla stesura di numerosi progetti di legge; tiene interventi alla Camera specialmente sui problemi dell'agricoltura.\nCasoni partecipa a una sola legislatura: rinuncia a ripresentarsi alle elezioni del 1953 per motivi di salute. Soffre infatti di una severa forma di artrosi.\nAttivit\u00e0 professionale.\nLaureato in legge nel 1916, al ritorno dalla prima guerra mondiale \u00e8 giudice relatore al Tribunale militare di Roma per il 1919. L'attivit\u00e0 di avvocato, con studio a Bologna e Imola, si intensifica soprattutto dopo il ritiro dalla vita politica attiva, cio\u00e8 a partire dal 1926.\nDopo la Liberazione, Casoni \u00e8 nominato presidente della Cassa di Risparmio d'Imola (aprile 1945), con l'impegnativo incarico di riavviare l'attivit\u00e0 produttiva in un territorio gravemente dissestato dalla guerra. Si occupa di far ripartire l'agricoltura (facendo affluire bestiame, macchine e attrezzi) e di rilanciare il settore industriale e artigianale, promuovendo la ricostruzione delle fabbriche e ottenendo i necessari finanziamenti statali. Nel periodo 1947-1953 \u00e8 animatore e sostenitore, anche finanziario, di una vasta rete di cooperative di lavoro in tutto il comprensorio, ottenendo la fornitura di moderne attrezzature e assistenza tecnica. Sotto la sua guida, la Cassa di Risparmio diventa il principale organo propulsore delle attivit\u00e0 economiche della zona imolese nel difficile periodo della ricostruzione postbellica, e tale rimarr\u00e0 fino alla sua morte.\nNel 1947 \u00e8 nominato Commissario liquidatore del Consorzio Nazionale Canapa, poi, fino al 1951, Commissario liquidatore dell'Ente Economico Fibre Tessili. Casoni difende strenuamente Imola e il suo territorio. Si impegna nella soluzione dei quotidiani problemi della vasta rete di attivit\u00e0 economiche dell'imolese. Promuove e sostiene ogni attivit\u00e0 volta a creare lavoro, prosperit\u00e0, benessere per la comunit\u00e0.\nCome parlamentare si occupa dei problemi di molti Comuni di tutta la circoscrizione, dalla Provincia di Bologna a quelle di Ferrara, Ravenna, Forl\u00ec, con particolare attenzione per la Romagna e per le popolazioni pi\u00f9 disagiate, promuovendo la costruzione di strade, ponti, acquedotti, asili, ospedali, scuole, stazioni ferroviarie, uffici postali, case per lavoratori, industrie, chiese. Mostra attenzione concreta verso le istituzioni assistenziali, culturali e ricreative bisognose di aiuto e di sostegno.\nMuore a Imola il 12 agosto 1968.\n\u00c8 nonno materno dell'imprenditore e giornalista Alberto Forchielli."}
{"id": "3120692", "revid": "767487", "url": "https://it.wikipedia.org/wiki?curid=3120692", "title": "Milo\u0161 La\u010dn\u00fd", "text": "Caratteristiche tecniche.\nPrima punta, pu\u00f2 agire anche da esterno d'attacco sulla fascia destra.\nCarriera.\nClub.\nAlla sua prima stagione da titolare, all'et\u00e0 di 20 anni, si fa notare nel campionato slovacco con la maglia del Ruzomberok, mettendo a segno 11 gol in 25 giornate, piazzandosi terzo tra i marcatori al termine del torneo: il 30 maggio 2009, all'ultima giornata di campionato, firma una tripletta ai danni dello (5-1). \u00c8 notato e acquistato dal club ceco dello Sparta Praga, che gli fa fare una ventina di spezzoni (gioca solamente una gara per novanta minuti interi), prima di relegarlo alla squadra riserve. Successivamente, l'attaccante \u00e8 ceduto in prestito prima allo Slovan Bratislava, poi agli scozzesi del Dundee United. Il 4 aprile 2013 passa a costo zero in Bielorussia. Il 10 luglio dello stesso anno torna in patria, al Ruzomberok. Sigla 11 reti in 16 turni di campionato, tra cui una tripletta al (4-0), per poi passare ai kazaki del Kairat guidati dal connazionale Vladimir Weiss il 17 febbraio 2014, terminando anticipatamente la sua stagione nel campionato slovacco: a fine anno \u00e8 sesto nella classifica capocannonieri.\nL'avventura in Kazakistan non \u00e8 fortunata, nonostante l'ampio minutaggio offerto dall'allenatore a La\u010dn\u00fd, che segna un solo gol in undici turni di campionato. Il 20 gennaio 2015 firma con i polacchi dello Slask Breslavia. In Polonia non riesce a sbloccarsi, decide cos\u00ec di ritornare per una seconda volta al Ruzomberok: va a segno in 10 occasioni, raggiungendo il settimo posto tra i marcatori del torneo. Il 28 ottobre 2016 firma un poker di reti nella coppa nazionale contro lo Slovan \u0160imonovany (1-7).\nIl primo settembre 2017 conclude la sua esperienza al Ruzomberok e si trasferisce al : esordisce il 13 settembre in Coppa nazionale contro il Zavazna Poruba (0-11) firmando una tripletta.\nIl primo luglio 2019 si svincola e rimane momentaneamente senza contratto.\nStatistiche.\nPresenze e reti nei club.\n\"Statistiche aggiornate al 13 settembre 2017.\""}
{"id": "3120694", "revid": "599013", "url": "https://it.wikipedia.org/wiki?curid=3120694", "title": "Germano Zanca", "text": "Carriera.\nGioca con il Padova quattro stagioni dal 1933 al 1937 in Serie A, Serie B e Serie C collezionando in totale 33 presenze e otto gol. Debutta l'11 gennaio 1934 nella vittoria per (1-0) del Padova contro la Roma. Scende in campo per l'ultima volta con i biancoscudati il 6 dicembre 1936 nella vittoria sempre per (1-0) del Padova contro il Rovigo.\nPassa poi proprio al Rovigo dove disputa la stagione 1937-38 in Serie C.\nNel 1938 passa al Marzotto Valdagno rimanendovi fino alla stagione 1943-1944."}
{"id": "3120695", "revid": "729019", "url": "https://it.wikipedia.org/wiki?curid=3120695", "title": "Manuel Rodr\u00edguez Barros", "text": "Professionista dal 1947 al 1960.\nCarriera.\nMinore dei fratelli Rodr\u00edguez Barros, fu professionista per lungo tempo, dal 1947 al 1960, e riusc\u00ec a cogliere anche qualche vittoria. Nel 1947 si mise in luce arrivando secondo nella Vuelta a Galega dietro il fratello Emilio Rodr\u00edguez, mentre terzo fu l'altro fratello Delio Rodr\u00edguez.\nIl risultato pi\u00f9 prestigioso arriv\u00f2 nel 1950 alla Vuelta a Espa\u00f1a, che riusc\u00ec a chiudere al secondo posto dietro, ancora, al fratello Emilio, ripercorrendo quello che nella seconda edizione della corsa a tappe iberica avevano fatto i fratelli belgi Deloor.\nTra il 1951 e il 1952 ottenne cinque vittorie, delle quali la pi\u00f9 importante fu l'ottava tappa alla Volta Ciclista a Catalunya 1951; si mise inoltre in luce anche alla Volta a Portugal con due podi, secondo nel 1951 e terzo l'anno seguente. Dopo questo biennio pochi risultati e molto lavoro da gregario. L'ultimo risultato significativo fu un terzo posto nella Vuelta a Asturias."}
{"id": "3120696", "revid": "300067", "url": "https://it.wikipedia.org/wiki?curid=3120696", "title": "Burdette Haldorson", "text": ""}
{"id": "3120697", "revid": "287204", "url": "https://it.wikipedia.org/wiki?curid=3120697", "title": "Milos Lacny", "text": ""}
{"id": "3120702", "revid": "300067", "url": "https://it.wikipedia.org/wiki?curid=3120702", "title": "Gilbert Ford", "text": ""}
{"id": "3120703", "revid": "767487", "url": "https://it.wikipedia.org/wiki?curid=3120703", "title": "Stevan Tommei", "text": ""}
{"id": "3120704", "revid": "106908", "url": "https://it.wikipedia.org/wiki?curid=3120704", "title": "Stadio Giovanni Berta", "text": ""}
{"id": "3120705", "revid": "106908", "url": "https://it.wikipedia.org/wiki?curid=3120705", "title": "Stadio Comunale di Firenze", "text": ""}
{"id": "3120706", "revid": "287204", "url": "https://it.wikipedia.org/wiki?curid=3120706", "title": "Manuel Rodriguez", "text": ""}
{"id": "3120708", "revid": "298055", "url": "https://it.wikipedia.org/wiki?curid=3120708", "title": "Buzz McNab", "text": ""}
{"id": "3120710", "revid": "767487", "url": "https://it.wikipedia.org/wiki?curid=3120710", "title": "...se incontri Sartana prega per la tua morte", "text": "...se incontri Sartana prega per la tua morte \u00e8 un film del 1968 di genere western all'italiana e diretto da Gianfranco Parolini (accreditato come Frank Kramer).\nIl film \u00e8 il primo nel quale il personaggio di Sartana (interpretato da Gianni Garko) \u00e8 protagonista dopo avere esordito nel precedente \"1000 dollari sul nero\" di Alberto Cardone.\nTrama.\nUna diligenza carica d'oro viene assalita dagli uomini di Jos\u00e8 Mendoza detto Tampico. Lasky e i suoi per\u00f2 li colgono di sorpresa uccidendoli tutti e rubando il malloppo. Ma aprendo la cassa, Lusky si accorge che \u00e8 piena di sassi. Arriva Sartana, un misterioso pistolero vestito in maniera elegante, abilissimo a carte e con una bizzarra ma infallibile pistola da taschino (una Darringer a quattro canne): Sartana convince la banda di essere lui l'autore del colpo e che l'oro lo ha nascosto, convinto che in tutta la vicenda siano coinvolti insospettabili e rispettabili cittadini. Far\u00e0 piazza pulita.\nProduzione.\nIl film cost\u00f2 137 milioni ed ebbe un incasso miliardario e, come raccontato dal regista, \"\"Aldo Addobbati lo fece uscire il 14 agosto e, dopo nove giorni il film aveva gi\u00e0 incassato 30 milioni di lire, abbastanza per annunciarne il possibile seguito Taglia grossa per Sartana... possibilmente vivo\".\" In Giappone, secondo Sandro Mancori, il film ha incassato un milione di dollari. Parolini compare anche come attore con lo pseudonimo di \"John Francis Littlewords\" nel ruolo di un giocatore di poker che viene ammazzato.\nIl film fu girato, per motivi economici, interamente in Italia, tra Manziana e altre zone vicino a Roma. Il fortino di Tampico \u00e8 villa Mussolini, utilizzata in tanti altri film del genere (tra i quali \"Ehi amico... c'\u00e8 Sabata, hai chiuso!\", \"Requiescant\", \"...continuavano a chiamarlo Trinit\u00e0\", \"Vado... l'ammazzo e torno\", \"I giorni della violenza\", \"W Django!\"). Il produttore Addobbati aveva fatto allestire una scenografia del film all'interno del cinema Adriano di Roma, con tanto di galline e cavalli con diligenza. Il film avrebbe dovuto essere parodiato da Franco e Ciccio \"Se incontri Franco e Ciccio prega per la tua morte\" che venne annunciato, ma mai girato."}
{"id": "3120712", "revid": "300067", "url": "https://it.wikipedia.org/wiki?curid=3120712", "title": "Robert Jeangerard", "text": ""}
{"id": "3120713", "revid": "287204", "url": "https://it.wikipedia.org/wiki?curid=3120713", "title": "Delio Rodriguez", "text": ""}
{"id": "3120714", "revid": "287204", "url": "https://it.wikipedia.org/wiki?curid=3120714", "title": "Pastor Rodriguez", "text": ""}
{"id": "3120718", "revid": "300067", "url": "https://it.wikipedia.org/wiki?curid=3120718", "title": "Richard Boushka", "text": ""}
{"id": "3120719", "revid": "38120", "url": "https://it.wikipedia.org/wiki?curid=3120719", "title": "Museo Nazionale dell'Antartide", "text": ""}
{"id": "3120720", "revid": "767487", "url": "https://it.wikipedia.org/wiki?curid=3120720", "title": "Osvaldo Castro", "text": "Figura al sesto posto della classifica dei realizzatori della Primera Divisi\u00f3n de M\u00e9xico e all'ottavo dell'analoga graduatoria della Primera Divisi\u00f3n de Chile. Con le sue 351 marcature nelle 592 partite di prima divisione da lui disputate, occupa il ventitreesimo posto tra i realizzatori pi\u00f9 prolifici di tutti i tempi nelle massime serie calcistiche.\nCaratteristiche tecniche.\nUtilizzato nel ruolo di centravanti, era in possesso di un tiro molto potente, che effettuava solitamente con il piede sinistro. Era inoltre dotato di un affinato istinto del gol, che gli permise di diventare uno dei migliori realizzatori sia in Cile che in Messico.\nCarriera.\nClub.\nGiunto a La Calera a diciotto anni, nel 1966 entr\u00f2 a far stabilmente parte dell'undici di partenza dell'Uni\u00f3n. Le prestazioni nelle tre annate con il club biancorosso \u2014 settantuno gol in novantacinque partite, con una media realizzativa di 0,75 \u2014 gli fecero guadagnare nel 1969 il trasferimento al Deportes Concepci\u00f3n. Nella stagione 1970, le sue trentasei marcature gli permisero di diventare il secondo miglior realizzatore del calcio cileno in una singola stagione: solo Luis Hern\u00e1n \u00c1lvarez era riuscito a fare di pi\u00f9, con le trentasette reti del 1963. Nel 1971 il giocatore fu acquistato dall'Am\u00e9rica di Citt\u00e0 del Messico, compagine mesoamericana che aveva in Carlos Reinoso (connazionale di Castro) e in Enrique Borja i principali elementi; in particolare quest'ultimo veniva da due stagioni consecutive da leader della classifica marcatori del campionato. Alla sua seconda stagione in Messico, Castro realizz\u00f2 ventisei gol, portando cos\u00ec per il quarto anno di fila un calciatore dell'Am\u00e9rica in cima alla graduatoria dei cannonieri. Nella stagione 1975-1976 si trasfer\u00ec al Jalisco, ove mantenne una media gol elevata (0,70) e super\u00f2 quota 250 gol in carriera. Trasferitosi al Deportivo Neza prima e all'Atl\u00e9tico Potosino poi, raggiunse i 300 gol; si ritir\u00f2 poi nel 1984 con il Pumas UNAM.\nNazionale.\nConvocato per la prima volta nel 1966, partecip\u00f2 a , incluso nella lista dei convocati da Alejandro Scopelli. Prese poi parte al ; durante la manifestazione, per\u00f2, il CT Alamos lo tenne costantemente fuori, e Castro non debutt\u00f2 mai al Mondiale. Nonostante avesse presenziato in diversi incontri di qualificazione al , il Cile non si qualific\u00f2 e Castro non fu pi\u00f9 convocato in Nazionale."}
{"id": "3120721", "revid": "767487", "url": "https://it.wikipedia.org/wiki?curid=3120721", "title": "L'uomo dalle due ombre", "text": "L'uomo dalle due ombre (\"De la part des copains\") \u00e8 un film del 1971 diretto da Terence Young, con Charles Bronson, Liv Ullmann e James Mason.\n\u00c8 tratto dal romanzo \"Ride the Nightmare\" di Richard Matheson (in it. \"Cavalca l'incubo\", 1962).\nTrama.\nDurante la guerra di Corea, Joe Moran, un sergente dell'esercito americano, viene condannato per aver colpito un colonnello e imprigionato in Germania. Nel carcere militare incontra il suo ex comandante di compagnia Capitano Ross, e un commilitone che ha servito sotto Joe, chiamato Vermont, i quali erano stati incarcerati per mercato nero e furto di veicoli dell'esercito. Joe accetta di fuggire con loro e la fuga \u00e8 organizzato da un ex legionario straniero francese denominato \"Katanga\" e le cose vanno secondo i piani fino a che Katanga uccide un poliziotto tedesco che si era insospettito. Spaventato e disgustato dall'omicidio, Joe fugge abbandonando i suoi amici e Katanga, che vengono ricatturati.\nDiversi anni dopo, Joe \u00e8 conosciuto come Joe Martin e si guadagna da vivere onestamente noleggiando barche nel sud della Francia dove vive con la moglie, Fabienne, e la figlia di primo letto di lei di 12 anni.\nAnche se le cose stanno andando bene per Joe, quando la sua foto appare in un articolo di cronaca locale. Dopo averlo cos\u00ec rintracciato, Ross, Vermont e Katanga che ora sono trafficanti di droga, si rifanno vivi, volendo vendicarsi di Joe e utilizzando le barche che affitta per fare operazioni di contrabbando. Per assicurare la cooperazione di Joe tengono prigioniere in ostaggio la moglie e la figlia. Durante una colluttazione uno dei banditi pentito e ferito tiene a bada con le armi gli altri mentre Joe \u00e8 costretto a cercare un dottore con una spericolata corsa in macchina lungo le strade della Provenza. Al ritorno riesce a soccorrere e liberare la figlia e la moglie, che nel frattempo aveva sostituito l'uomo ferito nel controllare gli altri banditi uccidendo i banditi rimasti."}
{"id": "3120722", "revid": "34867818", "url": "https://it.wikipedia.org/wiki?curid=3120722", "title": "Wing Tjun", "text": ""}
{"id": "3120729", "revid": "124448290", "url": "https://it.wikipedia.org/wiki?curid=3120729", "title": "Sonne Hagal", "text": "I Sonne Hagal sono un gruppo musicale neofolk tedesco, fondato nei primi anni novanta del secolo scorso da componenti provenienti da esperienze diverse, dal punk alla musica classica.\nIl loro nome significa \"Sole/Grandine\" e vuole suggerire una dialettica di opposti.\nIl loro stile, pur ispirandosi ai fondatori del genere come i Sol Invictus ed i Death in June, si differenzia per il legame pi\u00f9 stretto con la tradizione, quindi col cantato in tedesco e per le atmosfere pi\u00f9 malinconiche e intimiste.\nStoria dei Sonne Hagal.\nDopo aver pubblicato una serie di singoli ed EP, i Sonne Hagal arrivarono al primo album nel 2002, con la pubblicazione di \"Helfahrt\" per la Eis Und Licht. Il disco presentava 12 tracce di sound neofolk, pi\u00f9 intimista e meno arrabbiato rispetto ad altre band della scena, ricco di sonorit\u00e0 acustiche e sezioni di archi."}
{"id": "3120732", "revid": "123873210", "url": "https://it.wikipedia.org/wiki?curid=3120732", "title": "AER (azienda)", "text": "La A.E.R. \u00e8 stata un'importante azienda aeronautica, e una delle prime fabbriche del settore in Italia.\nStoria.\nNell'aprile del 1915 veniva fondata a Orbassano, in provincia di Torino, la prima fabbrica di aeroplani del torinese, la \"A.E.R.\". Direttore tecnico dello stabilimento fu Cesare Cervetti, egli stesso pilota collaudatore.\nSu richiesta dell'allora Ministero della Guerra, l'A.E.R. avvi\u00f2 la produzione del modello Caudron G.3, le cui prime consegne si ebbero all'inizio della Grande Guerra. Successivamente l'azienda produsse anche il nuovo apparecchio, che successe al G.3, il bimotore Caudron G.4. I primi esemplari di quest'ultimo furono pronti a conflitto gi\u00e0 iniziato, nel febbraio del 1916. Considerato superato anche il G.4, l'A.E.R. avvi\u00f2 la produzione del bimotore Caudron SP.4, pronto nell'autunno del 1917 che rimase in servizio operativo sino alla fine della conflitto.\nAll'inizio del 1918, ultimo anno di guerra, l'AER su richiesta della Direzione Superiore dell'Aeronautica Militare, partecipava con 250 esemplari alla produzione del S.V.A. 4, celebre velivolo progettato e prodotto dall'Ansaldo. Durante quel periodo acquis\u00ec anche la licenza dalla Societ\u00e0 Italiana Aviazione (SIA) per produrre i SIA SP2 ed SIA SP3, gi\u00e0 su licenza Pomilio, ed il SIA SPA, gi\u00e0 Societ\u00e0 Piemontese Automobili (SPA).\nLa fine delle ostilit\u00e0 port\u00f2 con s\u00e9 una grossa crisi economica, da cui venne investita anche l'industria aeronautica. Dopo pochi anni di attivit\u00e0 l'A.E.R. fu costretta a chiudere.\nCostituirono la \"48\u00aa Squadriglia Ricognizione\" (Comando Aeronautico 4\u00aa Armata), con sede a Castello di Godego, tre apparecchi modello Caudron G.4, che nell'inverno 1916-17, si distinse in una serie notevole di azioni.\nPer quanto riguarda i Caudron G.3, rivelatosi poco efficace in zona di guerra, fu utilizzato con successo dalle scuole di volo, tra le quali quella presso l'aeroporto di Centocelle, tanto che sotto la denominazione di \"Caudron G.3 Bis\", l'azienda nel 1918 ne produsse ulteriori 250 esemplari.\nCon un Caudron G.3 prodotto dalle A.E.R. il fisico Guglielmo Marconi esegu\u00ec presso l'Aeroporto di Torino-Mirafiori i primi tentativi di comunicazione via radio tra l'aeroporto ed un apparecchio in volo."}
{"id": "3120736", "revid": "181541", "url": "https://it.wikipedia.org/wiki?curid=3120736", "title": "Reattore nucleare HWR", "text": ""}
{"id": "3120739", "revid": "399", "url": "https://it.wikipedia.org/wiki?curid=3120739", "title": "Antiga", "text": "Antiga o Ri\u00e0 \u00e8 un torrente della Lombardia che scorre interamente in provincia di Como.\nGeografia.\nNasce tra i comuni di Solbiate con Cagno ed Olgiate Comasco e sfocia nel torrente Bozzente presso Mozzate dopo aver percorso circa 15\u00a0km in parte nel Parco della Pineta di Appiano Gentile e Tradate ed in parte nel \"Parco delle Sorgenti del torrente Lura\" parco locale di interesse sovracomunale.\nEcologia.\nCaratteristiche idrauliche.\nIl corso d'acqua ha la caratteristica portata torrentizia propria della regione. Attualmente le sorgenti in testa non riescono a rifornire sufficiente acqua nei periodi di secca e specialmente nella stagione invernale. A causa dello sfruttamento civile e industriale delle falde e dell'eliminazione delle roggie di testa, dagli anni Settanta del Novecento l'Antiga ha ulteriormente incrementato i periodi di secca. Sono inoltre presenti problemi di impermeabilizzazione dell'alveo dovuti a inquinanti. Nel tratto terminale vi \u00e8 presenza d'acqua costante grazie agli effluenti di impianti di depurazione. La qualit\u00e0 dell'acqua \u00e8 scarsa per mancanza di diluizione.\nElementi notevoli.\nA monte della vallata dell'Antiga, nel comune di Appiano Gentile vi \u00e8 il santuario della Madonna del Monte Carmelo. A Veniano scorre non lontano dalla chiesa di S.Maria del Carmine e il cosiddetto Chiesolo trecentesco. \u00c8 inoltre notabile le cascina Fasola con la cappella di S. Giuseppe. Pi\u00f9 a meridione, il \"Sentiero delle uccelande\" percorre tratti vicini al torrente e permette di visitare antichi roccoli di caccia. Termina alla localit\u00e0 \"Monvallin\" e al Roccolo Carcano nel comune di Lurago Marinone."}
{"id": "3120740", "revid": "1788047", "url": "https://it.wikipedia.org/wiki?curid=3120740", "title": "Emilio Rodr\u00edguez", "text": "Professionista dal 1947 al 1960, vinse sei tappe alla Vuelta a Espa\u00f1a, due volte la classifiche scalatori e una volta la classifica generale.\nCarriera.\nDa professionista si mise in luce sin dalla prima stagione, terminando al secondo posto nella Vuelta a Galicia e con altre prove nel Circuito de Norte. Il 1946 fu l'anno di conferma delle capacit\u00e0 nelle corse a tappe: riusc\u00ec infatti ad aggiudicarsi la Vuelta a Galicia e vinse la classifica scalatori alla Vuelta a Espa\u00f1a.\nIl 1947 fu l'anno in cui ottenne il maggior numero di vittorie, nove al termine della stagione pi\u00f9 la riconferma nella classifica scalatori della Vuelta a Espa\u00f1a. Si aggiudic\u00f2 tre tappe e la vittoria finale alla Vuelta a Asturias, una tappa alla Vuelta a Espa\u00f1a, una alla Vuelta a Burgos e la vittoria della classifica finale di Circuito Castilla-Leon-Asturias, Vuelta a Galicia e Volta Ciclista a Catalunya.\nNel 1948 si conferm\u00f2 alla Volta a Catalunya e fu secondo alla Volta a Portugal, mentre alla Vuelta a Espa\u00f1a dovette cedere la prima posizione nella classifica generale a Bernardo Ruiz Navarrete. Dopo un 1949 con due sole vittorie, si rilanci\u00f2 nel 1950 raggiungendo l'apice della carriera: vinse la Vuelta aggiudicandosi cinque tappe e la classifica scalatori per la terza volta, terminando davanti al fratello Manuel.\nNegli anni successivi non riusc\u00ec a confermare quanto aveva fatto fino al 1950, tuttavia nel 1954 riusc\u00ec ancora ad ottenere qualche successo, vincendo il campionato nazionale in salita e partecipando per la terza volta al Tour de France riusc\u00ec a fare meglio delle edizioni 1949 e 1951 dove si era ritirato, ma tuttavia a Parigi fu solo quarantatreesimo."}
{"id": "3120744", "revid": "287204", "url": "https://it.wikipedia.org/wiki?curid=3120744", "title": "7527 Marples", "text": "7527 Marples \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,2845571\u00a0UA e da un'eccentricit\u00e0 di 0,1863854, inclinata di 5,51661\u00b0 rispetto all'eclittica.\nL'asteroide \u00e8 dedicato all'astrofilo australiano Peter Marples, autore della scoperta della supernova SN 2008fa nella galassia NGC 6722."}
{"id": "3120745", "revid": "287204", "url": "https://it.wikipedia.org/wiki?curid=3120745", "title": "Emilio Rodriguez", "text": ""}
{"id": "3120750", "revid": "287204", "url": "https://it.wikipedia.org/wiki?curid=3120750", "title": "7542 Johnpond", "text": "7542 Johnpond \u00e8 un asteroide della fascia principale. Scoperto nel 1953, presenta un'orbita caratterizzata da un semiasse maggiore pari a 2,2589173\u00a0UA e da un'eccentricit\u00e0 di 0,1324695, inclinata di 5,81401\u00b0 rispetto all'eclittica.\nL'asteroide \u00e8 dedicato all'astronomo britannico John Pond, il sesto a ricoprire il ruolo di astronomo reale."}
{"id": "3120753", "revid": "486946", "url": "https://it.wikipedia.org/wiki?curid=3120753", "title": "Se incontri Sartana prega per la tua morte", "text": ""}
{"id": "3120755", "revid": "599013", "url": "https://it.wikipedia.org/wiki?curid=3120755", "title": "Mikel Zarrabeitia", "text": "\u00c8 fratello di Juan Antonio Zarrabeitia, anch'egli ex ciclista.\nCarriera.\nNel corso della sua carriera \u00e8 riuscito ad ottenere un secondo posto alla Vuelta a Espa\u00f1a nel 1994 dietro a Tony Rominger. Una serie di infortuni ne ha limitato tuttavia il prosieguo della carriera: nel 1995 fu operato alla schiena, mentre nel 2000, durante una tappa proprio della Vuelta a Espa\u00f1a, perse una falange nell'intento di manipolare il contachilometri della sua bicicletta.\nFra i risultati ottenuti si annoverano la vittoria della Klasika Primavera nel 1997 (nel 1992 fu invece secondo) e della Bicicletta Basca del 2002, il terzo posto nella classifica generale della Vuelta al Pa\u00eds Vasco del 1992, il secondo nella Vuelta a Arag\u00f3n del 1997, il terzo nel Giro di Catalogna del 1997 e il secondo nel 2001 nella Vuelta a Murcia."}
{"id": "3120759", "revid": "1543377", "url": "https://it.wikipedia.org/wiki?curid=3120759", "title": "Lamar (Colorado)", "text": "Lamar \u00e8 un centro abitato (\"city\") degli Stati Uniti d'America, capoluogo di contea della contea di Prowers dello Stato del Colorado. Nel censimento del 2000 la popolazione era di 8.869 abitanti.\nGeografia fisica.\nSecondo i rilevamenti dell'United States Census Bureau, Lamar si estende su una superficie di 11,0 km\u00b2."}
{"id": "3120769", "revid": "74801", "url": "https://it.wikipedia.org/wiki?curid=3120769", "title": "Granada (Colorado)", "text": "Granada \u00e8 un centro abitato (\"town\") degli Stati Uniti d'America, situato nella contea di Prowers dello Stato del Colorado. Nel censimento del 2000 la popolazione era di 640 abitanti.\nGeografia fisica.\nSecondo i rilevamenti dell'United States Census Bureau, Granada si estende su una superficie di ."}
{"id": "3120771", "revid": "562499", "url": "https://it.wikipedia.org/wiki?curid=3120771", "title": "CUS d'Annunzio", "text": ""}
{"id": "3120773", "revid": "1543377", "url": "https://it.wikipedia.org/wiki?curid=3120773", "title": "Hartman (Colorado)", "text": "Hartman \u00e8 un centro abitato (\"town\") degli Stati Uniti d'America, situato nella contea di Prowers dello Stato del Colorado. Nel censimento del 2000 la popolazione era di 111 abitanti.\nGeografia fisica.\nSecondo i rilevamenti dell'United States Census Bureau, Hartman si estende su una superficie di 0,8 km\u00b2."}
{"id": "3120774", "revid": "3791", "url": "https://it.wikipedia.org/wiki?curid=3120774", "title": "Antonio di L\u00e9rins", "text": ""}
{"id": "3120777", "revid": "339392", "url": "https://it.wikipedia.org/wiki?curid=3120777", "title": "Edward M. Kennedy", "text": ""}
{"id": "3120778", "revid": "1522738", "url": "https://it.wikipedia.org/wiki?curid=3120778", "title": "Partito Laburista Cristiano", "text": "Il Partido Trabalhista Crist\u00e3o (PTC) \u00e8 un partito politico del Brasile. Fu registrato sotto questo nome nel 1990.\nIl PTC fu inizialmente creato dopo la \"redemocratizzazione\" (redemocratiza\u00e7\u00e3o) del Brasile, alla fine della dittatura militare, nel 1985, con il nome Partito della giovent\u00f9 (\"Partido da Juventude\" - PJ): con questa denominazione partecip\u00f2 alle elezioni del 1985, del 1986 e del 1988. Successivamente, all'inizio del 1989, la formazione assunse il nome di Partito della Ricostruzione Nazionale (\"Partido da Reconstru\u00e7\u00e3o Nacional\" - PRN), sempre sotto la presidenza del suo fondatore Daniel Sampaio Tourinho, gi\u00e0 membro del Partito Democratico Laburista.\nIl candidato del PRN Fernando Affonso Collor de Mello fu il primo presidente eletto a suffragio diretto dopo 25 anni di dittatura. L'impeachment di Color de Mello per le accuse di corruzione, evasione fiscale ed esportazione di valuta provocarono tuttavia un tracollo dei consensi, alle elezioni per la Camera dal 1994 al 2010 il PTC non ha mai superato l'1% dei consensi. Nel 2006 riusc\u00ec comunque ad eleggere 4 deputati, calati ad uno nel 2010.\nLa linea politica del PTC \u00e8 il liberalismo e l'economia di mercato, ed \u00e8 considerato come un partito di destra o centro-destra di tendenza conservatore, ci\u00f2 nonostante alle elezioni presidenziali del 2010 ha appoggiato la candidata del Partito dei Lavoratori Dilma Rousseff"}
{"id": "3120779", "revid": "300067", "url": "https://it.wikipedia.org/wiki?curid=3120779", "title": "Valdosta (Georgia)", "text": ""}
{"id": "3120780", "revid": "1543377", "url": "https://it.wikipedia.org/wiki?curid=3120780", "title": "Holly (Colorado)", "text": "Holly \u00e8 un centro abitato (\"town\") degli Stati Uniti d'America, situato nella contea di Prowers dello Stato del Colorado. Nel censimento del 2000 la popolazione era di 524 abitanti.\nGeografia fisica.\nSecondo i rilevamenti dell'United States Census Bureau, Holly si estende su una superficie di 2,0 km\u00b2."}
{"id": "3120781", "revid": "300067", "url": "https://it.wikipedia.org/wiki?curid=3120781", "title": "Bradenton (Florida)", "text": ""}
{"id": "3120782", "revid": "253269", "url": "https://it.wikipedia.org/wiki?curid=3120782", "title": "Kirsten Nelson", "text": "Biografia.\nPrimi anni.\nNata a Enid, Oklahoma, figlia del vescovo luterano Dean Wesley Nelson e sua moglie Marianne, Kirsten si trasferisce con i genitori e il fratello a Chicago, Illinois, quando aveva cinque anni e vi trascorre gli anni giovanili studiando canto e pianoforte presso il Franklin Fine Arts Center per poi iscriversi alla Northwestern University, dove muove i primi passi nel mondo della recitazione, divenendo una dei membri fondatori della \"Chicago's Roadworks Theatre Ensemble\".\nSuccessivamente si trasferisce a Los Angeles ed intraprende la carriera di attrice.\nCarriera.\nNel corso della sua carriera la Nelson ha avuto ruoli in: \"The Untochables\", \"Jarod il camaleonte\", \"Buffy l'ammazzavampiri\", \"The O'Keefes\", \"Baby Birba - Un giorno in libert\u00e0\", \"Il fuggitivo\", \"Frasier\", \"Ally McBeal\", \"West Wing - Tutti gli uomini del Presidente\", \"Just Shoot Me!\", \"Ghost Whisperer - Presenze\", \"Crescere, che fatica!\", \"Malcolm\", \"Parenthood\", \"Eli Stone\", \"NCIS - Unit\u00e0 anticrimine\" e \"Warehouse 13\".\nOltretutto \u00e8 accreditata nel film \"La guerra dei mondi\", di Steven Spielberg.\nNel 2011 ha diretto il cortometraggio \"8 Minutes\", suo debutto come regista, che le porta in seguito a dirigere alcuni episodi dell'ottava stagione di \"Psych\", serie che l'ha portata alla notoriet\u00e0 internazionale."}
{"id": "3120784", "revid": "300067", "url": "https://it.wikipedia.org/wiki?curid=3120784", "title": "East Orange (New Jersey)", "text": ""}
{"id": "3120785", "revid": "1543377", "url": "https://it.wikipedia.org/wiki?curid=3120785", "title": "Wiley (Colorado)", "text": "Wiley \u00e8 un centro abitato (\"town\") degli Stati Uniti d'America, situato nella contea di Prowers dello Stato del Colorado. Nel censimento del 2000 la popolazione era di 483 abitanti.\nGeografia fisica.\nSecondo i rilevamenti dell'United States Census Bureau, Wiley si estende su una superficie di 0,9 km\u00b2."}
{"id": "3120786", "revid": "547034", "url": "https://it.wikipedia.org/wiki?curid=3120786", "title": "The Best of 1990-2000 (video)", "text": "The Best of 1990-2000 \u00e8 la seconda Video Compilation degli U2, \u00e8 stata pubblicata nel 2002 in seguito alla raccolta omonima.\nA differenza della precedente raccolta \u00e8 stata distribuita in versione VHS e DVD, la VHS contiene 16 video musicali contenuti nel CD e la versione DVD contiene oltre che i 16 video anche 6 video bonus."}
{"id": "3120787", "revid": "729019", "url": "https://it.wikipedia.org/wiki?curid=3120787", "title": "Salvatore Giunta (militare)", "text": "Giunta \u00e8 un militare dell'esercito degli Stati Uniti d'America di origini italiane, primo soldato in vita ad aver ricevuto la Medaglia d'onore dalla fine della Guerra del Vietnam, decorato per le sue azioni nella guerra in Afghanistan nel 2007."}
{"id": "3120788", "revid": "300067", "url": "https://it.wikipedia.org/wiki?curid=3120788", "title": "McKees Rocks (Pennsylvania)", "text": ""}
{"id": "3120789", "revid": "647919", "url": "https://it.wikipedia.org/wiki?curid=3120789", "title": "Lodovico Salvatore d'Asburgo-Toscana", "text": ""}
{"id": "3120790", "revid": "131358", "url": "https://it.wikipedia.org/wiki?curid=3120790", "title": "CR Vasco da Gama", "text": ""}
{"id": "3120791", "revid": "767487", "url": "https://it.wikipedia.org/wiki?curid=3120791", "title": "Wuhan World Trade Tower", "text": "Il Wuhan World Trade Tower (in cinese: \u6b66\u6c49\u4e16\u754c\u8d38\u6613\u5927\u53a6) \u00e8 un grattacielo situato a Wuhan, in Cina. Con i suoi 273 metri di altezza, \u00e8 stato sino alla fine del 2006 il pi\u00f9 alto edificio della citt\u00e0, poi sorpassato dal Minsheng Bank Building."}
{"id": "3120795", "revid": "300067", "url": "https://it.wikipedia.org/wiki?curid=3120795", "title": "Naperville (Illinois)", "text": ""}
{"id": "3120797", "revid": "1543377", "url": "https://it.wikipedia.org/wiki?curid=3120797", "title": "Pueblo West", "text": "Pueblo West \u00e8 un centro abitato (\"census-designated place\") degli Stati Uniti d'America, situato nella contea di Pueblo dello Stato del Colorado. Nel censimento del 2000 la popolazione era di 16.899 abitanti.\nGeografia fisica.\nSecondo i rilevamenti dell'United States Census Bureau, Pueblo West si estende su una superficie di 200,7 km\u00b2."}
{"id": "3120798", "revid": "599013", "url": "https://it.wikipedia.org/wiki?curid=3120798", "title": "Jes\u00fas Montoya", "text": "Carriera.\nPiccolo e leggero, fu un buon scalatore tra il 1986 e il 1997, anni nei quali fu professionista. Conquist\u00f2 tredici vittorie, tra cui due tappe alla Vuelta a Espa\u00f1a, il Gran Premio Primavera e il campionato nazionale in linea. Nel 1992, dopo due settimane da leader, chiuse al secondo posto la Vuelta a Espa\u00f1a, a sessantaquattro secondi dal vincitore, lo svizzero Tony Rominger: gli fu fatale la cronometro finale, prova in cui lo svizzero era specialista. L'anno seguente si classific\u00f2 quinto e vinse una tappa con arrivo alla stazione sciistica di Alto Campoo. Ottenne anche un secondo posto alla Parigi-Nizza del 1994 ed un terzo alla Vuelta a Catalunya nel 1995. Oggi vive a Murcia, dove possiede diverse piantagioni di agrumi."}
{"id": "3120799", "revid": "300067", "url": "https://it.wikipedia.org/wiki?curid=3120799", "title": "Waukegan (Illinois)", "text": ""}
{"id": "3120800", "revid": "767487", "url": "https://it.wikipedia.org/wiki?curid=3120800", "title": "Salt Creek", "text": "Salt Creek \u00e8 un centro abitato (\"census-designated place\") degli Stati Uniti d'America, situato nella contea di Pueblo dello stato del Colorado. Nel censimento del 2000 la popolazione era di 648 abitanti.\nGeografia fisica.\nSecondo i rilevamenti dell'United States Census Bureau, Salt Creek si estende su una superficie di 1,1 km\u00b2."}
{"id": "3120802", "revid": "767487", "url": "https://it.wikipedia.org/wiki?curid=3120802", "title": "Avondale (Colorado)", "text": "Avondale \u00e8 un centro abitato (\"census-designated place\") degli Stati Uniti d'America, situato nella contea di Pueblo dello stato del Colorado. Nel censimento del 2000 la popolazione era di 754 abitanti.\nGeografia fisica.\nSecondo i rilevamenti dell'United States Census Bureau, Avondale si estende su una superficie di 9,7 km\u00b2."}
{"id": "3120804", "revid": "1543377", "url": "https://it.wikipedia.org/wiki?curid=3120804", "title": "Beulah Valley", "text": "Beulah Valley \u00e8 un centro abitato (\"census-designated place\") degli Stati Uniti d'America, situato nella contea di Pueblo dello stato del Colorado. Nel censimento del 2000 la popolazione era di 1.164 abitanti.\nGeografia fisica.\nSecondo i rilevamenti dell'United States Census Bureau, Beulah Valley si estende su una superficie di 285,5 km\u00b2."}
{"id": "3120807", "revid": "113163892", "url": "https://it.wikipedia.org/wiki?curid=3120807", "title": "Rifugio Alpe di Lai", "text": "Il rifugio Alpe di Lai \u00e8 un piccolo bivacco, situato nel comune di Bellinzona (frazione Preonzo), nel Canton Ticino, nella Valle di Moleno, nelle Alpi Lepontine, a 1.138\u00a0m s.l.m.\nStoria.\nIl rifugio Lai era una cascina dell'alpe di Lai. Nel maggio del 2003 fu riattato a piccolo rifugio alpino.\nCaratteristiche e informazioni.\nIl rifugio \u00e8 un bilocale con un refettorio di 8 posti, e 4 posti in due letti a castello. \u00c8 disponibile un piano di cottura a gas, con piatti e padelle. Il riscaldamento \u00e8 a legna, l'acqua corrente \u00e8 all'esterno del rifugio."}
{"id": "3120808", "revid": "300067", "url": "https://it.wikipedia.org/wiki?curid=3120808", "title": "Nacogdoches (Texas)", "text": ""}
{"id": "3120810", "revid": "599013", "url": "https://it.wikipedia.org/wiki?curid=3120810", "title": "Thiago Alc\u00e2ntara", "text": ""}
{"id": "3120812", "revid": "1543377", "url": "https://it.wikipedia.org/wiki?curid=3120812", "title": "Colorado City (Colorado)", "text": "Colorado City \u00e8 un centro abitato (\"census-designated place\") degli Stati Uniti d'America, situato nella contea di Pueblo dello stato del Colorado. Nel censimento del 2000 la popolazione era di 2.018 abitanti.\nGeografia fisica.\nSecondo i rilevamenti dell'United States Census Bureau, Colorado City si estende su una superficie di 89,5 km\u00b2."}
{"id": "3120813", "revid": "124065013", "url": "https://it.wikipedia.org/wiki?curid=3120813", "title": "Boone (Colorado)", "text": "Boone \u00e8 un centro abitato (\"town\") degli Stati Uniti d'America, situato nella contea di Pueblo dello Stato del Colorado. \nGeografia fisica.\nNel censimento del 2000 la popolazione era di 323 abitanti.\nSecondo i rilevamenti dell'United States Census Bureau, Boone si estende su una superficie di 1,2 km\u00b2."}
{"id": "3120815", "revid": "300067", "url": "https://it.wikipedia.org/wiki?curid=3120815", "title": "Rockville Centre (New York)", "text": ""}
{"id": "3120816", "revid": "1543377", "url": "https://it.wikipedia.org/wiki?curid=3120816", "title": "Rye (Colorado)", "text": "Rye \u00e8 un centro abitato (\"town\") degli Stati Uniti d'America, situato nella contea di Pueblo dello Stato del Colorado. Nel censimento del 2000 la popolazione era di 202 abitanti.\nGeografia fisica.\nSecondo i rilevamenti dell'United States Census Bureau, Rye si estende su una superficie di 0,3 km\u00b2."}
{"id": "3120817", "revid": "2198615", "url": "https://it.wikipedia.org/wiki?curid=3120817", "title": "Partito Sociale Cristiano (Brasile)", "text": "Il Partito Sociale Cristiano (in portoghese \"Partido Social Crist\u00e3o\" - PSC) \u00e8 un partito politico del Brasile. Fu registrato sotto questo nome nel 1990. Il PSC \u00e8 un partito cristiano-democratico e socio-conservatore.\nStoria.\nLa storia del PSC inizi\u00f2 nel 1970, con la creazione del \"Partido Democr\u00e1tico Republicano\" (PDR, \"Partito democratico republicano\"). Nel 1985, V\u00edtor N\u00f3sseis fund\u00f2 il PSC ma ottenne la sua registrazione presso il \"Tribunal Superior Eleitoral\" (TSE, tribunale superiore elettorale) solo nel 1990. Nel 2003, il PSC consent\u00f2 la filiazione con gruppi legati all'ex-governatore di Rio de Janeiro, Anthony Garotinho.\nAlle elezioni del 2006 ottenne alla Camera l'% dei voti e 9 seggi, al Senato lo % e non ottenne seggi. Alle politiche del 2010, i cristiano-sociali ottennero il % dei suffragi e 17 deputati. Al Senato conquistarono lo % dei voti ed 1 seggio.\nIl partito ha votato per l'impeachment della presidente Dilma Rousseff nel 2016.\nNelle elezioni presidenziali del 2018, dopo che Jair Bolsonaro ha lasciato il partito, il PSC ha sostenuto la candidatura di \u00c1lvaro Dias, membro del partito Podemos.\nIdeologia.\nIl Partito Cristiano Sociale \u00e8 spesso associato alla corrente evangelica conservatrice.\nIl PSC \u00e8 conservatore sulle questioni sociali, opponendosi ai diritti di aborto, ai diritti LGBT e alla legalizzazione della marijuana. Sulle questioni economiche, il partito ha un orientamento liberale, sostenendo un sistema di libero mercato e la privatizzazione di molte imprese pubbliche. Ha anche un discorso anticomunista. \nControversie.\nIl PSC ha causato polemiche mettendo in campo un candidato apertamente neonazista nelle elezioni legislative del 2016 a Rio de Janeiro.\nDiversi leader di partito sono stati arrestati nell'agosto 2020 per corruzione, tra cui Everaldo Pereira (presidente nazionale del PSC) e Wilson Witzel (governatore di Rio de Janeiro)."}
{"id": "3120818", "revid": "921573", "url": "https://it.wikipedia.org/wiki?curid=3120818", "title": "Sage Brocklebank", "text": "Biografia.\nNato a Vancouver da Brent e Judy Brocklebank, ha intrapreso fin da giovane la professione di giocatore professioniste di Poker sviluppando contemporaneamente la passione per la recitazione.\nDopo aver interpretato un ruolo minore nella serie televisiva \"Point Blank\" nel 2002, grazie alla sua alta statura, 6' 5\" ft (1,96 m), inizia ad apparire sempre pi\u00f9 di frequente in numerosi film e serie TV, nel ruolo di caratterista.\nTra gli altri ruoli, nel corso della sua carriera, ha interpretato Brian Porterson, protagonista del film TV \"How I Married My High School Crush\", ed \u00e8 comparso in \"Edgemont\", \"4400\", \"Smallville\", \"Stargate SG-1\", \"Cani &amp; gatti - La vendetta di Kitty\", \"Sanctuary\", \"C'era una volta\" e \"Fringe\". \nDal 2006 al 2014 ha rivestito inoltre il ruolo dell'agente Buzz McNab in \"Psych\"."}
{"id": "3120820", "revid": "352448", "url": "https://it.wikipedia.org/wiki?curid=3120820", "title": "Giardini di Sallustio", "text": ""}
{"id": "3120821", "revid": "300067", "url": "https://it.wikipedia.org/wiki?curid=3120821", "title": "Schenectady (New York)", "text": ""}
{"id": "3120829", "revid": "767487", "url": "https://it.wikipedia.org/wiki?curid=3120829", "title": "Alabina", "text": "Alabina \u00e8 un gruppo musicale francese che suona un genere di musica mix di vari stili: Medio Orientale, arabo, francese, ebraico, e gitana (in lingua spagnola).\nNota sul nome.\nSecondo il sito Alabina.org, la parola Alabina in Arabo ha due significati: \"Andiamo\" e \"Dio \u00e8 tra noi\". Il nome deriva dal titolo della prima canzone degli Alabina. \u00c8 anche il nome del primo album del gruppo.\nFormazione.\nGli Alabina sono composti dalla cantante israeliana Ishtar, e la band di Los Ni\u00f1os de Sara, che forniscono le voci maschili e gli arrangiamenti musicali.\nIshtar.\nIshtar \u00e8 nata e cresciuta in Israele. I suoi genitori sono di origine marocchina ed egiziana. Lei parla e canta in arabo, ebraico, francese, spagnolo ed inglese. Ishtar inizia ad esibirsi nei club all'et\u00e0 di 15 anni e ha anche prestato servizio nell'esercito israeliano, dove svolgeva la funzione di tecnico elicotterista. Anche se di nascita si chiama Eti Zach, ha poi scelto il nome \"Ishtar\", una dea mesopotamica, perch\u00e9 sua nonna la chiamava Ester, che \"con il suo accento egiziano sembrava Ishtar\" ha detto.\nCome il cantante degli Alabina, Ishtar canta spesso in arabo, integrando gli spagnoli di Los Ni\u00f1os de Sara. Lei canta spesso in stile arabo, con una voce acuta. Canta anche canzoni in ebraico, a volte le canzoni della sua infanzia. Ha cantato con i Los Ni\u00f1os in spagnolo. Da sola, canta spesso in francese ed in inglese, ad esempio \"C'Est La Vie My Baby\" ( Truly (Emet) ) e \"Last Kiss\" ( The Voice of Alabina ). Nove su dodici canzoni del suo album The Voice of Alabina sono in francese - e due canzoni in inglese.\nLa foto di Ishtar \u00e8 frequentemente presente nelle copertine degli album. Ha i capelli tinti di biondo, Talvolta ricci o mossi, e gli occhi marrone scuro. A volte nei concerti veste con abiti provocanti.\nDa solista Ishtar ha prodotto tre album: Alabina (2000), Truly (Emet) (2003) e Je sais d'o\u00f9 je viens (2005). Il primo \u00e8 composto principalmente da canzoni francesi, la seconda \u00e8 per lo pi\u00f9 in ebraico, e ultimo album di Ishtar \u00e8 principalmente in lingua araba, con quattro canzoni in francese, uno in spagnolo ed altri pezzi con parti in inglese.\nIshtar attualmente vive in Francia.\nLos Ni\u00f1os de Sara.\nLos Ni\u00f1os de Sara (in spagnolo, \"figli di Sara\") sono gitani di lingua spagnola nativi di Montpellier, in Francia. I quattro sono cugini e si chiamano Antonio (\"Tonio\") (scritto anche Antoine) Contreras, Ram\u00f3n Compas, Santiago (\"Santi\") Lorente, e Coco. Anche se parlano spagnolo e francese, ma cantano in spagnolo la loro lingua d'origine. Tonio, il cantante maschio e suona la chitarra. Oltre a fornire tutte le voci di back-up, Ram\u00f3n suona la chitarra mentre Santi e Coco suonano le percussioni.\nPer conto proprio, Los Ni\u00f1os hanno prodotto due CD: La Cubanita (2001) e Gipsyol\u00e9 (2003). Le loro canzoni parlano spesso di famiglia, d'amore, e di Dio. Los Ni\u00f1os sono cattolici.\nEssi vivono attualmente in Francia.\nInfluenze.\nLa musica degli Alabina mescola diversi stili, culture e lingue: Medio Orientale, spagnola, francese, ra\u00ef, flamenco, gypsy, arabo ed a volte pop occidentale."}
{"id": "3120831", "revid": "183114", "url": "https://it.wikipedia.org/wiki?curid=3120831", "title": "George Foster Peabody", "text": ""}
{"id": "3120832", "revid": "1654832", "url": "https://it.wikipedia.org/wiki?curid=3120832", "title": "Ghigo De Chiara", "text": "Biografia.\n\u00c8 stato presidente dell'Istituto del Dramma Italiano. Critico teatrale dell'Avanti fin dal 1950.\nCur\u00f2 la sceneggiatura di molti film, tra cui \"Che notte quella notte!\", \"Son tornate a fiorire le rose\", \"Tanto va la gatta al lardo... \", \"Per amore di Cesarina\", \"Perdutamente tuo... mi firmo Macaluso Carmelo fu Giuseppe\", \"Ride bene... chi ride ultimo\" e \"La marcia su Roma\".\nTra le sue opere teatrali si ricordano \"Antonello capobrigante\", \"Itaca, Itaca\", \"Eleonora, ultima notte a Pittsburg\", \"Il mostro\", \"La manfrina\", \"Cronache dell'Italietta\", \"Morto un papa\" e \"Petroliniana\".\nFu anche autore del testo, insieme a Maurizio Costanzo, di \"Se telefonando\", \nbrano evergreen del 1966, portato al successo da Mina su musica di Ennio Morricone."}
{"id": "3120834", "revid": "300067", "url": "https://it.wikipedia.org/wiki?curid=3120834", "title": "Fond du Lac (Wisconsin)", "text": ""}
{"id": "3120841", "revid": "762947", "url": "https://it.wikipedia.org/wiki?curid=3120841", "title": "Peabody Institute (Baltimora)", "text": "Il Peabody Institute \u00e8 un conservatorio musicale della \"Johns Hopkins University\" a Baltimora (Maryland, USA)\nStoria.\nIl \"Peabody Institute\" \u00e8 il pi\u00f9 antico conservatorio musicale statunitense, fra quelli ancora in attivit\u00e0. Fu fondato dal filantropo George Peabody nel 1857. La sede centrale fu progettata dall'architetto George Edmund Lind e venne inaugurata solo nel 1866, in ritardo a causa della guerra civile americana. Dal 1977 fa parte della \"Johns Hopkins University\", una delle pi\u00f9 prestigiose universit\u00e0, il che comporta la possibilit\u00e0 per gli studenti di poter seguire discipline umanistiche svolte da prestigiosi insegnanti. L'istituto mette a disposizione degli studenti la possibilit\u00e0 di conseguire lauree e dottorati nelle discipline musicali.\nAl \"Peabody Institute\" sono associate due importanti biblioteche:"}
{"id": "3120843", "revid": "729019", "url": "https://it.wikipedia.org/wiki?curid=3120843", "title": "Rimmel (azienda)", "text": "Rimmel \u00e8 una azienda di cosmetici inglese fondata nel 1834 da Eugene Rimmel a Regent Street a Londra.\nL'azienda, con sede a Londra, ha sempre pubblicizzato la citt\u00e0 puntato sullo stile \"Swinging London\", utilizzando il nome Rimmel London in molte pubblicit\u00e0.\nTra le testimonial dell'azienda ci sono: Kate Moss, Lily Cole, Coco Rocha, Georgia May Jagger,\"Cara Delevingne\" e molte altre.\nIl nome dell'azienda \u00e8 utilizzato anche, per antonomasia, come sinonimo di mascara."}
{"id": "3120847", "revid": "149726", "url": "https://it.wikipedia.org/wiki?curid=3120847", "title": "Uria l'Hittita", "text": ""}
{"id": "3120848", "revid": "155634", "url": "https://it.wikipedia.org/wiki?curid=3120848", "title": "European Hockey League 1999-2000", "text": "L'European Hockey League 1999-2000 \u00e8 stata la quarta ed ultima edizione della European Hockey League. La stagione \u00e8 iniziata il 21 settembre 1999 e terminata il 6 febbraio 2000. A questa edizione vi hanno partecipato 16 squadre di 11 nazioni. Le leghe di Russia, Finlandia, Repubblica Ceca, Svezia e Germania sono state rappresentate nella competizione da due squadre.\nIl torneo \u00e8 stato vinto dalla squadra russa del Metallurg Magnitogorsk, che ha battuto in finale i cechi dello Sparta Praga.\nFormula.\nParteciparono 16 squadre divise in 4 gironi. Le prime due classificate passavano il turno. Le otto squadre si giocarono l'ingresso al girone finale con uno scontro diretto andata e ritorno. Le quattro squadre rimaste giocarono la \"EHL Top Four Final\".\nAssegnazione dei Punti nella fase a gironi.\nIl sistema di punti utilizzati nel primo turno del torneo \u00e8 stato:\nPartecipanti.\nA questa edizione vi hanno partecipato 16 squadre di 11 nazioni divisi in 4 gruppi di 4 squadre.\nFase Finale.\nEHL Top Four Final.\nIl Top Four Final si \u00e8 disputato in Svizzera a Lugano dal 5 febbraio al 6 febbraio 2000; a disputarsi il Silver Stone Trophy le quattro squadre uscite dalle qualificazioni al \"TOP Four Finale\"; i padroni di casa dell'HC Lugano, i russi del Metallurg Magnitogorsk, i cechi dello Sparta Praga e i finlandesi del TPS Turku."}
{"id": "3120849", "revid": "57872", "url": "https://it.wikipedia.org/wiki?curid=3120849", "title": "Benedetto Gentile Pevere", "text": "Biografia.\nFiglio di Giovanni Gentile Pevere, signore di Capo Corso in Corsica, e di Mariettina Grimaldi nacque presumibilmente a Genova intorno al 1490. La sua famiglia si iscrisse nell'Albergo dei Gentile dal 1309.\nA differenza dei suoi predecessori le fasi iniziali di Benedetto Gentile Pevere non furono legati alla vita politica genovese, bens\u00ec presso la corte pontificia a Roma dove esercit\u00f2 la professione di chierico di camera in diversi uffici della Santa Sede. Lasciata Roma si ritrasfer\u00ec nella capitale della repubblica genovese dove spos\u00f2 Benedettina Fieschi, figlia di Paride, dalla quale ebbe un figlio, Francesco; quest'ultimo mor\u00ec in giovane et\u00e0 affogando in una piena eccezionale del torrente Polcevera.\nLa sua elezione dogale, il 4 gennaio 1547, accadde in una fase cruciale per Genova e il suo dogato. Negli stessi giorni, infatti, si mise in atto la celebre congiura di Gianluigi Fieschi contro il potere dei Doria e del suo massimo esponente: l'ammiraglio Andrea Doria. Le cronache degli annali raccontano che fu proprio lo stesso Doria ad appoggiare la nomina di Benedetto Gentile Pevere, nonostante la stretta parentela della moglie con i Fieschi avrebbe potuto destare perplessit\u00e0 o incompatibilit\u00e0. La scelta sul neoeletto doge, il decimo con carica biennale e il cinquantacinquesimo nella storia repubblicana, non fu per\u00f2 casuale poich\u00e9 gi\u00e0 in altre circostanze le preferenze politiche dell'ammiraglio Doria ricaddero su personalit\u00e0 considerate pacifiche e soprattutto malleabili in caso di crisi.\nTermin\u00f2 la sua carica dogale il 4 gennaio 1549. Mor\u00ec presumibilmente a Genova nel 1555 dove fu sepolto nella chiesa di San Benigno."}
{"id": "3120851", "revid": "122868320", "url": "https://it.wikipedia.org/wiki?curid=3120851", "title": "Rifugio Gianni Casati", "text": "Il rifugio Gianni Casati \u00e8 un rifugio alpino situato nel comune di Valfurva (SO), in Valtellina nel gruppo Ortles-Cevedale, a 3.269\u00a0m s.l.m..\nStoria e informazioni.\nSi trova al passo del Cevedale, al confine tra Lombardia e Trentino-Alto Adige. La struttura \u00e8 servita da una teleferica per il trasporto di materiali. \u00c8 intitolato a Gianni Casati, socio del CAI, sezione di Milano e morto in guerra a Gorizia il 12 agosto 1916. \u00c8 un punto di partenza per ascensioni alpinistiche al monte Cevedale (3.769\u00a0m) e Gran Zebr\u00f9 (3.851\u00a0m).\nAccesso.\nLe vie d'accesso al rifugio sono tre.\nDa Santa Caterina di Valfurva (1.738\u00a0m slm) \u00e8 raggiungibile attraversando dapprima la valle dei Forni, poi la valle Ced\u00e8c e giungendo sino al rifugio Pizzini Frattola collocato a quota 2.700\u00a0m. Da quest'ultimo rifugio si risale sino ai piedi del ghiacciaio a quota 3269\u00a0m ove \u00e8 sito il rifugio Casati.\nDa Solda il rifugio \u00e8 raggiungibile con la funivia al rifugio Citt\u00e0 di Milano, e proseguendo a piedi per un tragitto di due ore su ghiacciaio.\nInfine, \u00e8 possibile raggiungere il rifugio dalla val Martello con una camminata di circa quattro ore."}
{"id": "3120860", "revid": "24443", "url": "https://it.wikipedia.org/wiki?curid=3120860", "title": "Catena Breithorn-Lyskamm", "text": "La Catena Breithorn-Lyskamm \u00e8 un massiccio montuoso delle Alpi del Monte Rosa nelle Alpi Pennine, posto lungo la linea di frontiera tra l'Italia (Valle d'Aosta) e la Svizzera (Canton Vallese).\nCaratteristiche.\nSi tratta di una lunga cresta montuosa quasi sempre oltre i quattromila metri che separa la Mattertal nel Canton Vallese dalle valli valdostane: Valtournenche, Val d'Ayas e Valle del Lys.\nPartendo da ovest ed andando verso est si incontrano nell'ordine: Piccolo Cervino, Breithorn Occidentale, Breithorn Centrale, Breithorn Orientale, Breithornzwillinge, Roccia Nera, Polluce, Castore, Lyskamm Occidentale e Lyskamm Orientale.\nDelimitazioni.\nRuotando in senso antiorario la catena \u00e8 delimitata da: colle del Teodulo, colle superiore delle Cime Bianche, colle Bettaforca, colle del Lys, ghiacciaio del Gorner, colle del Teodulo.\nClassificazione.\nSecondo la SOIUSA la catena Breithorn-Lyskamm \u00e8 un gruppo alpino con la seguente classificazione:\nVette.\nLe vette principali del gruppo in ordine di altezza sono:"}
{"id": "3120861", "revid": "124123", "url": "https://it.wikipedia.org/wiki?curid=3120861", "title": "Ildo Meneghetti", "text": "Carriera politica.\nFu due volte sindaco di Porto Alegre (Brasile), dal 15 luglio 1948 al 1\u00ba febbraio 1951 e dal 1\u00ba gennaio 1952 al 3 luglio 1954.\nFu governatore dello Stato di Rio Grande do Sul anche due volte, dal 25 marzo 1955 al 25 marzo 1959 e dal 25 marzo 1963 al 12 settembre 1966."}
{"id": "3120867", "revid": "290023", "url": "https://it.wikipedia.org/wiki?curid=3120867", "title": "Arduino Cantafora", "text": "Biografia.\nLaureato in Architettura al Politecnico di Milano, si fece conoscere all'inizio degli anni settanta come pittore, dipingendo architetture, paesaggi, ambienti con uno stile eclettico che riprendeva elementi rinascimentali fondendoli con i paesaggi metafisici di Giorgio De Chirico e con gli scenari dell'architettura razionalista. Si avvicin\u00f2 alla scuola di Aldo Rossi, del quale divenne allievo e con cui stabil\u00ec un lungo sodalizio artistico.\nHa al suo attivo numerose esposizioni. Nel 1973, per la XV Triennale di Milano, prepar\u00f2 un grande pannello, la \"Citt\u00e0 analoga\", che divenne il manifesto di una nuova tendenza che recuperava gli elementi del razionalismo e dell'architettura europea del Novecento. Partecip\u00f2 nuovamente alla Triennale nelle edizioni 1980 e 1984.\nSempre nel 1984, per l\"'Internationale Bauausstellung\" (IBA) di Berlino, allest\u00ec un altro grande pannello dedicato alla \"ricostruzione\" della citt\u00e0 contemporanea. Nel 1992 disegn\u00f2 le scenografie per \"Perseo e Andromeda\", atto unico di Salvatore Sciarrino andato in scena alla Scala di Milano. \n\u00c8 stato docente alla Universit\u00e0 Yale, alla IUAV di Venezia ed \u00e8 stato responsabile dell'Atelier di Disegno e Rappresentazione all'Accademia di Architettura di Mendrisio. Attualmente insegna al Politecnico di Losanna.\n\u00c8 autore di un romanzo, \"Quindici stanze per una casa\", pubblicato da Einaudi nel 1988."}
{"id": "3120871", "revid": "466539", "url": "https://it.wikipedia.org/wiki?curid=3120871", "title": "Dax Shepard", "text": "Biografia.\nShepard \u00e8 stato un attore sul \"Punk'd\" con Ashton Kutcher. Nel 2006, \u00e8 apparso al fianco di Dane Cook e Jessica Simpson nella commedia \"Impiegato del mese\" cos\u00ec come il film di Mike Judge, \"Idiocracy\". Nello stesso periodo, Shepard ha cominciato a comparire in altri film ed \u00e8 atterrato il suo primo ruolo da protagonista in \"Let's Go to Prison - Un principiante in prigione\", accanto a Will Arnett. Ha anche avuto un ruolo importante in \"Baby Mama\". Shepard ha scritto per la Paramount la sceneggiatura di \"Get 'Em Wet\", in cui di nuovo appare con Arnett. Ha partecipato anche al film del 2010 \"La fontana dell'amore\".\nVita privata.\n\u00c8 legato all'attrice Kristen Bell dal 2007, da cui ha avuto una figlia, Lincoln Bell Shepard, nata il 28 marzo 2013. La coppia aveva deciso di non sposarsi fino alla legalizzazione dei matrimoni gay negli Stati Uniti, e pertanto sono convolati a nozze solo nell'ottobre 2013, dopo l'approvazione da parte della Corte suprema degli Stati Uniti d'America del matrimonio tra persone dello stesso sesso. Il 20 dicembre 2014 la coppia ha annunciato tramite Twitter la nascita di Delta Bell Shepard.\nDoppiatori italiani.\nNelle versioni in italiano dei suoi film, Dax Shepard \u00e8 stato doppiato da:"}
{"id": "3120875", "revid": "352448", "url": "https://it.wikipedia.org/wiki?curid=3120875", "title": "Lai di Bretagna", "text": ""}
{"id": "3120876", "revid": "599013", "url": "https://it.wikipedia.org/wiki?curid=3120876", "title": "Chiesa di Sant'Anna (Carpino)", "text": "La chiesa di Sant'Anna \u00e8 un luogo di culto cattolico di Carpino, nel Gargano, in Provincia di Foggia.\nStoria.\nLa chiesetta rurale venne costruita per consentire agli abitanti, impegnati nella coltivazione dei campi, di assistere alla messa mattutina.\nLa prima notizia di questa chiesa risale al 1736 quando viene annoverata in un documento tra le chiese rurali del Gargano. In principio risultava affidata ad un eremita, che abitava in un edificio annesso alla chiesa, presto abbandonato, e che risultava gi\u00e0 danneggiato agli inizi del Novecento.\nArchitettura.\nA partire dal primo crollo del tetto, l'edificio fu sottoposto a diversi interventi di restauro che non ne hanno alterato l'aspetto originario.\nIl furto della campana e l'abbandono delle abitazioni rurali contribu\u00ec al progressivo abbandono della chiesetta che, oggi, dopo un ulteriore crollo della copertura, \u00e8 ridotta allo stato di rudere.\nLa facciata, strutturalmente semplice, \u00e8 in pietra bianca ed \u00e8 ancora ben visibile, cos\u00ec come lo \u00e8 l'arco campanario posto sul muro posteriore.\nAll'interno, sull'unico altare, in stile barocco e con colonne decorate da tralci di vite a spirale, un tempo era collocato un quadro di fattura settecentesca raffigurante la Madonna col Bambino e sant'Anna, trafugato nel 1969.\nSimbologia sacra.\nSulla facciata della chiesa, gli speleologi del team ARGOD hanno ritrovato numerosi simboli. Alcuni, per\u00f2, essendo risalenti ad un periodo presumibilmente anteriore alla costruzione della chiesa, fanno pensare che il materiale con cui essa \u00e8 stata costruita provenga da altre strutture antecedenti alla chiesa stessa."}
{"id": "3120877", "revid": "57872", "url": "https://it.wikipedia.org/wiki?curid=3120877", "title": "Gaspare Grimaldi Bracelli", "text": "Biografia.\nEsponente della nobile famiglia Bracelli e, da parte materna, della famiglia Grimaldi, Gaspare Grimaldi Bracelli nacque a Genova intorno al 1477.\nStudioso delle materie letterarie, nipote dello storico e diplomatico Giacomo Bracelli, fu ben presto avviato alla carriera istituzionale ricoprendo diversi incarichi per lo stato genovese. Il suo nome compare, assieme a Battista Cicala, tra i diplomatici incaricati del ricevimento dell'imperatore Carlo V in transito da Genova e diretto a Lucca per l'incontro con il pontefice Paolo III. Nominato tra i padri del Comune con tale incarico si adoper\u00f2 per la pulitura dei fondali del porto genovese e della incanalizzazione dei liquami.\nFu eletto al titolo dogale il 4 gennaio 1549, l'undicesima in successione biennale e la cinquantaseiesima nella storia repubblicana, carica che mantenne fino al 4 gennaio 1551.\nDurante il suo dogato dovette affrontare diverse congiure interne, soprattutto per orientare verso la Francia le vigenti influenze politiche spagnole di Genova, tra le quali quella capitanata dal marchese Giulio Cibo, subito sventata.\nSuccessivamente pi\u00f9 forte e pericolosa per la stabilit\u00e0 dello Stato fu invece la rivolta popolare di alcuni cittadini, alimentati da cinque principali nobili genovesi e il cui \"capo politico\" fu riconosciuto nella persona di Domenico Imperiale Gioiardo. Il tribunale pun\u00ec quest'ultimo alla pena pecuniaria di 1000 scudi d'oro, mentre agli altri nobili fu inflitta una punizione monetaria di 200 scudi d'oro, la cancellazione di ogni agevolazione e privilegio nobiliare e l'allontanamento dalla terre della Repubblica e d'oltremare per due anni.\nDa doge firm\u00f2 inoltre l'ordine di arresto per Giovanni Battista De Fornari, gi\u00e0 doge nel biennio 1545-1547 e suo parente, a seguito delle accuse che videro quest'ultimo come traditore della Repubblica. Nel suo mandato si ottenne, in accordo con papa Giulio III, l'istituzione del Magistrato delle Monache.\nMor\u00ec a Genova il 4 luglio del 1552 trovando sepoltura nella chiesa di San Francesco di Castelletto."}
{"id": "3120878", "revid": "76963", "url": "https://it.wikipedia.org/wiki?curid=3120878", "title": "Douglas Tait", "text": ""}
{"id": "3120880", "revid": "300067", "url": "https://it.wikipedia.org/wiki?curid=3120880", "title": "Hopkinsville (Kentucky)", "text": ""}
{"id": "3120881", "revid": "439868", "url": "https://it.wikipedia.org/wiki?curid=3120881", "title": "Ortis\u00e9", "text": "Ortis\u00e9 (IPA: ) \u00e8 una frazione del comune di Mezzana posta a Con la sua posizione panoramica, domina la Val di Sole.\nOrigine del nome.\nDeriva dal latino \"urtica\" (ortica) col suffisso collettivo -\"etum\" (\"urticetum\" orticeto) indicando un luogo ricco di ortiche.\nIn passato \u00e8 stata anche usata l'erronea traduzione di \"Orticelli\", indicando una possibile derivazione da \"ortum\" col significato di piccolo campo, ora smentita dai linguisti e ladinisti."}
{"id": "3120882", "revid": "118224970", "url": "https://it.wikipedia.org/wiki?curid=3120882", "title": "Lai bretone", "text": "Un lai bretone, o lai di Bretagna, conosciuto anche come lay narrativo, o semplicemente lay, \u00e8 una forma di letteratura cavalleresca scritta in francese e in inglese. I \"lais\" sono brevi storie d'amore e cavalleria messe in rima (in genere 600\u20131000 versi), che spesso coinvolgono motivi del sovrannaturale e magico mondo celtico. La parola \"lay\" o \u201clai\u201d si pensa derivi dall'antico alto-tedesco e/o antico medio-tedesco \"leich\", che significa suonare, melodia o canzone. \nI primi lais bretoni sopravvissuti nella scrittura sono probabilmente i \"Lais\" di Maria di Francia, che si presume siano stati composti nel 1170-1180 da questa poetessa francese vissuta in Inghilterra tra il tardo XII e inizio XIII secolo. Dalle descrizioni contenute nei lais di Maria, e in molti lais anonimi in antico francese del XIII secolo, conosciamo l'esistenza dei primi lais di origine celtica, forse pi\u00f9 lirici nello stile, eseguiti da menestrelli bretoni. Si pensa che questi lais lirici bretoni, nessuno dei quali ci \u00e8 pervenuto, fossero introdotti da un riassunto narrativo per ambientare la scena di una canzone, e che questi \"sommari\" fossero diventati la base per i lais narrativi.\nI primi lais bretoni scritti vennero composti in una variet\u00e0 di dialetti dell'antico francese, e circa una mezza dozzina di essi sono noti per essere stati composti in medio inglese nel secoli XIII e XIV da vari autori inglesi."}
{"id": "3120884", "revid": "300067", "url": "https://it.wikipedia.org/wiki?curid=3120884", "title": "San Pedro (California)", "text": ""}
{"id": "3120889", "revid": "352448", "url": "https://it.wikipedia.org/wiki?curid=3120889", "title": "Lai narrativo", "text": ""}
{"id": "3120890", "revid": "352448", "url": "https://it.wikipedia.org/wiki?curid=3120890", "title": "Lay narrativo", "text": ""}
{"id": "3120893", "revid": "986213", "url": "https://it.wikipedia.org/wiki?curid=3120893", "title": "Luisa Federica di W\u00fcrttemberg", "text": "Biografia.\nFu l'unica figlia sopravvissuta del principe ereditario Federico Luigi di W\u00fcrttemberg e di sua moglie, la margravia Enrichetta Maria di Brandeburgo-Schwedt.\nLa morte improvvisa del padre, deceduto nel 1731, determin\u00f2 l'estinzione della linea principale della casata del W\u00fcrttemberg, cosicch\u00e9 il ducato pass\u00f2 nelle mani di Carlo Alessandro della linea dei Wurttemberg-Winnental, che si era convertito al Cattolicesimo. \nIl 2 marzo 1746 spos\u00f2 il principe ereditario, in seguito duca, Federico II di Meclemburgo-Schwerin. Il matrimonio venne celebrato, a causa della morte prematura del padre della sposa, nel castello di Schwedt, residenza di suo zio materno, il margravio Federico Guglielmo di Brandeburgo-Schwedt.\nDalle nozze non nacque per\u00f2 alcun figlio, cosicch\u00e9 alla morte del marito, il ducato venne ereditato da suo fratello Federico Francesco I. La duchessa nel corso degli anni successivi al 1760 si spostava, durante la stagione estiva, nel castello di Anfang, che aveva in questo periodo acquistato ad Amburgo. Dalla fine del 1786 essa stabil\u00ec la propria residenza vedovile nel Rostocker Palais. Si spense ad Amburgo, il 2 agosto 1791, e venne sepolta, accanto al marito, nella chiesa del palazzo di Ludwigslust.\nIl suo ritratto \"mit Mohrenknaben\" (1772), del pittore di corte Georg David Matthieu, fa parte della collezione dello Staatliches Museum Schwerin."}
{"id": "3120894", "revid": "767487", "url": "https://it.wikipedia.org/wiki?curid=3120894", "title": "Chamber Music", "text": "Chamber Music \u00e8 il secondo album in studio del gruppo musicale statunitense Coal Chamber, pubblicato il 7 settembre 1999 dalla Roadrunner Records.\n\u00c8 considerato dalla critica specializzata il migliore album della band.\nDescrizione.\nMolto pi\u00f9 melodico e sperimentale del precedente \"Coal Chamber\", propone uno stile che questa volta si discosta notevolmente da quello dei Korn e che mescola metal, gothic rock, glam rock, musica elettronica, pop rock e anche qualche scampolo sinfonico.\nSono anche presenti per la prima volta archi e tastiere, che contribuiscono a rendere il \"sound\" pi\u00f9 orecchiabile.\nL'album vanta anche la partecipazione di musicisti del calibro di Aimee Echo (Human Waste Project), DJ Lethal (Limp Bizkit), Jay Gordon (Orgy), Ozzy Osbourne e tanti altri.\nLa canzone \"Shock the Monkey\", uno dei due singoli estratti dall'album (l'altro fu \"Not Living\"), \u00e8 una cover dell'omonimo brano di Peter Gabriel, realizzata in collaborazione con Ozzy Osbourne (sua moglie Sharon in quel periodo era la manager del gruppo).\nLa canzone \"Tyler's Song\" \u00e8 dedicata a Tyler Fafara, figlio del cantante Dez.\nLa donna con il violino in mano raffigurata sulla copertina \u00e8 Anahstasia, moglie di Dez Fafara.\nL'introduzione della traccia intitolata \"What's in Your Mind?\" costituisce un lungo esempio di backmasking.\nTracce.\nTesti e musiche dei Coal Chamber, eccetto dove indicato."}
{"id": "3120899", "revid": "6923", "url": "https://it.wikipedia.org/wiki?curid=3120899", "title": "George Bruce Cortelyou", "text": "Biografia.\nFu il quarantaduesimo direttore generale delle poste degli Stati Uniti sotto il presidente degli Stati Uniti d'America Theodore Roosevelt (ventiseiesimo presidente). Studi\u00f2 nelle scuole pubbliche Brooklyn, e successivamente all'accademia militare di Nazareth nello stato di Pennsylvania, e alla Georgetown University.\nFra le altre cariche ricoperte quella di segretario all'United States Department of Commerce and Labor e Segretario al Tesoro degli Stati Uniti. Durante quel periodo dovette affrontare la profonda crisi del 1907, il cosiddetto panico del 1907\nAlla sua morte il corpo venne sepolto al Memorial Cemetery del Saint John's Church, Cold Spring Harbor, contea di Nassau, New York."}
{"id": "3120903", "revid": "1272592", "url": "https://it.wikipedia.org/wiki?curid=3120903", "title": "Klonoa", "text": " \u00e8 una serie di videogiochi incentrata sul personaggio di Klonoa.\nNe fanno parte due giochi principali, ' e ', e diversi spin-off, oltre al manga \"Shippuu Tengoku Kaze no Klonoa\".\nPersonaggi.\nKlonoa.\n\u00c8 il protagonista, chiamato anche \"il Viaggiatore dei Sogni\" perch\u00e9 porta con s\u00e9 un anello che sarebbe in grado di salvare la terra dal caos. \u00c8 conosciuto per le sue lunghe orecchie e il cappello blu. Ha l'aspetto di un gatto.\nHuepow.\n, chiamato Hewpoe nel remake, \u00e8 il Principe di Cress, il Regno lunare e migliore amico di Klonoa e somiglia ad una sfera blu rotante con una faccia. \u00c8 uno spirito che vive in un anello che cadde un giorno dal cielo. Huepow normalmente sta dentro l'anello ed aiuta Klonoa ad usare il potere del vento. Huepow inoltre esce periodicamente dall'anello per dare alcuni consigli a Klonoa. Appare come arbitro in \"Klonoa Beach Volleyball\", quindi non \u00e8 un personaggio giocabile.\n\u00c8 doppiato in giapponese da Fujiko Takimoto (versione PS1), Akemi Kanda (versione Wii) e in italiano da Serena Clerici (versione Wii).\nGhadius.\n \u00e8 uno spirito oscuro che si \u00e8 risvegliato dal suo lungo sonno. Il suo imprigionamento era una punizione decisa dagli Spiriti ed il suo lungo sonno \u00e8 durato tremila anni, e adesso cerca vendetta. Ghadius progetta di trasformare Phantomille in un mondo di incubi. Lui controlla il mondo delle tenebre e ha l'abilit\u00e0 di deformare lo spazio. Ghadius \u00e8 aiutato dal suo assistente fannullone, ma spinto da buone intenzioni, Joka.\n\u00c8 doppiato in giapponese da Ry\u016bzabur\u014d \u014ctomo (versione Wii) e in italiano da Stefano Albertini (versione Wii).\nJoka.\n rinominato Joker nel remake del primo titolo, \u00e8 il fedele servo di Ghadius che cerca semplicemente di accontentarlo. Tutto ci\u00f2 che vuole \u00e8 essere rispettato dal suo padrone Ghadius. \u00c8 in grado di sfruttare parzialmente i poteri dell'oscurit\u00e0. Rudo e dalla forte voce, cerca di rendere difficile la vita di Klonoa per impedirgli di raggiungere il suo maestro. Appare anche in \"Klonoa Beach Volleyball\". Assomiglia ad un clown.\n\u00c8 doppiato in giapponese da Katsuya Shiga (\"Klonoa Beach Volleyball\"), Toshio Furukawa (\"Namco \u00d7 Capcom\"), Bin Shimada (versione Wii) e in italiano da Luca Sandri (versione Wii).\nLephise.\n rinominata Lefisa in italiano nel remake del primo titolo, \u00e8 la leggendaria diva che pu\u00f2 cantare l'inno della rinascita per riportare la vita al mondo. Lei \u00e8 inseguita da Ghadius, il re delle tenebre, che vuole corrompere i suoi poteri. Appare solo in \"\" dove \u00e8 originaria di Cress.\n\u00c8 doppiata in giapponese da Y\u016bko Minaguchi (versione Wii) e in italiano da Monica Bonetto (versione Wii).\nBalue.\n lavorava un tempo nella Miniera Gunston prima di trasferirsi al villaggio Brezza di vento. Lui crede nella leggenda della Diva Lephise. Lui dice che il suo ultimo desiderio sarebbe andare sul Regno Lunare, dove lei vive. \u00c8 un romantico senza speranza.\n\u00c8 doppiato in giapponese da Yasuhiko Kawazu (versione Wii) e in italiano da Andrea De Nisco (versione Wii).\nLolo.\n \u00e8 un'aspirante sacerdotessa di Lunatea: l'anello di Klonoa funziona grazie al suo potere in \"\". Appare anche in \"Klonoa Beach Volleyball\".\n\u00c8 doppiata in giapponese da Tomoko Kawakami.\nPopka.\n \u00e8 un amico di Lolo: lei lo prende con s\u00e9 levandolo dalla strada (come viene mostrato nel suo finale in \"Klonoa Beach Volleyball\"). In \"\", titolo in cui fa il suo debutto, se viene aggiunto un secondo controller alla console, potr\u00e0 essere giocabile assieme a Klonoa. Appare anche in \"Klonoa Beach Volleyball\". Il suo aspetto \u00e8 simile a quello di un cane.\n\u00c8 doppiato in giapponese da Wasabi Mizuta.\nSeadoph.\n \u00e8 il re di Brocca, il regno acqua. Ha come servo un pesce magico chiamato Pamela. Viene posseudto da Ghadius con Pamela e gli viene ordinato di sbarazzarsi di Klonoa e Huepow. Una volta che i due sconfiggono Seadoph e Pamela, questi ultimi ritornano normali e aiutano Klonoa nel suo viaggio.\n\u00c8 doppiato in giapponese da Yasuhiko Kawazu (versione Wii) e in italiano da Daniele Ornatelli (versione Wii).\nPamela.\n \u00e8 un pesce magico e il servo di Seadoph originaria del Regno Brocca. Viene posseduta da Ghadius insieme a Seadoph per sbarazzarsi di Klonoa e Huepow. Durante la Visione 5-1 Pamela traghetta volando Klonoa e Huepow al Tempio del Sole. Inoltre lei trasporta Klonoa e Huepow anche sul Regno Lunare.\n\u00c8 doppiata in giapponese da Y\u016bko Minaguchi (versione Wii) e in italiano da Donatella Fanfani (versione Wii).\nKaral.\n \u00e8 il figlio di Pamela. Quando Klonoa lo incontra la prima volta, \u00e8 rinchiuso in una gabbia. Tramite un semplice interruttore, Klonoa riesce a salvarlo. Questi quindi porta lui e Huepow al palazzo del mare, dopo avergli chiesto di salvare Pamela.\n\u00c8 doppiato in giapponese da Tomoko Kaneda (versione Wii) e in italiano da Serena Clerici (versione Wii).\nSolare e Sole.\n \u00e8 il prete di Coronia, il tempio del sole, Sole in originale , invece \u00e8 l'amico di Solare \u00e8 ha sempre un'aria arrabbiata ed \u00e8 un po' maleducato, invece Solare \u00e8 gentile ed educato.\nSono doppiati in giapponese da Tomatsu Nishiwaki (Solare) e Ry\u014dhei Nakao (Sole) e in italiano entrambi da Luca Sandri.\nLeorina.\n \u00e8 una Piratessa dei Cieli, cerca di far rintoccare la Quinta Campana per gettare Lunatea nel caos, e conquistare il potere in \"\". Appare anche in \"Klonoa Beach Volleyball\".\n\u00c8 doppiata in giapponese da Yuriko Fuchizaki.\nTat.\n \u00e8 la fedele spalla di Leorina: riesce a sdoppiarsi in due facce, una nera e una bianca.\nAppare per la prima volta in \"\" e in seguito in \"Klonoa Beach Volleyball\". Il suo aspetto ricorda quello di un gatto.\n\u00c8 doppiata in giapponese da Satomi K\u014drogi.\nGuntz.\n \u00e8 un cacciatore di taglie anche conosciuto come il apparso per la prima volta in '. Nella versione americana dei giochi \u00e8 stato rinominato Gantz. Ha l'aspetto di un Lupo.\n\u00c8 doppiato in giapponese da Takahiro Sakurai.\nButz.\n \u00e8 il padre di Guntz, ucciso da Janga quando quest'ultimo era ancora un bambino. Non compare mai di persona e viene menzionato esclusivamente in \".\nJanga.\n \u00e8 un killer dagli artigli avvelenati, \u00e8 il responsabile della morte di Butz, il padre di Guntz, quando quest'ultimo era ancora un bambino. Appare per la prima volta in \" come alleato di Garlen.\n\u00c8 doppiato in giapponese da Nobuyuki Hiyama.\nChipple.\n ha le sembianze di un canguro ed \u00e8 vestito da pugile. Fa la conoscenza di Klonoa in \"\" a Ghazzaland (la sua citt\u00e0 d'origine) dove trasformato in un mostro affronta l'eroe ma in seguito viene sconfitto da quest'ultimo e ne diviene amico.\n\u00c8 doppiato in giapponese da Chiyako Shibahara e in italiano da Marco Vivio.\nGarlen.\n \u00e8 un malvagio genio militare che organizza il torneo Dream Champ Tournament in \"\". La sua forma potenziata \u00e8 , presente solo in \"Klonoa Beach Volleyball\".\n\u00c8 doppiato in giapponese da Yuu Shimaka e in italiano da Roberto Stocchi.\nNahatomb.\n \u00e8 un'entit\u00e0 malvagia composta di incubi, boss finale di \"\". In \"Klonoa Beach Volleyball\" appare in versione gangster, il cui aspetto risulta essere molto meno mostruoso della sua controparte originale ed \u00e8 in grado di parlare.\n\u00c8 doppiato in giapponese da Daisuke G\u014dri.\nRe del Dolore.\nIl viene liberato quando Leorina fa rintoccare la quinta Campana, la Campana del Dolore nel Regno del Dolore in \". Ha un aspetto simile a quello di Klonoa.\nPango.\n \u00e8 un Pangolin, una razza molto simile a quella degli armadilli, il quale appare in \" dove si unisce a Klonoa e Guntz per sventare i piani di Garlen e trovare una cura per suo figlio Boris dalla malattia del sonno. Si rivela essere un grande esperto in esplosivi e bombe che sfrutter\u00e0 nel corso del gioco come arma principale.\n\u00c8 doppiato in giapponese da Sh\u014dz\u014d Iizuka."}
{"id": "3120904", "revid": "178779", "url": "https://it.wikipedia.org/wiki?curid=3120904", "title": "FC Bodio", "text": ""}
{"id": "3120905", "revid": "178779", "url": "https://it.wikipedia.org/wiki?curid=3120905", "title": "F.C. Bodio", "text": ""}
{"id": "3120907", "revid": "300067", "url": "https://it.wikipedia.org/wiki?curid=3120907", "title": "McKeesport (Pennsylvania)", "text": ""}
{"id": "3120911", "revid": "300067", "url": "https://it.wikipedia.org/wiki?curid=3120911", "title": "Teaneck (New Jersey)", "text": ""}
{"id": "3120919", "revid": "155634", "url": "https://it.wikipedia.org/wiki?curid=3120919", "title": "Lega Nazionale A 2010-2011 (hockey su ghiaccio)", "text": "La Stagione 2010-2011 \u00e8 stata la 69\u00aa edizione di NLA del campionato svizzero di hockey su ghiaccio. La stagione regolare si \u00e8 disputata dal 10 settembre 2010 al 22 febbraio 2011 mentre i Playoff e i Playout si sono disputati tra il 26 febbraio 2011 e il 12 aprile 2011. Il vincitore \u00e8 risultato l'HC Davos.\nFormula.\nLe 12 squadre giocano 2 doppi turni di 22 partite. inoltre c'\u00e8 un turno supplementare di sei partire da si sputarsi contro altre 3 squadre scelte in base alla posizione geografica. con questa formula ogni squadra disputa 50 partite di stagione regolare.\nAlla fine della stagione regolare le prime 8 classificate si scontrano nei playoffs, I quali prevedono quarti di finale, semifinali e finali; tutti i turni vengono disputati al meglio delle 7 partite. La vincitrice si laurea Campione svizzero.\nLe altre quattro squadre giocano i play-out per determinare la squadra che deve giocare lo spareggio contro i campioni della LNB.\nOrari di gioco.\nPer la stagione 2010-2011, la National League A disputer\u00e0 le partite ai seguenti orari:\nMentre i Derby Ambr\u00ec-Lugano e Friborgo-Ginevra si inizieranno alle 20:15."}
{"id": "3120927", "revid": "155634", "url": "https://it.wikipedia.org/wiki?curid=3120927", "title": "Lega Nazionale B 2010-2011 (hockey su ghiaccio)", "text": "La stagione 2010-2011 della Lega Nazionale B \u00e8 iniziata il 10 settembre 2010."}
{"id": "3120928", "revid": "767487", "url": "https://it.wikipedia.org/wiki?curid=3120928", "title": "Gekij\u014dban Yu-Gi-Oh! - Ch\u014dy\u016bg\u014d! Jik\u016b o koeta kizuna", "text": ", talvolta semplicemente abbreviato come Yu-Gi-Oh! 10th, \u00e8 un film d'animazione del 2010 diretto da Kenichi Takeshita.\nPellicola giapponese in 3D, ispirata alla serie Yu-Gi-Oh! di Kazuki Takahashi, proiettata il 23 gennaio 2010 nelle sale, creata per celebrare il 10\u00ba anniversario dell'anime Yu-Gi-Oh! Duel Monsters prodotto da NAS. Il lungometraggio \u00e8 un crossover delle tre serie animate: \"Yu-Gi-Oh! Duel Monsters\", \"Yu-Gi-Oh! GX\" e \"Yu-Gi-Oh! 5D's\".\nIl film \u00e8 inedito in Italia.\nIn questo film i tre protagonisti delle serie di animazione, Yugi Mut\u014d, Jaden Yuki e Yusei Fudo si ritrovano insieme a causa di un paradosso dimensionale. L'avversario da battere si chiama Paradox e usa le versioni \"Maligne\" delle carte pi\u00f9 famose delle tre serie.\nTrama.\nJaden si trova a Venezia, mentre scappa da un personaggio misterioso che lo attacca con Cyber Drago Finale, Drago Arcobaleno e un terzo drago misterioso (che si riveler\u00e0 poi essere Drago Polvere di Stelle). Per difendersi Jaden evoca Neos Eroe Elementale.\nNel frattempo, a Nuova Citt\u00e0 di Domino, Yusei, Jack Atlas e Crow Hogan stanno facendo un duello Turbo, quando compare il personaggio misterioso che sfida Yusei a duello; non appena quest'ultimo evoca Drago Polvere di Stelle, il drago viene assorbito da una carta dell'avversario, il quale sparisce nel nulla. Privato del suo mostro pi\u00f9 forte, Yusei torna nella sua officina con Jack e Crow. I tre vengono raggiunti da Leo, Luna e Akiza, che mostrano loro un articolo risalente a diversi decenni prima dove Yugi veniva premiato dal creatore di Duel Monsters, Maximillion Pegasus, seguito da un altro articolo dove Drago Polvere di Stelle portava scompiglio in Europa. Mentre realizzano che il drago si trova nel passato, la citt\u00e0 inizia a sgretolarsi sotto i loro occhi. All'improvviso il Drago Cremisi si illumina sui tatuaggi dei cinque Predestinati e sulla Duel Runner di Yusei, che capisce di dover sfruttare la forza del drago per viaggiare nel passato.\nA Venezia, Jaden sta per essere sopraffatto dal duellante misterioso, quando arriva Yusei a salvarlo, mentre il nemico fugge. Sfruttando le cronache del tempo di Jaden, quest'ultimo e Yusei individuano una distorsione temporale, e quando anche Neos Eroe Elementale sparisce e Venezia inizia a sgretolarsi, viaggiano nel passato fino a Domino, dove vive Yugi.\nA Domino c'\u00e8 un torneo di Duel Monsters in presenza di Pegasus, al quale assistono anche Yugi e il nonno Solomon. All'improvviso un attacco del duellante misterioso fa crollare un palazzo, che causa la morte di diverse persone fra cui Pegasus e Solomon. Mentre Yugi piange la scomparsa del nonno, un bagliore lo acceca e il ragazzo viene riportato indietro nel tempo di alcuni minuti dal Drago Cremisi, a poco prima dell'attentato. Fa quindi la conoscenza di Jaden e Yusei, e dopo aver fatto allontanare le persone dalla piazza, si trovano faccia a faccia con il duellante misterioso, che rivela di chiamarsi Paradox e di venire da un futuro lontano dove tutto \u00e8 in rovina. Il suo scopo \u00e8 viaggiare nel tempo per mandare tutto in rovina e far s\u00ec che il suo futuro sia migliore, e per farlo deve eliminare Pegasus, colpevole di aver creato il Duel Monsters. Yugi, Jaden e Yusei sfidano Paradox a Duello, dove il malvagio duellante usa un Deck di draghi famosi della saga di Yu-Gi-Oh, in versione maligna. Alla fine i tre duellanti riescono a sconfiggere Paradox con un attacco combinato di Mago Nero, Neos Eroe Elementale e Drago Polvere di Stelle, e ciascuno torna nelle rispettive epoche, riportate alla normalit\u00e0.\nDistribuzione.\nIl film \u00e8 uscito il 23 gennaio 2010 in Giappone, il 23 febbraio 2011 negli Stati Uniti, il 28 aprile successivo in Francia e il 14 maggio nel Regno Unito. In Brasile \u00e8 stato pubblicato nel 2016 su Netflix.\nIl 25 luglio 2011 \u00e8 uscita la versione in DVD e Blu-ray, contenente sia versione giapponese prodotta dalla NAS che quella americana adattata dalla 4Kids Entertainment.\nNonostante esista l'adattamento americano della 4Kids (dalla quale l'Europa ha sempre attinto per la pubblicazione dell'anime), nell'resto dell'Europa il film \u00e8 inedito."}
{"id": "3120931", "revid": "300067", "url": "https://it.wikipedia.org/wiki?curid=3120931", "title": "Toms River (New Jersey)", "text": ""}
{"id": "3120938", "revid": "287204", "url": "https://it.wikipedia.org/wiki?curid=3120938", "title": "Julian Berrendero", "text": ""}
{"id": "3120941", "revid": "76963", "url": "https://it.wikipedia.org/wiki?curid=3120941", "title": "Joe Bucaro", "text": ""}
{"id": "3120946", "revid": "767487", "url": "https://it.wikipedia.org/wiki?curid=3120946", "title": "Spasskij rajon (Oblast' di Ni\u017enij Novgorod)", "text": "Lo Spasskij rajon () \u00e8 un rajon dell'Oblast' di Ni\u017enij Novgorod, nella Russia europea; il capoluogo \u00e8 Spasskoe. Istituito nel 1965, ricopre una superficie di 707 chilometri quadrati."}
{"id": "3120947", "revid": "1418004", "url": "https://it.wikipedia.org/wiki?curid=3120947", "title": "Premio Agatha per il miglior romanzo d'esordio", "text": "Il premio Agatha per il miglior romanzo d'esordio (in inglese Best First Mystery), \u00e8 una delle cinque categorie in cui viene assegnato regolarmente, durante il premio letterario statunitense \"Agatha Award\" dalla Malice Domestic Ltd. dal 1989 in omaggio al lavoro dell'anno prima di un autore emergente del genere mistero. Il premio viene assegnato dalla Malice Domestic Ltd durante una Conferenza Nazionale annuale."}
{"id": "3120948", "revid": "682087", "url": "https://it.wikipedia.org/wiki?curid=3120948", "title": "Dasipo", "text": ""}
{"id": "3120951", "revid": "214753", "url": "https://it.wikipedia.org/wiki?curid=3120951", "title": "Campionato del mondo rally 1977", "text": "Il Campionato del mondo rally 1977 \u00e8 stata la quinta stagione del Campionato del mondo rally organizzato dalla \"Federazione Internazionale dell'Automobile (FIA)\".\nStoria.\nDal 1973 al 1976, il WRC aveva solo la classifica costruttori come validit\u00e0. Da questa stagione, il punteggio \u00e8 stato modificato ad un pi\u00f9 complesso sistema di punti, sia per il posizionamento globale che di gruppo. Una macchina deve entrare nella top 10 globale per segnare punti.\nIn aggiunta ai costruttori per il campionato '77 e '78, la FIA ha iniziato l'aggiudicazione punti per la Coppa FIA Rally Piloti. Tutte le manifestazioni del WRC, in aggiunta ad altri eventi, sono stati contati per la \"classifica piloti totale\". Nel 1979, la Coppa dei piloti \u00e8 stata incorporata nel WRC come il Campionato del Mondo rally per piloti.\nCoppa FIA piloti.\nPer il primo anno la Federazione Internazionale dell'Automobile istitu\u00ec la \"Coppa FIA piloti\", per la classifica si potevano conteggiare i cinque migliori risultati della categoria A (11 prove valide per il mondiale WRC), i due della categoria B (5 prove valide per il campionato europeo a coefficiente 4) ed il migliore della categoria C (4 eventi speciali FIA).\nNota: In \"violetto\" le prove valide per il campionato europeo rally a coefficiente 4 (categoria B). In \"verde chiaro\" quelle considerate \"eventi speciali FIA\", talvolta sovrapposte ad altre gare dello stesso campionato (categoria C).\nClassifiche.\nPiloti.\nIl pilota svedese Bj\u00f6rn Waldeg\u00e5rd ha ottenuto pi\u00f9 punti di Sandro Munari, ma per regolamento, non avendo partecipato ad alcuna prova del campionato europeo rally, ha dovuto scartare il miglior risultato nel mondiale WRC, cio\u00e8 una delle sue tre vittorie.\nRisultati.\nNella tabella che segue i risultati delle sole 11 prove valide per il \"campionato mondiale costruttori\"."}
{"id": "3120956", "revid": "2130303", "url": "https://it.wikipedia.org/wiki?curid=3120956", "title": "Chiesa del Carmine (Forl\u00ec)", "text": "La chiesa del Carmine \u00e8 una chiesa che sorge nel centro storico della citt\u00e0 di Forl\u00ec, nell'Emilia-Romagna.\nStoria e descrizione.\nLa storia della chiesa ha origine con il giungere nei territori dell'Emilia-Romagna dei religiosi appartenenti all'Ordine dei carmelitani. Giunti in occidente attorno al 1238, si insediarono ufficialmente a Forl\u00ec il 9 novembre 1347 e l'anno seguente diedero avvio all'edificazione della chiesa e dell'annesso convento.\nTra il 1348 ed il 1350 fu eretta la prima chiesa, di modeste dimensioni, che venne ingrandita tra il 1482 ed il 1490 con l'edificazione di una grande cappella.\nCon il passare dei secoli la chiesa, di impianto romanico, si dimostrava decadente e troppo piccola per le esigenze della comunit\u00e0. L'edificazione della terza chiesa, quella attualmente presente, venne iniziata il 15 agosto 1735 e terminata 24 maggio 1746 su progetto del Cavaliere di Malta Giuseppe Merenda.\nCon la soppressione degli ordini religiosi nel 1808 a seguito dell'invasione napoleonica, i beni dei Carmelitani vennero requisiti, e la chiesa, con annesso convento, fu adibita a magazzino e stalla.\nCon la restaurazione e poi con l'unit\u00e0 d'Italia in realt\u00e0 la situazione non cambi\u00f2 di molto e la chiesa e il convento vennero dati dal demanio al Comune e da questo all'amministrazione provinciale. Solo nel 1914 il governo italiano dichiar\u00f2 la chiesa monumento nazionale.\nDescrizione.\nNon si hanno effettive conoscenze sulla struttura della chiesa primigenia, anche se \u00e8 logico pensare che, essendo pi\u00f9 piccola di quella attuale, fosse costituita da un'unica navata.\nIl portale.\nLa facciata della chiesa risulta spoglia ed incompleta. Solo nel 1841 fu impreziosita con il portale quattrocentesco in pietra d'Istria che fino ad allora era collocato presso il duomo. Il portale, del 1464, capolavoro di Marino di Marco Cedrino, rappresenta le glorie della famiglia Ordelaffi: viene qui rappresentato uno degli Ordelaffi a cavallo, sebbene ufficialmente sia descritto come San Valeriano, circondato dai quattro santi protettori della citt\u00e0.\nL'interno.\nL'interno della chiesa, in stile barocco, \u00e8 costituito da un'unica grande navata di 32,44 metri di lunghezza e 11,62 di larghezza. Ai lati della navata si aprono cinque cappelle divise da lesene dai capitelli corinzi. Gli altari sono collocati solo in otto delle dieci cappelle, infatti l'ultima di destra soppressa per creare un ingresso secondario all'edificio, e quella di sinistra consente l'accesso all'altar maggiore.\nLa volta a botte \u00e8 stata affrescata, suddividendo le pitture in 5 sezioni. Il lavoro fu all'inizio affidato a Gaetano Alemanni che cominci\u00f2 il proprio ciclo di affreschi nel 1779. I lavori furono in seguito affidati e finiti da Giuseppe Marchetti e Giuseppe Alberi nel 1783."}
{"id": "3120960", "revid": "252548", "url": "https://it.wikipedia.org/wiki?curid=3120960", "title": "Cameo spa", "text": ""}
{"id": "3120961", "revid": "2056951", "url": "https://it.wikipedia.org/wiki?curid=3120961", "title": "Tonnellata di stazza", "text": "La tonnellata di stazza \u00e8 una unit\u00e0 di misura di volume equivalente a 100 piedi cubi e a 2,83 metri cubi. Viene spesso utilizzata come unit\u00e0 di misura della stazza delle navi.\nNon va confusa con la tonnellata metrica, unit\u00e0 di misura della massa (e del dislocamento delle navi stesse)."}
{"id": "3120963", "revid": "1684799", "url": "https://it.wikipedia.org/wiki?curid=3120963", "title": "Ansaldo (disambigua)", "text": ""}
{"id": "3120966", "revid": "308179", "url": "https://it.wikipedia.org/wiki?curid=3120966", "title": "Neogasteropodi", "text": ""}
{"id": "3120967", "revid": "73560", "url": "https://it.wikipedia.org/wiki?curid=3120967", "title": "Andare all'orza", "text": ""}
{"id": "3120969", "revid": "95049", "url": "https://it.wikipedia.org/wiki?curid=3120969", "title": "Castelverde (zona di Roma)", "text": ""}
{"id": "3120978", "revid": "599013", "url": "https://it.wikipedia.org/wiki?curid=3120978", "title": "Anselmo Fuerte", "text": "Professionista dal 1985 al 1993, si classific\u00f2 per due volte terzo alla Vuelta a Espa\u00f1a.\nCarriera.\nPassato professionista nel 1984, Fuerte si mise in luce subito come buon scalatore alla Vuelta a la Comunidad de Madrid. Tra le vittorie ottenute nei dieci anni di professionismo, la pi\u00f9 rilevante fu la classifica generale della Vuelta a Arag\u00f3n conquistata nel 1987, anno in cui si segnal\u00f2 anche nei grandi giri: concluse all'ottavo posto il Tour de France, sfiorando anche la vittoria della maglia a pois, e al settimo alla Vuelta a Espa\u00f1a. Tuttavia non seppe riconfermarsi alla \"Grande Boucle\", mentre la Vuelta lo vide protagonista di due terzi posti finali.\nNella Vuelta 1988 fu battuto solo al penultimo giorno: dopo aver strappato la maglia al connazionale Laudelino Cubino nella quindicesima tappa, perse tutto il margine nella diciannovesima frazione, una cronometro di 30 chilometri, venendo sorpassato nella generale da Sean Kelly, poi vincitore, e da Reimund Dietzen; due anni dopo fu invece preceduto da Marco Giovannetti e da Pedro Delgado, mentre nell'edizione 1991 dovette mettersi al servizio del compagno di squadra Melchor Mauri.\nTra i piazzamenti, ottenne un terzo posto nella Vuelta Burgos 1987 e nella Vuelta a Asturias dello stesso anno, fu poi secondo nella Setmana Catalana del 1988 e del 1991. Dopo il ritiro dalle corse, avvenuto nel 1993, rimase nel mondo delle due ruote: collabor\u00f2 con riviste sportive dedicate al ciclismo, fu commentatore di ciclismo per una televisione spagnola e svolse anche l'attivit\u00e0 di direttore sportivo."}
{"id": "3120981", "revid": "95049", "url": "https://it.wikipedia.org/wiki?curid=3120981", "title": "Villa Spada (zona di Roma)", "text": ""}
{"id": "3120983", "revid": "1571097", "url": "https://it.wikipedia.org/wiki?curid=3120983", "title": "Jacopo Bonanni", "text": "Biografia.\nNipote degli attori e doppiatori Eliana Lupo e Sergio Fiorentini, inizia a fare doppiaggio fin da quando aveva cinque anni facendo numerosi doppiaggi in film cinema, film d'animazione e film televisivi.\nTra gli attori doppiati, vi sono Freddie Highmore che ha doppiato in \"La fabbrica di cioccolato\", \"Neverland - Un sogno per la vita\" e \"Due fratelli\", Josh Hutcherson in \"Zathura - Un'avventura spaziale\" e \"Un ponte per Terabithia\" e Forrest Landis in \"Una scatenata dozzina\" e \"Flightplan - Mistero in volo\"."}
{"id": "3120984", "revid": "371529", "url": "https://it.wikipedia.org/wiki?curid=3120984", "title": "Kid Galahad (EP)", "text": "Kid Galahad \u00e8 un EP di Elvis Presley contenente la colonna sonora del film da lui interpretato \"Pugno proibito\", pubblicato dalla RCA Victor Records nell'agosto 1962.\nIl disco.\nLe sedute di registrazione ebbero luogo il 26 e 27 ottobre 1961 agli studi Radio Recorders di Hollywood, California.\nPer la colonna sonora del film vennero registrate sei canzoni che furono pubblicate in formato EP nell'agosto 1962 in contemporanea con la prima del film negli Stati Uniti. Il disco raggiunse la posizione numero 30 nella classifica \"Billboard Hot 100\". Il 27/3/1992 il disco venne certificato oro"}
{"id": "3120985", "revid": "61051", "url": "https://it.wikipedia.org/wiki?curid=3120985", "title": "A.E.R.", "text": ""}
{"id": "3120997", "revid": "61051", "url": "https://it.wikipedia.org/wiki?curid=3120997", "title": "Ansaldo S.V.A. 4", "text": ""}
{"id": "3120999", "revid": "123822827", "url": "https://it.wikipedia.org/wiki?curid=3120999", "title": "Robert Coover", "text": "Biografia.\nCoover ha frequentato la Southern Illinois University Carbondale, laureandosi in lettere slave nel 1955. In seguito ha prestato servizio nella marina. Ha ricevuto un master dall'universit\u00e0 di Chicago nel 1965. Ha anche lavorato come professore in molte universit\u00e0.\nIl suo primo romanzo \u00e8 \"The Origin of the Brunists\", nel quale l'unico sopravvissuto ad un incidente in miniera d\u00e0 vita ad un culto religioso.\nIl secondo libro si intitola \"The Universal Baseball Association, Inc., J. Henry Waugh, Prop.\". Waugh, un timido contabile solitario, crea un gioco di baseball nel quale ogni mossa \u00e8 determinata dal lancio dei dadi.\nTuttavia, il suo lavoro pi\u00f9 noto \u00e8 \"The Public Burning\", relativo al caso di Julius ed Ethel Rosenberg, inserito nel filone del realismo magico. Met\u00e0 del libro parla del mitico eroe Zio Sam, l'altra met\u00e0 degli sforzi di Richard Nixon.\nCoover \u00e8 uno dei fondatori della Electronic Literature Organization. Nel 1987 \u00e8 stato scelto come vincitore del \"Rea Award for the Short Story\" ed \u00e8 infatti uno dei principali autori di racconti del periodo, come esemplificato da \"Seven Exemplary Fictions\", contenuto nel suo libro \"Pricksongs and Descants\" del 1969."}
{"id": "3121000", "revid": "95049", "url": "https://it.wikipedia.org/wiki?curid=3121000", "title": "Lunghezza (Roma)", "text": ""}
{"id": "3121003", "revid": "62004", "url": "https://it.wikipedia.org/wiki?curid=3121003", "title": "\u00d3scar de Jes\u00fas Vargas", "text": " Fu professionista dal 1985 al 1995 e vincitore della classifica scalatori alla Vuelta a Espa\u00f1a 1989. Ritiratosi dalle corse, dal 2016 \u00e8 uno dei direttori sportivi del team Manzana Postob\u00f3n.\nCarriera.\nPass\u00f2 professionista nel 1985 con la squadra spagnola Kelme, per poi trasferirsi alla Postob\u00f3n nel 1987. In seguito corse con squadre di secondo piano fino al ritiro avvenuto nel 1995.\nIl suo miglior risultato fu il terzo posto alla Vuelta a Espa\u00f1a 1989, nella quale si aggiudic\u00f2 anche la classifica degli scalatori. Si piazz\u00f2 due volte al campionato colombiano in linea: arriv\u00f2 secondo nel 1990 e terzo nel 1995."}
{"id": "3121010", "revid": "1573940", "url": "https://it.wikipedia.org/wiki?curid=3121010", "title": "\u0100n Xu\u00e1n", "text": "\u0100n Xu\u00e1n fu un mercante (\"up\u0101saka\") partico che risiedeva a Luoyang e, che per meriti non precisati, si guadagn\u00f2, dal governo cinese, il titolo onorifico militare di comandante di cavalleria (\u9a0e\u90fd\u5c09).\nNel 181 lo troviamo sempre a Luoyang insieme al monaco buddhista cinese Y\u00e1n f\u00f3di\u00e0o (\u56b4\u4f5b\u8abf) come traduttore del \"F\u01cej\u00ecng j\u012bng\" (\u6cd5\u93e1\u7d93, Sutra dello specchio del Dharma, sanscrito \"Ugra[datta]parip\u1e5bcch\u0101\" conservato al T.D. 322) un \"sutra\" specifico per la pratica dei laici (\"up\u0101saka\"), le cronache ci dicono che \u0100n Xu\u00e1n traduceva oralmente mentre Y\u00e1n f\u00f3di\u00e0o metteva per iscritto."}
{"id": "3121011", "revid": "122127902", "url": "https://it.wikipedia.org/wiki?curid=3121011", "title": "Piede cubo", "text": "Il piede cubo \u00e8 una unit\u00e0 di misura di volume del sistema imperiale britannico e del sistema consuetudinario statunitense. \u00c8 definito come il volume di un cubo di lato pari a un piede, ed equivale a:\nSimboli.\nNon esiste un unico simbolo universalmente accettato. I principali sono:\nPiede cubico standard.\nIl piede cubico standard \u00e8 una unit\u00e0 di misura della quantit\u00e0 di gas, definita in genere come la quantit\u00e0 di un gas dal volume di un piede cubico, alla temperatura di 60 \u00b0F (15,56 \u00b0C) e alla pressione di 14,7 libbre su pollice quadrato (1,013418 bar)."}
{"id": "3121012", "revid": "283141", "url": "https://it.wikipedia.org/wiki?curid=3121012", "title": "Piede cubico", "text": ""}
{"id": "3121013", "revid": "283141", "url": "https://it.wikipedia.org/wiki?curid=3121013", "title": "Staio (unit\u00e0 di misura)", "text": ""}
{"id": "3121015", "revid": "1793900", "url": "https://it.wikipedia.org/wiki?curid=3121015", "title": "Campidoglio (Montgomery)", "text": "Il Campidoglio di Montgomery, o Campidoglio dello Stato dell'Alabama, conosciuto anche come \"First Confederate Capitol\", \u00e8 la sede esecutiva o legislativa dell'omonimo stato statunitense. Fu costruito nel 1851 nella capitale Montgomery ed \u00e8 National Historic Landmark. L'edificio \u00e8 in stile neoclassico e presenta una cupola, decorata all'interno con delle pitture ritraenti alcuni avvenimenti della storia dell'Alabama."}
{"id": "3121019", "revid": "599013", "url": "https://it.wikipedia.org/wiki?curid=3121019", "title": "Francisco Rodr\u00edguez (ciclista)", "text": "Carriera.\nPass\u00f2 professionista nel 1984 con la squadra belga Splendor. Durante l'anno vinse due tappe al Crit\u00e9rium du Dauphin\u00e9 Lib\u00e9r\u00e9 e partecip\u00f2 al Tour de France, concludendolo al quarantacinquesimo posto. L'anno successivo si trasfer\u00ec alla Zor; dopo aver vinto il Cl\u00e1sico RCN, una delle due grandi corse a tappe colombiane, partecip\u00f2 alla Vuelta a Espa\u00f1a, ove vinse due tappe e arriv\u00f2 terzo nella classifica generale, in quella a punti e in quella degli scalatori.\nCentr\u00f2 un'altra vittoria di tappa alla Vuelta nel 1987 dopo una stagione poco positiva, culminata con un ritiro dal Tour de France. Ormai in declino, negli anni successivi riusc\u00ec a vincere solo alcune corse nazionale in Colombia. Si ritir\u00f2 nel 1991."}
{"id": "3121022", "revid": "547325", "url": "https://it.wikipedia.org/wiki?curid=3121022", "title": "Mummia di Grauballe", "text": ""}
{"id": "3121024", "revid": "166579", "url": "https://it.wikipedia.org/wiki?curid=3121024", "title": "Vaiano (Castiglione del Lago)", "text": "Vaiano \u00e8 una frazione del comune di Castiglione del Lago (PG).\nIl paese si trova a 371 , in posizione collinare sui colli che separano la Valdichiana dal lago Trasimeno, ed \u00e8 occupato da 234 abitanti (490 secondo il sito del Comune).\nAltre localit\u00e0 del territorio sono Ballotti, Poggio del Papa, Cellaio, Poggio del Sole, Cimbano (369 m, 44 ab.) e Rengone.\nStoria.\nCome in altre localit\u00e0 del territorio castiglionese, anche qui sono stati rinvenuti diversi reperti archeologici che fissano i primi insediamenti al tempo degli etruschi prima e dei romani poi.\nDurante il dominio longobardo venne costruita una fattoria fortificata (\"curtis munita\").\nNel basso medioevo, il crinale di Vaiano divenne l'unica via di comunicazione tra Chiusi e Cortona, per via dell'impaludamento delle pianure della Chiana. Qui, infatti, vennero erette due fortificazioni militari, una senese e l'altra perugina, che servivano anche da dogana.\nVaiano poi divenne sede di parrocchia, intitolata a sant'Egidio abate.\nAll'arrivo dei francesi (anni 1809-1814), Vaiano venne eretto allo \"status\" di comune, comprendente le frazioni di Villastrada, Porto e Macchie. In seguito divenne comune appodiato e con l'Unit\u00e0 d'Italia, nel 1865, il suo territorio fu acquisito dal comune di Castiglione.\nAl giorno d'oggi la frazione \u00e8 cresciuta soprattutto intorno alla strada che collega Villastrada a Gioiella.\nEconomia e manifestazioni.\nUn tempo l'agricoltura era assai fiorente, poi \u00e8 progressivamente diminuita di importanza in seguito allo spopolamento delle campagne.\nIl 1\u00ba settembre si tiene, da secoli, la \"Fiera di Sant'Egidio\", che una volta rappresentava la maggior fiera agricola dei dintorni."}
{"id": "3121029", "revid": "61051", "url": "https://it.wikipedia.org/wiki?curid=3121029", "title": "Mudry CAP.10", "text": ""}
{"id": "3121032", "revid": "118994768", "url": "https://it.wikipedia.org/wiki?curid=3121032", "title": "Iarda cubica", "text": "La iarda cubica \u00e8 una unit\u00e0 di misura di volume del sistema imperiale britannico e del sistema consuetudinario statunitense. \u00c8 definita come il volume di un cubo di lato pari ad una iarda, ed equivale a:\nSimboli.\nNon esiste un unico simbolo universalmente accettato. I principali sono:"}
{"id": "3121033", "revid": "88740", "url": "https://it.wikipedia.org/wiki?curid=3121033", "title": "Mars Di Bartolomeo", "text": "Dopo aver frequentato il liceo ad Esch-sur-Alzette, ha lavorato per il quotidiano \"Tageblatt\" (insieme al \"Luxemburger Wort\" fra i pi\u00f9 importanti del paese), dal 1972 fino al 1984, quando diventa segretario parlamentare per il Partito Operaio Socialista Lussemburghese. Nel 1987 diventa consigliere municipale e nel 1989 viene eletto alla Camera dei deputati.\nIl 1\u00ba gennaio del 1994, Di Bartolomeo diventa sindaco di Dudelange.\nNel 2004 viene eletto ministro della Sanit\u00e0."}
{"id": "3121034", "revid": "1777102", "url": "https://it.wikipedia.org/wiki?curid=3121034", "title": "Campidoglio (Providence)", "text": "Il Campidoglio di Providence, o \"Rhode Island State House\", \u00e8 la sede esecutiva e legislativa dell'omonimo stato statunitense. Quello attuale \u00e8 il settimo campidoglio utilizzato dallo Stato, il secondo nella sola Providence. Venne costruito tra il 1895 ed il 1904, ma negli anni novanta del Novecento ha subito importanti modifiche. La sua cupola \u00e8 la quarta nel mondo per grandezza, preceduta soltanto da quella della Basilica di San Pietro in Vaticano, da quella del Campidoglio del Minnesota e da quella del Taj Mahal."}
{"id": "3121039", "revid": "228587", "url": "https://it.wikipedia.org/wiki?curid=3121039", "title": "Kvass", "text": ""}
{"id": "3121042", "revid": "964057", "url": "https://it.wikipedia.org/wiki?curid=3121042", "title": "Miglio cubo", "text": "Il miglio cubo \u00e8 una unit\u00e0 di misura di volume del sistema imperiale britannico e del sistema consuetudinario statunitense. \u00c8 definito come il volume di un cubo di lato pari ad un miglio, ed equivale a:\nSimboli.\nNon esiste un unico simbolo universalmente accettato. I principali sono:"}
{"id": "3121044", "revid": "283141", "url": "https://it.wikipedia.org/wiki?curid=3121044", "title": "Miglio cubico", "text": ""}
{"id": "3121045", "revid": "729019", "url": "https://it.wikipedia.org/wiki?curid=3121045", "title": "Sven-\u00c5ke Nilsson", "text": "Carriera.\nDa dilettante fu campione nazionale in linea nel 1972 e campione del mondo della cronometro a squadre nel 1974. Passato tardi al professionista, nel 1977, dopo aver vinto il Tour de l'Avenir.\nTra i professionisti, al debutto al Tour de France nel 1978 fu undicesimo e secondo fra i giovani. Nel 1979 ottenne una vittoria in una tappa della corsa del sole, la Parigi-Nizza, e ancora un dodicesimo posto al Tour de France. L'anno successivo entr\u00f2 nei dieci giungendo settimo. Il miglior risultato lo colse per\u00f2 alla Vuelta a Espa\u00f1a del 1982 quando chiuse al terzo posto la classifica generale.\nPer lungo tempo fece parte della nazionale svedese di ciclismo per le prove a squadra contro il tempo."}
{"id": "3121047", "revid": "1632387", "url": "https://it.wikipedia.org/wiki?curid=3121047", "title": "Mellom Skogkledde Aaser", "text": "Mellom Skogkledde Aaser \u00e8 il primo full-length della band norvegese Kampfar. L'album \u00e8 stato registrato agli \"X-Ray Studios\" nel settembre-ottobre 1996. Uscito sotto la Malicious Records nel 1997, nel maggio 2006 \u00e8 stato ri-pubblicato dalla Napalm Records.\nTracce.\nLe tracce 2 e 3 sono spesso erroneamente chiamate \"Baldogg\" e \"Balgalderkvad\" (erroneamente viene confusa la V per una B a causa del \"font\" usato nella copertina del CD)."}
{"id": "3121050", "revid": "404338", "url": "https://it.wikipedia.org/wiki?curid=3121050", "title": "Sinfonia n. 12 (\u0160ostakovi\u010d)", "text": "La Sinfonia n. 12 in re minore (Op. 112, 'L'Anno 1917') di Dmitrij \u0160ostakovi\u010d \u00e8 stata scritta nel 1961 ed eseguita per la prima volta dall'Orchestra filarmonica di Leningrado, diretta da Evgenij Mravinskij, il 22 agosto dello stesso anno. La sinfonia \u00e8 dedicata a Lenin, come si pu\u00f2 evincere dal richiamo del nome della sinfonia alla rivoluzione russa.\nStoria.\nLa sinfonia \u00e8 stata scritta per il 22\u00ba raduno del Partito Comunista dell'Unione Sovietica a Mosca, in occasione dell'anniversario della creazione del partito stesso, tenuto nell'ottobre del 1961.\nGi\u00e0 dal 1930 \u0160ostakovi\u010d aveva intenzione di comporre una sinfonia omaggio a Lenin.\nPer la struttura dell'opera il compositore si bas\u00f2 sulla vita del rivoluzionario russo, dalla giovinezza sino al periodo post-rivoluzionario. Per questo il compositore consult\u00f2 probabilmente gli scritti di Majakovskij.\nNel dicembre del 1940 \u0160ostakovi\u010d riprese, con esiti nulli, la scrittura della sinfonia. Alcuni testi raccontano che \u0160ostakovi\u010d cerc\u00f2 di continuare la sinfonia anche nell'anno successivo, ma l'invasione tedesca della Russia provoc\u00f2 una nuova interruzione dei lavori di composizione.\nDall'estate del 1959, ripresi in mano i lavori con l'intento di completare la sinfonia per il 90\u00ba anniversario dalla nascita di Lenin (aprile del 1960), ancora una volta la scrittura della composizione procedette a rilento, a causa di una frattura alla gamba nell'ottobre del '60 avvenuta al matrimonio del figlio Maxim.\nStruttura.\nLa sinfonia \u00e8 costituita da 4 movimenti:\nModerato - \"Pietrogrado rivoluzionaria\".\nIl primo movimento cita una melodia tratta da un canto rivoluzionario, \"Vergognatevi di voi, tiranni\", e una melodia polacca, la \"Marcia di Varsavia\", che appare anche nella Sinfonia n. 11. Possiamo anche sentire il celebre tema dell'Alleluja del Messia di Haendel.\nAllegro, Adagio - \"Razliv\".\nIl secondo movimento cita sempre la sinfonia precedente, e la sua composizione precedente \"Marcia funebre per le vittime della Rivoluzione\". Il nome della sinfonia, Razliv, deriva dall'area di San Pietroburgo dove Lenin stabil\u00ec il proprio quartier generale.\nAllegretto - \"Aurora\".\nIl terzo movimento \u00e8 in forma di Scherzo. Aurora era l'incrociatore, all'epoca di stanza a Pietrogrado che, con un colpo di cannone, segn\u00f2 l'inizio della rivoluzione.\nL'istesso tempo - \"L'alba dell'umanit\u00e0\".\nIl quarto movimento rappresenta la vita del Soviet dopo la guida di Lenin. La marcia funebre quotata precedentemente si trasforma in un festoso tema nel finale, prima di una conclusione celebrante il leader della rivoluzione bolscevica."}
{"id": "3121054", "revid": "1632387", "url": "https://it.wikipedia.org/wiki?curid=3121054", "title": "Fra Underverdenen", "text": "Fra Underverdenen \u00e8 il secondo full-length della band norvegese Kampfar. Dell'album esiste anche una versione in vinile limitata a 500 copie. Uscito sotto la Hammerheart Records nel 1999, nel maggio 2006 \u00e8 stato ri-pubblicato della Napalm Records con incluso l'EP \"Norse\" come bonus."}
{"id": "3121057", "revid": "287204", "url": "https://it.wikipedia.org/wiki?curid=3121057", "title": "Societ\u00e0 Sportiva Lanerossi Vicenza 1986-1987", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1986-1987.\nStagione.\nNella stagione 1986-1987 il 26 agosto due giorni dopo l'esordio stagionale in Coppa Italia, venne emesso dalla Commissione d'Appello Federale il verdetto in merito al secondo Totonero, che conferm\u00f2 la revoca della promozione in Serie A del Lanerossi Vicenza e la defezione del presidente Maraschin e del direttore sportivo Salvi. La propriet\u00e0 della societ\u00e0 pass\u00f2 quindi all'industriale Romano Pigato, presente dal 1977 nei quadri dirigenziali. Bruno Giorgi va ad allenare il Brescia e sulla panca dei berici arriva Tarcisio Burgnich. Dal punto di vista sportivo, in quei giorni \u00e8 giunta l'eliminazione del Lanerossi dalla coppa nazionale, che con tre pareggi si \u00e8 classificata al quarto posto in un raggruppamento includente la ed i prossimi vincitori dell'accoppiata trofeo-scudetto del Napoli.\nIn campionato invece il Lanerossi ha esordito bene, sconfiggendo in successione , e , portandosi nelle posizioni di vertice, valevoli per la promozione e occupandole stabilmente fino alla sconfitta con il dell'undicesima giornata a fine novembre. Da allora in seguito il Vicenza ha avuto una crisi di risultati, infatti nei successivi quindici incontri ha ottenuto una sola vittoria, ritrovandosi in piena lotta per non retrocedere, come spesso accade in queste situazioni, a farne le spese \u00e8 stato l'allenatore Burgnich, che a seguito alla sconfitta interna con il Cagliari nella seconda giornata di ritorno, \u00e8 stato esonerato e sostituito da Alfredo Magni. Ritornato alla vittoria nell'incontro esterno con il del 12 aprile, nell'ultima parte del campionato il Lanerossi non \u00e8 pi\u00f9 riuscito a tirarsi fuori dalla zona pericolosa della classifica, giocandosi la salvezza nello scontro diretto con la dell'ultima giornata. Perdendolo (1-0) a causa di una rete sub\u00ecta nei minuti finali, e per via del contemporaneo successo del Taranto, il Lanerossi \u00e8 scivolato al terzultimo posto della graduatoria, retrocedendo in Serie C1.\nMaglie e sponsor.\nLo sponsor tecnico per la stagione 1986-1987 \u00e8 Adidas, mentre lo sponsor ufficiale \u00e8 Recoaro.\nOrganigramma societario.\nArea direttiva\nArea tecnica\nGiovanili.\nOrganigramma.\nPrimavera"}
{"id": "3121060", "revid": "1522738", "url": "https://it.wikipedia.org/wiki?curid=3121060", "title": "Cause della guerra franco-prussiana", "text": "Le cause della guerra franco-prussiana riguardano gli eventi della politica estera tra le potenze continentali che condussero all'esplosione della guerra franco-prussiana nel luglio del 1870. Le dinamiche della storia europea connesse a tali sviluppi appartengono ad un periodo cronologico che riguarda gli anni cinquanta e sessanta del XIX secolo. Il Conte Otto von Bismarck, assieme all'imperatore Napoleone III possono ritenersi i protagonisti indiscussi della politica di quel tempo e i responsabili principali, attraverso il ruolo che detennero nell'influire sulla politica tra gli stati, dei fatti che condussero allo scoppio della guerra.\nI rapporti tra Francia e Prussia.\nDurante la guerra dello Schleswig Otto von Bismarck non aveva temuto l'intralcio francese nei suoi piani di fagocitazione dei ducati danesi, al centro della crisi del 1864. Alla vigilia del conflitto con l'Austria, Bismarck stava cercando di conquistarsi l'appoggio della Francia. Il cancelliere volle incontrare personalmente Napoleone III e lo fece a Biarritz nell'ottobre del 1865. Intenzione di Bismarck era evitare un'alleanza franco-austriaca, mentre l'imperatore voleva evitare un accordo tra Austria e Prussia che sottintendesse il mantenimento del Veneto per l'Austria. Napoleone rassicur\u00f2 il primo ministro prussiano del fatto che un'alleanza con l'Austria fosse per lui irrealizzabile. La discussione si spost\u00f2 su possibili acquisizioni territoriali che riguardassero la Prussia in Germania settentrionale e la Francia in Belgio e Lussemburgo. Il punto nodale della discussione riguard\u00f2 per\u00f2 il Veneto. Fino a quando infatti esso fosse rimasto in mani austriache Napoleone non avrebbe potuto manifestare simpatie verso l'Austria.\nDopo che fu conclusa l'alleanza trimestrale tra Prussia e Italia l'8 aprile del 1866, Napoleone III invi\u00f2 a Bismarck vaghe richieste di compenso sul Reno. Prima che scoppiasse la guerra contro l'Austria la Francia non esercit\u00f2 pressioni sulla Prussia per evitare il conflitto, perch\u00e9 solo quest'ultimo avrebbe potuto svincolare il Veneto dal controllo austriaco. Alla fine, il 12 giugno l'Austria riusc\u00ec a conquistarsi la neutralit\u00e0 francese in seguito ad un accordo segreto con Napoleone, con la promessa che avrebbe ceduto il Veneto alla Francia qualora avesse ottenuto la vittoria e ottenendo la garanzia che un'annessione della Slesia sarebbe potuta passare senza eccezioni francesi. Dopo la guerra delle \"sette settimane\", Bismarck impose lo scioglimento della Confederazione tedesca, l'esclusione dell'Austria dagli affari in Germania e si assicur\u00f2 il controllo degli stati a nord del Meno. I territori di Schleswig, Holstein, Hannover, Assia-Kassel, Nassau e la citt\u00e0 di Francoforte sul Meno finirono in mano prussiana, mentre Berlino si apprestava a garantirsi il dominio di fatto di Sassonia, Assia-Darmstadt, Meclemburgo, dei ducati della Turingia e delle citt\u00e0 libere di Amburgo, Lubecca e Brema (attraverso la loro riunione sotto l'influenza prussiana nella Confederazione Germanica del Nord). Bismarck concesse a Napoleone che per gli stati meridionali fosse mantenuta una condizione di \"indipendenza\".\nPrima che fossero concluse le negoziazioni con l'Austria Bismarck voleva assicurarsi che la Francia ottenesse ci\u00f2 che le spettava. Ma a Napoleone interessava che la Prussia trovasse una sua sistemazione nella misura in cui non danneggiasse gli interessi francesi. A ci\u00f2 l'imperatore era disposto anche senza l'ottenimento di compensi immediati. Il 22 luglio acconsent\u00ec acch\u00e9 la Prussia acquisisse nuovi territori. L'atteggiamento irruente assunto dal ministro degli esteri francese \u00c9douard Drouyn, il quale richiese alla Prussia consistenti indennizzi (la cessione di Assia e Baviera), senza ottenere alcun esito, vanific\u00f2 la saggia politica di Napoleone volta a concedere l'attuazione delle annessioni. Drouyn venne quindi sollevato dall'incarico per volont\u00e0 di un Napoleone allarmato e divenne capo della diplomazia francese Eug\u00e8ne Rouher, il quale intraprese una politica pi\u00f9 accomodante verso Bismarck. Alla ricerca di un successo diplomatico, Rouher dichiar\u00f2 che la Francia fosse disponibile ad una alleanza con la Prussia, in cambio della neutralit\u00e0 prussiana e del consenso alla acquisizione di Lussemburgo e Belgio. La sottoscrizione di un'alleanza con la Francia, tuttavia, era veramente l'unico passo che potesse nuocere agli interessi della Prussia, che in questo modo, oltre a subire l'ostilit\u00e0 inglese, si sarebbe attirata l'inimicizia della Russia venendo coinvolta senza alcun vantaggio nella questione polacca e nella controversia d'Oriente.\nVerso la fine del 1866 l'opinione pubblica francese era contrariata alle notizie di un progressivo allargamento dei territori prussiani e mise Napoleone nella situazione di dover andare alla ricerca di un clamoroso successo diplomatico. Bismarck tuttavia non poteva concedere che il Lussemburgo passasse alla Francia provocando i malumori degli sciovinisti tedeschi. Nel 1867 i francesi (seguendo i consigli di Bismarck che li invitava ad essere \"audaci\" e a mettere \"l'Europa e il re di Prussia di fronte al fatto compiuto\") presero l'iniziativa per l'acquisizione del Lussemburgo, oggetto di contesa con la Prussia e la cui annessione era ritenuta un necessario successo per tenere a bada il dissenso nel paese, negoziandone la cessione con il re d'Olanda (il ducato era infatti sotto la sovranit\u00e0 olandese). Il rifiuto improvviso dell'Olanda e il ribollimento del sentimento nazionale nella Confederazione tedesca fecero arenare il piano francese. L'11 maggio 1867 una riunione delle grandi potenze a Londra defin\u00ec i termini della neutralizzazione del Lussemburgo. Con quest'accordo il \"sogno dell'amicizia franco tedesca fu infranto per sempre\". Da quel momento in poi il conflitto tra le due potenze, fomentato dai rispettivi nazionalismi, sarebbe stato di anno in anno solo differito.\nSituazione internazionale.\nStati tedeschi.\nGli stati tedeschi esclusi dalla Confederazione della Germania del Nord mantennero un comportamento circospetto verso lo strapotere prussiano e quelli che apparivano progetti mirati ad ottenere l'unificazione della Germania sotto la sovranit\u00e0 della Prussia. Bismarck era impegnato a garantirsi il successo del processo di incorporazione delle conquiste a nord del Meno, ma stava cercando anche di stabilire dei legami pi\u00f9 saldi con il sud della Germania. I principi tedeschi, in occasione della guerra contro la Francia, affermavano di poter garantire la difesa dei confini tedeschi al fianco della Prussia, ma insistevano nel sostenere la propria indipendenza e bloccarono qualsiasi tentativo di creare uno stato federale su cui avrebbe voluto dominare incontrastata Berlino. Visitando il Baden nel 1868, il comandante in capo dell'esercito prussiano Helmuth von Moltke, che sognava la nascita di un solo esercito tedesco, sostenne: \"Questa gente deve capire che il loro futuro \u00e8 nelle nostre mani e che siamo in grado di assicurare loro un gran bene o un gran male\".\nBismarck aveva convinto Guglielmo, dopo la vittoria contro l'Austria nel 1866, a non proseguire per una annessione immediata del sud della Germania. Ad essa si sarebbe giunti in modo graduale. Nel 1867 il primo ministro prussiano aveva resi noti gli accordi segreti stretti con gli stati del sud per sollecitare il sentimento nazionale tedesco, senza ottenere i risultati sperati ed anzi sollevando la preoccupazione di chi riteneva che l'avvicinamento con la Prussia si stesse profilando troppo vincolante. Nel 1867, alla ricerca di un avvicinamento progressivo col sud della Germania, Bismarck propose una pi\u00f9 vasta unione doganale tedesca, lo \"Zollparlament\", nella quale sarebbero confluiti parlamentari eletti a suffragio universale di tutti gli stati tedeschi coinvolti, per spingere le nazioni meridionali verso una pi\u00f9 stretta intesa con la Prussia. Ci\u00f2 ebbe il risultato di aprire una crisi con la Francia che rischi\u00f2 di far precipitare anticipatamente le due nazioni in una guerra.\nRussia.\nLa Russia fu motivo di serie tensioni che ebbero riverberi sul piano delle relazioni europee. Dopo il riacutizzarsi della questione polacca, con le sollevazioni dei rivoluzionari che costrinsero la Prussia a collaborare con i russi perch\u00e9 fossero sedate, la Francia nel 1863 aveva raffreddato i propri rapporti con lo Zar. Inghilterra e Austria intervennero contro la Russia, anche se non erano decisi a farlo militarmente e il 17 giugno inviarono l'ennesima nota di protesta. La questione d'Oriente era altrettanto delicata. Il trattato di Parigi del 1856 aveva sancito la smilitarizzazione del Mar Nero. La Russia spinse sempre acch\u00e9 le clausole della vittoria franco-inglese decadessero ed essa potesse ricominciare a mettere le mani su quanto le era stato sottratto dopo la guerra di Crimea.\nNel corso della guerra austro-prussiana, come in quella dello Schleswig, la Russia aveva mantenuto la propria neutralit\u00e0 perch\u00e9 riteneva che non potesse giungere alcun danno da un rafforzamento prussiano. Alessandro II non fece nulla per favorire la riconciliazione tra Austria e Prussia e da parte sua non venne alcun segnale di disapprovazione verso il comportamento prussiano. Bismarck, prima della guerra con la Francia, volle accertarsi che la Russia fosse disposta mantenersi neutrale e invi\u00f2 Edwin von Manteuffel presso lo Zar allo scopo. I russi risposero che Bismarck poteva \"assumere una linea ferma verso la Francia\", in quanto avrebbero voluto avere libert\u00e0 d'azione nei confronti dell'Austria. Nuovamente, tuttavia, le frizioni tra Russia e Francia, tornate a salire con il riesplodere della questione orientale a causa dall'insurrezione di Creta contro il governo osmanico, stavano determinando il futuro degli eventi per Bismarck. Se, infatti, era stata la questione polacca ad aprire smagliature nei rapporti tra Francia e Russia, ora a minare i tentativi di riavvicinamento tra queste c'era il problema cretese. La mancata alleanza fra le due nazioni avrebbe finito per determinare, come era gi\u00e0 stato nel 1866, l'andamento della guerra tra francesi e prussiani a favore di questi ultimi. La Russia mantenne per\u00f2 alta la soglia dell'attenzione sull'eventualit\u00e0 del prospettarsi di una coalizione austro-francese in funzione antiprussiana e nel 1870 minacci\u00f2 di scendere in guerra con la Prussia in caso di mobilitazione austriaca. Il timore principale da parte del cancelliere russo Gor\u010dakov riguardava il pericolo di sollevazioni in Polonia come conseguenza della vittoria di una alleanza ai danni della Prussia.\nInghilterra.\nLa Gran Bretagna in occasione della seconda guerra dello Schleswig mantenne una condotta che talvolta apparve dare segnali di indecisione. L'Inghilterra (che all'inizio delle tensioni intorno allo Schleswig-Holstein aveva dichiarato di poter scendere in guerra al fianco della Danimarca) non era danneggiata da un ingrandimento della Prussia, perch\u00e9 ad essa premeva tenere sotto controllo, pi\u00f9 che gli stati mitteleuropei, le nazioni rivali come la Francia, che aveva garantito comunque la propria neutralit\u00e0 in caso di intervento inglese, e la Russia. Come la stessa Russia, la Gran Bretagna si trasse fuori dalle questioni europee tra il 1864 e il 1866.\nLa lotta per l'egemonia in Germania infatti si svolse senza alcuna interferenza da parte delle altre due potenze non tedesche. Ci\u00f2 offr\u00ec mano libera a Bismarck di manovrare per conquistarsi con prepotente risolutezza il massimo posto di potere dapprima in Germania e successivamente in Europa. Gli inglesi, ad ogni modo, appagati dalle vittorie del liberalismo e del nazionalismo in Italia e Germania, consideravano la Francia e non la Prussia la maggiore minaccia per gli equilibri europei. Alla vigilia della guerra tra Napoleone e Bismarck l'opinione pubblica inglese era orientata verso l'idea di non scegliere con quale dei due schierarsi. L'Inghilterra, dopo il peggioramento delle relazioni con la Francia a seguito delle richieste territoriali francesi nel 1866 e la crisi del Lussemburgo dell'anno successivo, si allontan\u00f2 definitivamente da Napoleone nel 1869, quando l'acquisto da parte di una compagnia francese di una ferrovia belga sembr\u00f2 preludere a un piano di annessione del Belgio al secondo impero.\nAustria.\nNel 1866 i tentativi di aprire un congresso per risolvere le dispute europee fallirono. L'Austria provocata oltre ogni limite dalla Prussia, si risolse ad imboccare la via senza ritorno della guerra e apr\u00ec le ostilit\u00e0 contro Bismarck. Il conflitto fu breve e incredibilmente decisivo. L'Austria veniva estromessa irreparabilmente dagli affari tedeschi e la Confederazione tedesca croll\u00f2 in un sol colpo. Bismarck tuttavia non agit\u00f2 il coltello nella piaga e si limit\u00f2 a proporre un accordo all'Austria pi\u00f9 generoso di quello che si sarebbe potuto avanzare.\nNell'ottobre del 1866 fu nominato ministro agli affari esteri austriaco Friedrich Ferdinand von Beust, principale oppositore alla politica di Bismarck in Germania. Scegliendo Beust, l'Austria faceva comprendere che avrebbe cercato in tutti i modi di conquistarsi la vendetta sulla Prussia. L'alleanza con la Francia doveva essere il primo passo verso il recupero dell'influenza perduta sugli stati tedeschi. L'Austria, con la sua precaria situazione economica, i suoi problemi interni ed esteri e l'incapacit\u00e0 di spingere la Francia ad una complicit\u00e0 offensiva contro la Prussia, non sarebbe tuttavia stata in grado di costituire in futuro un rilevante pericolo per Bismarck. Nell'estate del 1868 furono avviati dei colloqui per addivenire ad un'intesa tra i due paesi. Ai primi di dicembre l'accordo sembr\u00f2 raggiunto: l'Austria-Ungheria si sarebbe unita ad una guerra sul Reno o nel vicino Oriente. Le trattative tuttavia si arenarono nuovamente.\nAlla fine cominci\u00f2 a prendere forma quella che sarebbe dovuta diventare una \"Triplice Alleanza\" tra Francia, Austria-Ungheria e Italia. Quest'ultima si inser\u00ec nel gioco proponendo la propria neutralit\u00e0 in cambio del Tirolo da parte dell'Austria. L'alleanza and\u00f2 nuovamente in fumo quando l'Austria temette che quella neutralit\u00e0 che aveva promesso in caso di guerra tra Francia e Prussia si potesse trasformare in intervento di fatto al fianco di Napoleone. Vittorio Emanuele II, vedendo allontanarsi l'intesa tra Beust e Rouher, pose come condizione per la sua partecipazione all'accordo il ritiro delle truppe francesi da Roma (questione di Roma). Tale limitazione pot\u00e9 solo essere respinta da Napoleone III.\nCrisi internazionali.\nLa crisi del Lussemburgo.\nIl tentativo di un'intesa franco-russa intrapreso nei primi mesi del 1867 fu il pi\u00f9 serio compiuto tra il 1857 e il 1891, anno della duplice intesa franco-russa. Quando per\u00f2 all'inizio di aprile del 1867 la crisi del Lussemburgo scoppi\u00f2 non era stato concluso ancora alcun accordo. I francesi, dopo aver ottenuto il consenso alla cessione del Lussemburgo dal re d'Olanda, si trovarono davanti a un improvviso dietrofront da parte del sovrano, il quale sostenne di avere necessit\u00e0 dell'adesione prussiana all'accordo.\nIl Lussemburgo, gi\u00e0 oggetto di richieste da parte del ministro degli esteri Rouher, era stato membro della Confederazione germanica, sebbene sotto il dominio della monarchia olandese. Esso rappresentava un'importante fortezza federale ed era occupato da soldati prussiani. Essendo rimasto neutrale nel 1866, non pot\u00e9 rientrare nella Confederazione nordgermanica dopo la vittoria prussiana. Malgrado possedesse ricchezze, l'ottenimento della fortezza costituiva, pi\u00f9 di ogni cosa, una questione di prestigio per la Francia. Le richieste francesi, nondimeno, incontrarono la forte ostilit\u00e0 del sentimento nazionale tedesco, il cui consenso rappresentava per Bismarck l'elemento decisivo del trasferimento del ducato per quanto riguardava la posizione prussiana.\nDurante la crisi il cancelliere non si impegn\u00f2 nella direzione di mettere la Francia dalla parte del torto e di calcare la mano, ma cerc\u00f2 una soluzione pacifica. I francesi, allora, puntarono a sottoscrivere una alleanza con l'Austria promettendole di riconquistarsi la posizione perduta nel 1866: il cancelliere von Beust rifiut\u00f2 la proposta anteponendo la risoluzione della questione del vicino oriente. I russi si erano dimostrati accondiscendenti alle istanze francesi, ma non era detto che fossero disposti alla guerra. Essi fecero sostanzialmente il doppio gioco perch\u00e9 all'inizio della crisi proposero anche alla Prussia di intervenire per ostacolare una alleanza tra Francia e Austria.\nLe nazioni europee, anche al fine di evitare di consegnare eccessivo potere alla Russia nell'intenzione di assicurarsene l'appoggio, preferirono ai patti segreti il raggiungimento di un accordo plurale fatto alla luce del sole, cos\u00ec l'11 maggio venne convocata nella capitale inglese una conferenza delle grandi potenze. A Londra venne imposto lo smantellamento della guarnigione della rocca e fu deciso che il Lussemburgo rimanesse un luogo svincolato da pretese di sorta da parte di qualsivoglia potenza. La speranza di Napoleone di ottenere quantomeno un arrotondamento simbolico per una questione di onore agli occhi del resto d'Europa e soprattutto del popolo francese, era definitivamente sfumata. Da quel momento le relazioni con Bismarck andarono incontro ad una drammatica esacerbazione.\nLa crisi Hohenzollern e il dispaccio di Ems.\nAll'indomani del sovvertimento del regno di Isabella II a seguito della rivoluzione del settembre 1868, fu proposta la candidatura al trono spagnolo di un esponente della famiglia Hohenzollern, Leopoldo di Hohenzollern-Sigmaringen. La Francia si oppose con vigore alla proposta Sigmaringen, decisa ad impedire che si potesse realizzare un nuovo accerchiamento dei territori francesi, nelle stesse forme di quello realizzatosi tre secoli prima al tempo dell'impero di Carlo V. Nel maggio del 1870 Bismarck cominci\u00f2 a fare pressioni sul padre di Leopoldo, Carlo Antonio di Hohenzollern-Sigmaringen, per spingere il figlio ad accettare la candidatura, che venne poi ufficializzata due settimane dopo. Il cancelliere stava preparando la trappola in cui far cadere Napoleone III.\nIl ministro degli esteri Gramont, che Bismarck definiva \"l'uomo pi\u00f9 stupido d'Europa\", il 5 luglio dichiar\u00f2 che l'impero non poteva accettare il fatto che \"una potenza straniera insedi sul trono di Carlo V uno dei loro principi, minacciando di compromettere gli interessi e il prestigio della Francia\". Tali dichiarazioni furono accolte come avvisaglie esplicite di un avvicinarsi dell'apertura delle ostilit\u00e0. Bismarck avrebbe potuto e dovuto a quel punto mobilitare l'esercito, ma la riluttanza di Guglielmo I e i piedi di piombo dei Sigmaringen costituivano, per il momento, un ostacolo alla guerra.\nNonostante fosse giunto il no definitivo degli Hohenzollern-Sigmaringen alla candidatura, mentre si trovava nella localit\u00e0 termale di Ems (vicino a Coblenza), Guglielmo I fu raggiunto da un emissario di Napoleone III, il conte Vincent Benedetti, il quale gli consegn\u00f2 un documento contenente un \"aut aut\" che lo obbligava, con la minaccia di aprire un conflitto, a presentare le scuse ufficiali per la candidatura avanzata da parte del parente Leopoldo, oppure a promettere che mai pi\u00f9 in futuro si sarebbe potuta ripetere la candidatura di un Hohenzollern al trono di Spagna. Il sovrano, discutendo con Benedetti sul viale che portava alla fonte termale di Ems, il 13 luglio rispose riaffermando il ritiro della candidatura di Leopoldo, ma rifiutandosi di offrire altre forme di rassicurazioni. Incaric\u00f2 quindi il suo aiutante di campo di riferire a Benedetti che per lui la questione era risolta e che non avrebbe avuto pi\u00f9 colloqui con l'ambasciatore. Il resoconto dell'incontro fu inviato a Berlino, dove si trovava il cancelliere, al quale non era stato possibile raggiungere il re.\nBismarck, essendo venuto a conoscenza del contenuto del telegramma, dopo aver chiesto parere al capo dello Stato Maggiore generale tedesco von Moltke sullo stato di preparazione delle forze armate tedesche ed aver avuto rassicurazioni sul fatto che alla Prussia convenisse uno scoppio immediato della guerra, modific\u00f2 ad arte il dispaccio da consegnare alla stampa, facendo apparire il tono delle dichiarazioni di Guglielmo nei confronti dell'ambasciatore come provocatorio verso i francesi. Il testo del telegramma, intitolato \"dispaccio di Ems\", affermava:\nIl documento rilasciato alla stampa apparve sui giornali berlinesi gi\u00e0 il pomeriggio del 13 luglio. Il 14, festa nazionale in Francia, mentre si svolgeva la parata militare nel centro di Parigi, il contenuto del telegramma diveniva di pubblico dominio in tutta Europa. La notizia dell'incontro con l'ambasciatore raggiunse immediatamente l'opinione pubblica, che riconobbe nelle parole del re intenzioni malevole volte a offendere e umiliare la Francia. Il dispaccio fu interpretato dallo stesso governo parigino come una grave offesa. Il ministro Gramont rifer\u00ec a \u00c9mile Ollivier che il trattamento riservato dal re Guglielmo a Benedetti costituiva un insulto che la Francia non avrebbe tollerato.\nIl 19 luglio 1870 la dichiarazione di guerra francese venne consegnata a Berlino, dando inizio alla guerra franco-prussiana. Bismarck era riuscito nell'intento di provocare la reazione francese e far apparire la Prussia come aggredita e la Francia come principale responsabile del conflitto. Aveva saputo porre la Prussia al riparo da possibili denunce di scorrettezza, come gi\u00e0 aveva fatto nel 1864, quando dichiar\u00f2 di agire contro la Danimarca in virt\u00f9 delle clausole di Londra e nel 1866, quando l'ordine della mobilitazione prussiana era giunto solo dopo che era scattato quello austriaco delle armate meridionali. Come conseguenza della dichiarazione di guerra di Napoleone, gli stati tedeschi del sud, la Baviera, il W\u00fcrttemberg e il Baden si unirono insieme alla Confederazione Tedesca del Nord contro il nemico comune francese."}
{"id": "3121066", "revid": "1632387", "url": "https://it.wikipedia.org/wiki?curid=3121066", "title": "Ravenheart", "text": ""}
{"id": "3121069", "revid": "292162", "url": "https://it.wikipedia.org/wiki?curid=3121069", "title": "Lungotevere", "text": "Un lungotevere (plurale \"lungoteveri\") \u00e8 un viale (o \"boulevard\") che corre lungo il fiume Tevere a Roma, costruito demolendo gli edifici preesistenti sulla riva del fiume stesso, i cui argini sono stati contenuti dalla costruzione di muri di sponda, chiamati muraglioni.\nStoria.\nI lungoteveri furono costruiti principalmente per eliminare ed arginare le alluvioni del Tevere, causate dalle sue frequenti piene. Il 6 luglio 1875 fu approvata la legge che dette inizio al lavoro di demolizione degli edifici esistenti sulla riva con relativa costruzione di viali lungo il fiume, di costruzioni di muri di sponda (\"muraglioni\") e regolarizzazione della larghezza dell'alveo a 100 metri.\nI lavori iniziarono nel 1876 e terminarono nel 1926; nell'occasione, furono costruiti diversi ponti che collegano le due sponde del fiume tiberino. I lungoteveri, ispirati al modello parigino, furono progettati dall'ingegnere Raffaele Canevari.\nLista dei lungoteveri.\nLa lista \u00e8 in ordine geografico, da monte a valle.\nEsisteva anche il \"lungotevere Milvio\", istituito una prima volta con delibera del 20 luglio 1887 e soppresso il 12 giugno 1939; istituito nuovamente con delibera del consiglio comunale il 21 novembre 1950 e soppresso definitivamente il 1\u00ba febbraio 1963.\nIl tratto tra il lungotevere Ripa e il lungotevere Portuense \u00e8 costituito dal Porto di Ripa Grande, rione Trastevere; il tratto tra il lungotevere Testaccio e il lungotevere San Paolo \u00e8 costituito dalla riva Ostiense, quartiere Ostiense; nel quartiere Portuense, invece, un tratto del lungotevere della Magliana \u00e8 costeggiato dalla riva Pian Due Torri.\nEstate Romana: Lungo il Tevere.\nDal 2005 \u00e8 stata istuita una tra le pi\u00f9 seguite manifestazioni dell'Estate Romana: \"Lungo il Tevere Roma\", una serie di appuntamenti e di eventi dislocati lungo le banchine dei lungoteveri posti tra ponte Palatino e ponte Sisto.\nDiversi eventi animano la stagione estiva anche presso i lungotevere Vaticano e Castello e presso ponte Milvio."}
{"id": "3121073", "revid": "729019", "url": "https://it.wikipedia.org/wiki?curid=3121073", "title": "Jovanka Broz", "text": "Fu la moglie del leader jugoslavo Josip Broz Tito, sposato nel 1952.\nBiografia.\nJovanka Budisavljevi\u0107 nacque in una famiglia di contadini, con il padre Milan e la madre Milica, e crebbe con due fratelli, Maksim e Pero, insieme a due sorelle, Zora e Nada. Jovanka era molto giovane quando perse la madre e il padre si rispos\u00f2, trascorrendo gran parte della sua infanzia con una matrigna.\nLa seconda guerra mondiale scoppi\u00f2 quando lei aveva solamente 16 anni. La famiglia fu costretta a fuggire dal regime degli Ustascia che diedero vita allo Stato Indipendente di Croazia, uno Stato fantoccio nazista. La sua casa venne in seguito incendiata dagli stessi Ustascia.\nA 17 anni, Jovanka si un\u00ec ai partigiani jugoslavi e fu assegnata alla \"Prva \u017eenska partizanska \u010deta\" (Prima Brigata Partigiana Femminile), dove si distinse presto per essere una tiratrice eccellente. Dopo che la brigata fu sciolta venne riassegnata al Primo Sede dove lavor\u00f2 come infermiera. Fu sul campo di battaglia a Drvar, nell'estate del 1944, durante il raid tedesco con il nome in codice Operazione R\u00f6sselsprung, che Jovanka si prodig\u00f2 nell'evacuazione dei feriti. Fu l\u00ec che vide Tito per la prima volta. Continu\u00f2 a lavorare come infermiera fino alla fine della guerra, raggiungendo il grado di capitano nella Quarta brigata della Lika. Fu ferita pi\u00f9 volte durante il conflitto.\nVita con Tito.\nIl Generale Marjan Kranjc del JNA disse che Jovanka fu assegnata al Maresciallo, gi\u00e0 nel 1945 come facente parte del personale che controllava il suo cibo e pulizia ai fini della prevenzione delle malattie. Dopo la morte del grande amore di Tito, Davorjanka Paunovi\u0107 (Zdenka), nel 1946, Jovanka, secondo Kranjc, divenne sua segretaria personale.\nIl 15 aprile 1952 Jovanka Budisavljevi\u0107 spos\u00f2 Tito.\nLa prima apparizione pubblica avviene solo un anno dopo, durante la visita del ministro degli Esteri britannico Anthony Eden.\nDopo la morte di Tito.\nIl 27 luglio 1980, nemmeno tre mesi dopo la morte di Tito, degli uomini fecero irruzione al 15 U\u017ei\u010dka, dove lei viveva. Saccheggiarono il luogo, confiscarono i suoi beni, la privarono dei documenti personali e la trasferirono al 75 Boulevard Mira nel quartiere belgradese di Dedinje, dove fu messa agli arresti domiciliari. Sua sorella minore Nada, che era presente al momento del fatto, fu minacciata di morte perch\u00e9 non raccontasse a nessuno ci\u00f2 che aveva visto.\nIn una lettera del 1985, che Jovanka scrisse all'Assemblea Federale Jugoslava, descrisse il calvario:\nDa allora Jovanka rimase lontano dai riflettori. Recentemente, in una rara intervista del 2003, ha assolto Tito dalle responsabilit\u00e0 per ci\u00f2 che le era successo, dicendo che egli aveva fatto tutto il possibile per salvarle la vita. Nella stessa intervista individu\u00f2 in Stane Dolanc (\"detestava il fatto che io fossi serba\"\") e nel Generale Nikola Ljubi\u010di\u0107 come i principali responsabili per i quali la sua vita rimase appesa a un filo durante la fine degli anni 1970 e gli inizi degli anni 1980 nel periodo in cui si era scatenata la lotta di potere per raccogliere l'eredit\u00e0 politica di Tito.\nSolo nel 2009 dopo aver vissuto per 30 anni in completo isolamento, le autorit\u00e0 serbe le restituirono i documenti personali e le accordarono una piccola pensione.\nAlla sua morte le \u00e8 stato tributato un funerale di Stato ed \u00e8 stata sepolta accanto al marito nel Mausoleo a lui dedicato."}
{"id": "3121075", "revid": "767487", "url": "https://it.wikipedia.org/wiki?curid=3121075", "title": "Dayton (Pennsylvania)", "text": "Dayton \u00e8 un comune (\"borough\") degli Stati Uniti d'America, nella contea di Armstrong nello Stato della Pennsylvania. Secondo il censimento del 2010 la popolazione \u00e8 di 553 abitanti.\nSociet\u00e0.\nEvoluzione demografica.\nLa composizione etnica vede una quasi esclusivit\u00e0 di quella bianca (97,6%), dati del 2010."}
{"id": "3121077", "revid": "174925", "url": "https://it.wikipedia.org/wiki?curid=3121077", "title": "Disastro di Montagna Longa", "text": ""}
{"id": "3121079", "revid": "125255615", "url": "https://it.wikipedia.org/wiki?curid=3121079", "title": "Solfuro di carbonile", "text": "Il solfuro di carbonile, noto anche come ossisolfuro di carbonio, \u00e8 il composto di formula COS, a volte scritta come OCS. L'atomo di carbonio centrale \u00e8 connesso allo zolfo e all'ossigeno con due doppi legami. La molecola \u00e8 lineare con l'atomo di carbonio ibridato \"sp\", come avviene nelle molecole isoelettroniche di valenza CO2 e CS2 e anche nei cheteni e negli alleni. Dato per\u00f2 che i due atomi legati al C sono qui diversi, i loro contributi al momento dipolare non si elidono e questo e ammonta a 0,71 D. La molecola \u00e8 stata rinvenuta negli spazi interstellari. \u00c8 un gas tossico, incolore, inodore se puro, e infiammabile.\nStoria.\nIl solfuro di carbonile fu descritto per la prima volta nel 1841, ma apparentemente fu scambiato per una miscela di diossido di carbonio e solfuro di idrogeno. Il primo a caratterizzare la sostanza fu Carl von Than nel 1867, che ottenne il composto per reazione tra monossido di carbonio e vapori di zolfo al calor rosso. Essendo una molecola semplice, molta della sua chimica \u00e8 ben nota sin dalla prima met\u00e0 del secolo scorso.\nStruttura e propriet\u00e0.\nIl solfuro di carbonile \u00e8 un composto molecolare stabile, entalpia standard di formazione -142,0\u00a0kJ/mole. In condizioni normali \u00e8 un gas (tecnicamente un vapore), incolore e inodore, facilmente liquefacibile (Tcr = 105,3\u00a0\u00b0C). Campioni non puri hanno invece un odore sgradevole. La molecola triatomica \u00e8 lineare (simmetria \"C\"\u221ev), polare, con una distanza C\u2013O di 116\u00a0pm e una distanza C\u2013S di 156\u00a0pm. COS pu\u00f2 essere considerata una specie di composizione intermedia tra il diossido di carbonio e il disolfuro di carbonio; le tre specie hanno analoga configurazione elettronica nello strato di valenza e questo, a sua volta, comporta che alcune pertinenti propriet\u00e0 siano anch'esse intermedie, quali l'energia di ionizzazione, 11,18\u00a0eV (13,78\u00a0eV, per CO2 e e 10,07\u00a0eV per CS2), e l'affinit\u00e0 protonica, 628,5\u00a0kJ/mol (681,9\u00a0kJ/mol per CO2 e 540,5\u00a0kJ/mol per CS2). \nAbbondanza e disponibilit\u00e0.\nIl solfuro di carbonile \u00e8 il composto solforato pi\u00f9 abbondante nell'atmosfera, dove si trova con una concentrazione di 0,5 \u00b1 0,05 ppb, di origine naturale in quanto emesso da oceani, vulcani e sorgenti idrotermali. Si tratta quindi di un composto significativo nel ciclo dello zolfo a livello globale. Misure condotte in Antartide sull'aria presente nel firn e sull'aria intrappolata nel ghiaccio hanno fornito una descrizione dettagliata della concentrazione del COS dal 1640 a oggi, permettendo di capire l'importanza relativa delle fonti antropogeniche e non-antropogeniche che contribuiscono al COS presente nell'atmosfera. Parte del COS trasportato nella stratosfera viene ossidato ad acido solforico. L'acido solforico forma un particolato che contribuisce ad aumentare l'albedo dell'atmosfera, con effetto di raffreddamento, ed \u00e8 quindi rilevante per il problema del riscaldamento globale. Il COS persiste per lungo tempo nell'atmosfera, ed \u00e8 quindi la maggior fonte di solfato nella stratosfera, anche se il diossido di zolfo di origine vulcanica pu\u00f2 contribuire significativamente. Il solfuro di carbonile presente nell'atmosfera viene anche consumato dalla vegetazione terrestre tramite gli enzimi associati con l'assorbimento del diossido di carbonio durante la fotosintesi, e dalla idrolisi negli oceani. A causa di questa similitudine del meccanismo di assorbimento a quello della CO2, il monitoraggio del COS viene seguito in quanto si ritiene che dia una stima dell'assorbimento della CO2 da parte delle foreste tramite fotosintesi. I processi di questo tipo limitano la persistenza di una molecola di COS nell'atmosfera ad alcuni anni.\nIl rilascio antropogenico di COS \u00e8 dovuto principalmente al suo uso come intermedio chimico e come sottoprodotto della sintesi di disolfuro di carbonio. Tuttavia, COS \u00e8 rilasciato anche da automobili, centrali elettriche a carbone, combustione di biomassa, rifiuti e plastica, lavorazione del pesce, industrie petrolifere e produzione di fibre sintetiche, amido e gomma. Il rilascio complessivo mondiale di COS nell'atmosfera \u00e8 stato stimato in circa 3 milioni di tonnellate annue, di cui meno di un terzo \u00e8 dovuto ad attivit\u00e0 umane. COS \u00e8 anche un'impurezza significativa nel gas di sintesi.\nIl solfuro di carbonile \u00e8 presente in alimenti come il formaggio e verdure della famiglia delle \"Brassicaceae\". Tracce di COS sono naturalmente presenti nelle granaglie e nei semi in concentrazione 0,05\u20130,1\u00a0mg/kg.\nIl solfuro di carbonile \u00e8 stato osservato nel mezzo interstellare e nell'atmosfera di Venere, dove \u00e8 considerato indicatore di una possibilit\u00e0 di vita, data la difficolt\u00e0 di produrre COS per via inorganica.\nSintesi.\nIndustrialmente il solfuro di carbonile si prepara ad alta temperatura in vari modi; la reazione pi\u00f9 utilizzata \u00e8 tra monossido di carbonio e zolfo elementare:\nLa reazione s'inverte sopra i 1200\u00a0K (930\u00a0\u00b0C). Un'altra sintesi consiste nel far reagire a caldo vapori di anidride solforica con disolfuro di carbonio:\nIn laboratorio la sintesi si pu\u00f2 fare a partire da tiocianato di potassio e acido solforico. Il gas risultante contiene significative quantit\u00e0 di sottoprodotti e deve essere purificato.\nIl solfuro di carbonile pu\u00f2 essere ottenuto facendo reagire il fosgene con vari solfuri metallici; con quello di zinco, ad esempio, si ha:\nReattivit\u00e0.\nCOS \u00e8 una molecola stabile in condizioni normali, ma la sostanza \u00e8 facilmente infiammabile e brucia all'aria con fiamma azzurra formando anidride carbonica e anidride solforosa:\nCon il vapor d'acqua a caldo si idrolizza rapidamente dando anidride carbonica e acido solfidrico:\nA circa 600\u00a0\u00b0C si decompone formando anidride carbonica e disolfuro di carbonio, mentre oltre 900\u00a0\u00b0C si dissocia in monossido di carbonio e zolfo:\nIn soluzione acquosa reagisce lentamente con idrossidi dei metalli alcalini formando il carbonato e il solfuro del metallo. Ad esempio:\nReagisce con il cloro formando fosgene e dicloruro di zolfo:\nCon ammoniaca forma urea e solfuro d'ammonio:\nIl composto catalizza la formazione di peptidi a partire da amminoacidi. Questo risultato \u00e8 una estensione dell'esperimento di Miller-Urey, ed \u00e8 stato suggerito che il solfuro di carbonile abbia giocato un ruolo significativo nell'origine della vita.\nApplicazioni.\nIl solfuro di carbonile \u00e8 usato come intermedio nella produzione di erbicidi tiocarbammati. COS \u00e8 un potenziale fumigante, alternativo a bromuro di metile e fosfina. In alcuni casi, tuttavia, residui su granaglie determinano un gusto inaccettabile per il consumo successivo.\nTossicit\u00e0 / Indicazioni di sicurezza.\nCOS \u00e8 un gas tossico e infiammabile, irritante per la pelle, occhi e vie respiratorie. A partire dal 1994, sono note alcune informazioni sulla tossicit\u00e0 acuta del solfuro di carbonile negli esseri umani e negli animali. Concentrazioni elevate (&gt; 1000 ppm) possono causare un collasso improvviso, convulsioni e morte per paralisi respiratoria. Sono stati segnalati decessi occasionali, praticamente senza irritazione locale o avvertimento olfattivo. Nei test con i topi, il 50% degli animali \u00e8 morto quando esposto a 1.400 ppm di COS per 90 minuti, oppure a 3.000 ppm per 9 minuti. Un numero limitato di studi su animali di laboratorio suggeriscono che l'inalazione continua con concentrazioni basse (~ 50 ppm per un massimo di 12 settimane) non pregiudica i polmoni o il cuore."}
{"id": "3121086", "revid": "131358", "url": "https://it.wikipedia.org/wiki?curid=3121086", "title": "Aeroporto di Torino-Levaldigi", "text": ""}
{"id": "3121087", "revid": "131358", "url": "https://it.wikipedia.org/wiki?curid=3121087", "title": "Aeroporto di Torino-Cuneo Levaldigi", "text": ""}
{"id": "3121090", "revid": "110157", "url": "https://it.wikipedia.org/wiki?curid=3121090", "title": "Cooper Creek", "text": "Il Cooper Creek \u00e8 un fiume dell'Australia. Conosciuto anche come Fiume Barcoo, dal nome di uno dei suoi affluenti, \u00e8 uno dei tre maggiori fiume del sistema fluviale del Queensland che sfocia nel Lago Eyre.\nLa portata del fiume dipende dalle piogge monsoniche che cadono nei mesi precedenti a molte centinaia di chilometri di distanza, nella parte orientale del Queensland. Con i suoi 1300\u00a0km di lunghezza, il Cooper Creek \u00e8 il secondo fiume navigabile per lunghezza dell'Australia, secondo solo al sistema Murray."}
{"id": "3121092", "revid": "14475", "url": "https://it.wikipedia.org/wiki?curid=3121092", "title": "Cooper's Creek", "text": ""}
{"id": "3121095", "revid": "219355", "url": "https://it.wikipedia.org/wiki?curid=3121095", "title": "Processo Bosch-Haber", "text": ""}
{"id": "3121097", "revid": "219355", "url": "https://it.wikipedia.org/wiki?curid=3121097", "title": "Forno ad arco elettrico", "text": ""}
{"id": "3121099", "revid": "729019", "url": "https://it.wikipedia.org/wiki?curid=3121099", "title": "Processo ferro-vapore", "text": "Il processo ferro-vapore \u00e8 un processo di produzione di idrogeno usato un tempo industrialmente, ma ormai in disuso.\nLa reazione prevedeva di far passare vapore acquo a 700 \u00b0C su ferro metallico:\nL'ossido di ferro veniva successivamente ridotto a ferro metallico con CO:"}
{"id": "3121100", "revid": "124772933", "url": "https://it.wikipedia.org/wiki?curid=3121100", "title": "Processo Ostwald", "text": "Il processo Ostwald \u00e8 un processo chimico industriale per la produzione di acido nitrico, sviluppato da Wilhelm Ostwald (brevettato nel 1902).\nL'ammoniaca viene convertita in HNO3 attraverso vari intermedi. Il primo prevede che venga ossidata per formare NO e H2O in presenza di un catalizzatore 90% platino, 10% rodio. Il processo \u00e8 fortemente esotermico ed \u00e8 pertanto una fonte di calore, una volta avviato:\nI passaggi successivi prevedono la formazione di NO2 e la sua dimerizzazione:\nL'N2O4 viene assorbito in H2O:\n\u00c8 possibile anche la reazione secondaria:\nQuesta reazione si minimizza riducendo il tempo di contatto tra reagenti e catalizzatore.\nL'NO va a NO2 e viene rimosso per stripping dalla miscela; l'HNO3 in soluzione acquosa viene concentrato per distillazione.\nI gas rimanenti vengono trattati con NaOH o per riduzione catalitica (con H2, CH4, syngas ...) per l'abbattimento degli ossidi di azoto residui e scaricati.\nProduzione di HNO3 a elevata purezza.\nPer ottenere HNO3 a alte concentrazioni si pu\u00f2:\nNon si usa H2O, ma HNO3 diluito."}
{"id": "3121101", "revid": "123820125", "url": "https://it.wikipedia.org/wiki?curid=3121101", "title": "Fakkeltog", "text": "Fakkeltog \u00e8 il primo ed unico album del gruppo musicale norvegese Bridges.\nQuesto album \u00e8 stato autoprodotto ed \u00e8 un'autentica rarit\u00e0 per i collezionisti che amano la musica degli a-ha, gruppo di cui Paul Waaktaar-Savoy e Magne Furuholmen sono fondatori.\nNel 2018 \u00e8 stato pubblicato un secondo lavoro di questa band, V\u00e5kenatt registrato nel 1981."}
{"id": "3121106", "revid": "290948", "url": "https://it.wikipedia.org/wiki?curid=3121106", "title": "Convertitore a ossigeno", "text": ""}
{"id": "3121108", "revid": "219355", "url": "https://it.wikipedia.org/wiki?curid=3121108", "title": "Sintesi dell'acido nitrico", "text": ""}
{"id": "3121109", "revid": "92723", "url": "https://it.wikipedia.org/wiki?curid=3121109", "title": "Periodo compostelano", "text": "Il periodo compostelano o epoca compostelana o epoca di Xelm\u00edrez fu l'epoca di massimo splendore e di maggior sviluppo economico della storia della Galizia, durante il XII secolo, nel periodo di reggenza dell'arcivescovo Xelm\u00edrez della citt\u00e0 di Santiago di Compostela.\nEvoluzione.\nAgli inizi del Duecento la Galizia viveva un momento di crescita della popolazione e di espansione del fenomeno urbano. L'agricoltura si trovava in un periodo favorevole e, di conseguenza, l'artigianato e il commercio cominciavano a consolidarsi. In quegli anni inoltre iniziava a fiorire il Cammino di Santiago, fonte di ingresso e ponte che collegava in tutti i sensi la Galizia al resto dell'Europa. Una buona testimonianza di ci\u00f2 \u00e8 data dalla letteratura medievale espressa in lingua galiziano-portoghese.\nIl 17 settembre del 1111, a Santiago di Compostela, la nobilt\u00e0 galiziana capeggiata dal Conte di Traba e Diego Xelm\u00edrez incoronarono re il figlio di Urraca e Raimondo di Borgogna, Alfonso Raim\u00fandez \u2014 timorosi che dal nuovo matrimonio tra Urraca e Alfonso di Aragona potesse scaturire discendenza: cosa che avrebbe infranto i loro progetti politici e, al tempo stesso, i diritti del futuro \"Imperatore\", come legittimo successore di Alfonso VI \u2014 dato che il futuro Alfonso VII di Le\u00f3n e Castiglia era nel calcolo spagnolo. \n\"Gli aragonesi consegnano il castello alla regina. Ah!, canta la grande gloria militare che ottennero i galiziani quel giorno dove i combattenti aragonesi si ritirarono prima di loro! Ma molto pi\u00f9 grande e pi\u00f9 felice fu quando le valorose forze di Galizia protessero Castiglia e i loro cavalieri dall'attacco dei nemici, costringendo a consegnare il castello degli aragonesi. ah vergogna!, i castigliani hanno bisogno di altre forze e sono protetti dalla sola audacia dei galiziani! Che ne sar\u00e0 di questi cavalieri codardi allorch\u00e9 se ne andr\u00e0 l'esercito galiziano, loro scudo e protezione?\"\nIl nuovo re era sostenuto dalle forze militari del vescovo compostelano e da quelle del conte Pedro Froilaz de Trava, che era stato suo mentore e precettore durante tutta la sua infanzia. Lo scopo dell'incoronazione era quello di preservare i diritti del figlio di Raimondo di Borgogna sul Regno di Galizia, in un momento in cui Urraca, gi\u00e0 vedova, consegnava di fatto Castiglia e Le\u00f3n al suo nuovo marito Alfonso il Battagliero di Navarra e Aragona. In realt\u00e0, la cerimonia compostelana, in un primo momento, fu molto pi\u00f9 simbolica che di fatto, tanto che Xelm\u00edrez, Pedro Froilaz e altri nobili galiziani si diressero successivamente a Le\u00f3n per intronizzare alla sede regia Alfonso Raim\u00fandez. Durante il cammino, a Viandangos (tra Le\u00f3n e Castiglia), il loro passo venne fermato con le armi da Alfonso il Battagliero (battaglia di Viandangos), frustrando cos\u00ec i piani della nobilt\u00e0 galiziana. Fino alla maggiore et\u00e0 di Alfonso VII, e alla morte di sua madre, l'intera regione nord-occidentale si trovava a vivere un periodo di convulsione con frequenti alleanze e contro-alleanze tra madre e figlio e ancora tra questa e il suo sposo aragonese, sempre con la presenza in esse di Diego Xelm\u00edrez.\nIn questo clima di guerra e approfittando del fatto che Callisto II, zio del re di Galizia, saliva al soglio pontificio, Xelm\u00edrez ottenne l'arcivescovato di Santiago di Compostela (1120). Il vescovo pretendeva che Compostela venisse ad essere riconosciuta come chiesa metropolitana di Galizia, contro i tradizionali diritti che ostentava Braga fin dai tempi di San Martino di Dumio. Callisto II non accettava questo e decise di creare una nuova giurisdizione che implicava un'anomalia nel potere ecclesiastico peninsulare e che, inoltre, esercitava il suo potere non sopra i territori galiziani in cui era localizzata geograficamente, ma nell'antica giurisdizione di M\u00e9rida (attuale Estremadura e le terre a sud del fiume Douro).\nBraga veniva cos\u00ec a trovarsi circondata dalla giurisdizione di Compostela e, di fronte a questo pericolo, si convert\u00ec nel centro del movimento indipendentista del Contado del Portogallo. Nel 1128 il capo della nobilt\u00e0 galiziana Fernando P\u00e9rez de Traba e Teresa del Portogallo, che avvertivano un potere autonomo nello spazio galiziano-portoghese, vennero sconfitti dal figlio di quest'ultima, Alfonso Henriques. Questo sarebbe stato il germe del futuro regno portoghese separato dalla Galizia e da Le\u00f3n.\nAlla sua morte, Alfonso VII divise i suoi regni (1156), cedendo la Galiza e Le\u00f3n a Ferdinando II. \nFerdinando II fece una politica di concessione di \"cartas-p\u00f3boas\", che gi\u00e0 aveva iniziato suo padre e fond\u00f2, tra le altre, le citt\u00e0 di Padr\u00f3n, Ribadavia, Noia e Pontevedra, dando anche un impulso fondamentale alla Cattedrale di Santiago di Compostela. Suo figlio Alfonso IX mantenne la stessa politica fondando lungo la costa, Betanzos, A Coru\u00f1a, Baiona, Ferrol e Neda. Queste citt\u00e0 supponevano una vera rivoluzione nella struttura sociale dell'epoca perch\u00e9, da un lato, inauguravano la diversificazione economica, in contrasto con l'autarchia dei secoli precedenti e facilitavano lo sviluppo delle attivit\u00e0 di pesca e pre-industriali orientate all'elaborazione delle materie prime, pesce salato soprattutto, commercializzato attraverso i porti; d'altro canto, servivano per consolidare socialmente una serie di \"lignaggi\" o \"casati\" che avevano alla loro origine i \"secondi\" della grande nobilt\u00e0 e la \"fidalgu\u00eda\" locale, che si dividevano le cariche municipali e amministrative (\"alcaldes\", \"rexedores\", \"xu\u00edces\", \"meiri\u00f1os\"). Si cre\u00f2 cos\u00ec nel regno una proto-borghesia, che riusc\u00ec addirittura a introdurre nei monasteri rurali i suoi membri: priori di nome e fidalgos di vocazione, pi\u00f9 preoccupati per gli interessi dei loro casati che per gli ideali monastici. Si trattava di una politica di rafforzamento dell'elemento urbano di fronte alla grande nobilt\u00e0.\nIl rapido aumento della popolazione, nelle aree rurali, si tradusse in molte pi\u00f9 braccia per lavorare la terra. Si aprirono nuovi spazi e si colonizzarono terre vergini sotto la direzione dei grandi monasteri. Questo, insieme al miglioramento degli attrezzi da lavoro e al perfezionamento dei sistemi di coltivazione, gener\u00f2 un aumento della produttivit\u00e0 e, di conseguenza, un miglioramento dello stile di vita. La spartizione di questa maggiore produttvit\u00e0 tra contadini e signori si tradusse nelle istituzioni dei \"foros\".\nLe trasformazioni economiche e sociali produssero cambi profondi nella mentalit\u00e0 e, nelle citt\u00e0, un rinnovo del fervore religioso per mano degli ordini mendicanti, soprattutto francescani, che recavano i germi delle riforme sociali.\nCon questi monarchi il centro vitale dei regni era, logicamente, Compostela, dove risiedeva la corte galiziana, il cui splendore fu perpetuato dal Maestro Matteo (Mestre Mateo) nel granito della Cattedrale e, soprattutto, nel Portico della Gloria (\"P\u00f3rtico da Gloria\") e nelle \"Prater\u00edas\" (\"Argenterie\"). Della prosperit\u00e0 del regno sono testimonianza anche le innumerevoli costruzioni romaniche ancora esistenti in Galizia. A un livello meno visibile, la cultura galiziana si riflette nella creazione letteraria, che in parte fu plasmata con la stesura della \"Historia Compostelana\" e del \"Codex calixtinus\".\nAlfonso VIII diede in eredit\u00e0 i regni di Galizia e Le\u00f3n alle figlie che ebbe con Teresa del Portogallo: Sancha e Aldonza. Forse questi due regni, quello di Ferdinando II e Alfonso IX \u2014 in realt\u00e0, Alfonso VIII in una cronologia galiziano-leonese \u2014 costituiscono il momento cruciale in cui vi fu la possibilit\u00e0 di formare uno proprio spazio galiziano-leonese, in un momento in cui la monarchia patrimoniale cedeva ormai il passo a quella di carattere territoriale."}
{"id": "3121113", "revid": "212348", "url": "https://it.wikipedia.org/wiki?curid=3121113", "title": "Murray Raney", "text": ""}
{"id": "3121117", "revid": "287204", "url": "https://it.wikipedia.org/wiki?curid=3121117", "title": "Museo Peabody di archeologia ed etnologia", "text": "Il Museo Peabody di archeologia ed etnologia (in inglese: Peabody Museum of Archaeology and Ethnology) \u00e8 un museo contenente materiale di interesse antropologico e archeologico appartenente all'Universit\u00e0 di Harvard a Cambridge (Massachusetts), Stati Uniti d'America.\nCaratteristiche.\nIl museo fu fondato nel 1866 grazie al finanziamento del filantropo statunitense George Peabody (1795-1869) il quale lo dot\u00f2 della somma, allora straordinariamente elevata, di 150\u00a0000 dollari. Il museo consiste essenzialmente nella raccolta ed esposizione al pubblico di oggetti di interesse etnologico aventi lo scopo di documentare soprattutto le civilt\u00e0 presenti nell'America settentrionale e centrale e nelle isole del Pacifico prima dell'arrivo degli europei. Negli archivi del Museo sono ospitati inoltre pi\u00f9 di 500\u00a0000 documenti scritti e fotografici relativi al campo di interesse della raccolta.\nLa sede del Museo Peabody di archeologia ed etnologia ospita anche il \"Museo di storia naturale di Harvard\" (\"Harvard Museum of Natural History\").\nBibliografia.\nIl Museo Peabody di archeologia ed etnologia pubblica la rivista annuale \"Report of the Peabody museum of American archaeology and ethnology, Harvard university\", continuazione di \"Annual report of the Trustees of the Peabody Museum of the American Archaeology and Ethnology\"."}
{"id": "3121118", "revid": "24443", "url": "https://it.wikipedia.org/wiki?curid=3121118", "title": "Lyskamm occidentale", "text": ""}
{"id": "3121119", "revid": "486946", "url": "https://it.wikipedia.org/wiki?curid=3121119", "title": "Associazione Calcio Martina", "text": ""}
{"id": "3121121", "revid": "24443", "url": "https://it.wikipedia.org/wiki?curid=3121121", "title": "Lyskamm orientale", "text": ""}
{"id": "3121122", "revid": "183114", "url": "https://it.wikipedia.org/wiki?curid=3121122", "title": "Peabody Museum of Archaeology and Ethnology", "text": ""}
{"id": "3121123", "revid": "827882", "url": "https://it.wikipedia.org/wiki?curid=3121123", "title": "Local level government area della Papua Nuova Guinea", "text": "La Local level government area della Papua Nuova Guinea (o area di governo locale) costituisce il terzo ed ultimo livello di suddivisione amministrativa del paese e sono complessivamente 304.\nElenco delle aree di governo locale.\nElenco delle aree di governo locale in ordine alfabetico, con distretto e provincia di appartenenza:\nAree di governo locale della Bougainville.\nElenco delle aree locali, in ordine alfabetico e con relativo distretto di appartenenza, della provincia autonoma di Bougainville:"}
{"id": "3121129", "revid": "599013", "url": "https://it.wikipedia.org/wiki?curid=3121129", "title": "Olivier Athos de Bragelonne de la F\u00e8re", "text": "Athos, conte de La F\u00e8re (morto nel 1661) \u00e8 un personaggio immaginario, uno dei moschettieri nei romanzi \"I tre moschettieri\", \"Vent'anni dopo\" e \"Il visconte di Bragelonne\", di Alexandre Dumas padre.\nBiografia.\nNe \"I tre moschettieri\", \u00e8 amico, insieme ad altri due moschettieri (Porthos e Aramis), del protagonista del romanzo, D'Artagnan. Ha un passato misterioso che lo collega all'antagonista del romanzo, Milady de Winter. Pi\u00f9 vecchio di alcuni anni dei suoi amici, Athos \u00e8 una figura paterna per i moschettieri. Egli \u00e8 descritto come nobile e bello, ma anche come un uomo molto riservato, che annega i suoi dispiaceri nel bere. \u00c8 molto protettivo nei confronti di d'Artagnan, il pi\u00f9 giovane, che considera come un figlio.\nNel corso del romanzo si scopre che egli \u00e8 il Conte de la F\u00e8re e che fu marito di Milady. Quest'ultima, essendo fuggita da Athos, si rispos\u00f2 con il Barone de Winter, col quale avr\u00e0 il figlio John Francis Winter (Mordaunt). Negli altri due romanzi \u00e8 apertamente riconosciuto come il conte de la F\u00e8re ed \u00e8 il padre del giovane eroe, Raoul, Visconte di Bragelonne (inizialmente far\u00e0 credere a Raoul di essere stato adottato), concepito dopo una notte d'amore con madame di Chevreuse. In \"Vent'anni dopo\" Mordaunt tenta di vendicare la morte della madre, volendo uccidere i responsabili. Tuttavia, egli stesso muore, in una feroce lotta con Athos in mezzo alla Manica. Athos \u00e8 quasi annegato in questa lotta tanto che Aramis, Porthos e D'Artagnan piangono per la presunta morte del moschettiere, pochi istanti prima che il conte riaffiori.\nL'immaginario Athos prende il nome dallo storico moschettiere Armand de Sill\u00e8gue d'Athos d'Autevielle (1615-1644), bench\u00e9 non ci siano molti punti in comune oltre il nome. Il nome ricorda il Monte Athos, cui si fa riferimento al capitolo 13 de \"I tre moschettieri\" in cui una guardia, dopo che d'Artagnan nomina \"Athos\" come un suo amico, dice: \"Non \u00e8 il nome di un uomo, ma di una montagna\". Il suo titolo, \"conte de la F\u00e8re\", \u00e8 legato ai domini di La F\u00e8re che un tempo erano di propriet\u00e0 di Anna d'Austria, regina di Francia nel periodo storico in cui i romanzi sono ambientati. Il nome di battesimo di Athos non viene mai apertamente dichiarato. Tuttavia, ne \"I tre moschettieri\" Milady lo chiama Olivier, quindi si pu\u00f2 presumere che questo sia il suo vero nome.\nAthos \u00e8 stato un membro di tre ordini cavallereschi: l'Ordine della Giarrettiera, concesso da Carlo I Stuart re d'Inghilterra; \u00e8 membro dell'Ordine dello Spirito Santo mediante Porthos e il cardinale Mazzarino in \"Vent'anni dopo\" ed infine, membro dell'Ordine del Toson d'Oro concesso da Carlo II Stuart, re d'Inghilterra e figlio di Carlo I Stuart, visto che Athos ha contribuito alla riconquista del suo trono. Morir\u00e0 di dolore nell'apprendere la morte del figlio Raoul, suicida a Jijel, dove si trovava in battaglia, poich\u00e9 disperato nello scoprire che la fidanzata Louise de La Valli\u00e8re si era innamorata del re Luigi XIV, ricambiata e ne era divenuta la favorita.\nCinema e televisione.\nGli attori che hanno interpretato Athos sullo schermo sono:"}
{"id": "3121130", "revid": "339392", "url": "https://it.wikipedia.org/wiki?curid=3121130", "title": "Armand de Sill\u00e8gue d'Athos d'Autevielle", "text": ""}
{"id": "3121131", "revid": "287204", "url": "https://it.wikipedia.org/wiki?curid=3121131", "title": "Avatamsakasutra", "text": ""}
{"id": "3121132", "revid": "262457", "url": "https://it.wikipedia.org/wiki?curid=3121132", "title": "Avatamsaka sutra", "text": ""}
{"id": "3121133", "revid": "262457", "url": "https://it.wikipedia.org/wiki?curid=3121133", "title": "Buddhavata\u1e43sakas\u016btra", "text": ""}
{"id": "3121134", "revid": "287204", "url": "https://it.wikipedia.org/wiki?curid=3121134", "title": "Seconda divisione brasiliana di rugby a 15", "text": "La Ta\u00e7a Tupi o Coppa del Brasile di rugby \u00e8 il torneo di rugby a 15 di seconda divisione del Brasile gestito dalla CBRu.\nIl vincitore del torneo incontra l'ultima classificata del Campionato brasiliano di rugby in uno spareggio per decidere la squadra che parteciper\u00e0 al torneo superiore l'anno seguente. Fino al 2011 il numero dei partecipanti varia a seconda delle squadre iscritte. Dal 2012 la CBRu ha deciso di modificare la formula del torneo che vede la partecipazione di otto squadre distribuite regionalmente e qualificate tramite i tornei statali e regionali.\nDal 2014 il torneo cambia nome e cambia nuovamente la formula, le squadre iscritte sono state divise in due gironi territoriali e i vincitori partecipano alla finale per il titolo."}
{"id": "3121135", "revid": "599013", "url": "https://it.wikipedia.org/wiki?curid=3121135", "title": "Porthos du Vallon de Bracieux de Pierrefonds", "text": "Porthos, il barone du Vallon de Bracieux de Pierrefonds (il nome vero \u00e8 sconosciuto) \u00e8 un personaggio immaginario nei romanzi \"I tre moschettieri\", \"Vent'anni dopo\" e \"Il visconte di Bragelonne\" di Alexandre Dumas padre. Con altri due moschettieri, Athos e Aramis, \u00e8 amico del protagonista del romanzo, d'Artagnan.\nBiografia.\nNei \"Tre moschettieri\" il suo nome di famiglia \u00e8 du Vallon. In \"Vent'anni dopo\", in seguito ad un matrimonio di successo, egli \u00e8 prima conosciuto come \"du Vallon de Bracieux et de Pierrefonds\", poi si guadagna il titolo di barone.\nPorthos, che porta una spada che Aramis ha soprannominato Balizarde, \u00e8 onesto, un po' ingenuo e il pi\u00f9 estroverso del gruppo, ama il vino, le donne e la musica. La sua abilit\u00e0 nel mangiare impressiona re Luigi XIV durante un pranzo a Fontainebleau. Nel corso del racconto sembra sempre pi\u00f9 un gigante, e la sua morte \u00e8 quella di un titano. Tra i tre moschettieri \u00e8 probabilmente quello dotato della maggior forza fisica.\nAll'epoca de \"I tre moschettieri\" (all'incirca nel 1627) ha poche terre e risorse da cui attingere. \u00c8 l'amante della moglie di un procuratore la quale gli fornisce l'equipaggiamento per La Rochelle. Dopo l'assedio e la conclusione delle vicende narrate nei Tre moschettieri sposa la sua amante,divenuta vedova, e si ritira nelle sue terre, guadagnando successivamente il titolo di barone.\nCinema e televisione.\nGli attori che hanno interpretato Porthos sullo schermo sono:"}
{"id": "3121147", "revid": "1543377", "url": "https://it.wikipedia.org/wiki?curid=3121147", "title": "Ford Cliff", "text": "Ford Cliff \u00e8 una borough degli Stati Uniti d'America, nella contea di Armstrong nello Stato della Pennsylvania. Secondo il censimento del 2000 la popolazione \u00e8 di 412 abitanti.\nSociet\u00e0.\nEvoluzione demografica.\nLa composizione etnica vede una prevalenza di quella bianca (99,76%), seguita da quella afroamericana (0,24%), dati del 2000."}
{"id": "3121151", "revid": "767487", "url": "https://it.wikipedia.org/wiki?curid=3121151", "title": "Elderton", "text": "Elderton \u00e8 una borough degli Stati Uniti d'America, nella contea di Armstrong nello Stato della Pennsylvania. Secondo il censimento del 2000 la popolazione \u00e8 di 358 abitanti.\nSociet\u00e0.\nEvoluzione demografica.\nLa composizione etnica vede una prevalenza di quella bianca (99,44%), seguita da quella afroamericana (0,28%), dati del 2000."}
{"id": "3121154", "revid": "599013", "url": "https://it.wikipedia.org/wiki?curid=3121154", "title": "Chen Lippin", "text": ""}
{"id": "3121155", "revid": "4711", "url": "https://it.wikipedia.org/wiki?curid=3121155", "title": "Hen Lippin", "text": ""}
{"id": "3121156", "revid": "287204", "url": "https://it.wikipedia.org/wiki?curid=3121156", "title": "Del Norte", "text": "Del Norte \u00e8 un centro abitato (\"town\") degli Stati Uniti d'America, capoluogo di contea della contea di Rio Grande dello Stato del Colorado. Nel censimento del 2010 la popolazione era di 1.686 abitanti.\nGeografia fisica.\nSecondo i rilevamenti dell'United States Census Bureau, Del Norte si estende su una superficie di 2,2 km\u00b2.\nStoria.\nGli Ute furono il primo popolo a vivere nell'area, specialmente durante le estati grazie all'abbondanza di selvaggina, piante, acqua e legname. Gli inverni invece erano troppo rigidi per permettere loro di stabilirsi in modo permanente. \nSotto la giurisdizione messicana, alcune famiglie ispaniche si trasferirono nella regione nella prima met\u00e0 del XIX secolo come parte delle concessioni volte ad aiutare il governo messicano ad occupare il territorio, ma non si poterono fondare insediamenti su larga scala perch\u00e9 gli Ute scacciarono molte delle persone che cercavano di stabilirsi.\nIl primo insediamento di una certa importanza venne chiamato \"La Loma\", a poche miglia ad est di dove si trova il sito della citt\u00e0 odierna. Il luogo fu scelto per la presenza di un guado sul Rio Grande che poteva essere qui attraversato con facilit\u00e0 e in sicurezza. La colonizzazione da parte americana cominci\u00f2 negli anni settanta del XIX secolo con l'arrivo di cercatori d'oro e d'argento che esploravano le montagne circostanti in cerca di minerali preziosi, specialmente vicino al Bennett Peak.\nLo sfruttamento delle montagne San Juan venne consentito solo dal 1873 dopo la firma del trattato Brunot tra il governo degli Stati Uniti e il popolo Ute. Una volta che i giacimenti di Summitville si rivelarono redditizi, Del Norte fu fondata ufficialmente nel 1874 come campo base per raggiungere non solo le miniere di Summitville (a 40\u00a0km a sud) ma anche di Creede e Lake City, e prese il nome dal fiume Rio Grande del Norte. I cercatori affluirono rapidamente nell'area, seguiti in breve tempo da allevatori e agricoltori. Dopo che il \"Sherman Silver Purchase Act\" venne abrogato nel 1893, le operazioni di estrazione divennero presto poco redditizie e cessarono velocemente come erano cominciate, ma la comunit\u00e0 continu\u00f2 a vivere di allevamento e l'agricoltura. \nTra la fine dell'Ottocento e l'inizio del Novecento, nel Colorado meridionale si accesero dibattiti per promuovere la separazione dallo stato del Colorado e creare quello di San Juan, con Del Norte come possibile capitale, ma questo movimento secessionista si spense in fretta."}
{"id": "3121157", "revid": "287204", "url": "https://it.wikipedia.org/wiki?curid=3121157", "title": "7559 Kirstinemeyer", "text": "7559 Kirstinemeyer \u00e8 un asteroide della fascia principale. Scoperto nel 1985, presenta un'orbita caratterizzata da un semiasse maggiore pari a 2,4156021\u00a0UA e da un'eccentricit\u00e0 di 0,2384628, inclinata di 8,36312\u00b0 rispetto all'eclittica.\nL'asteroide \u00e8 dedicato alla danese Kirstine Bjerrum Meyer, prima donna della Danimarca a laurearsi in fisica nel 1892."}
{"id": "3121158", "revid": "1543377", "url": "https://it.wikipedia.org/wiki?curid=3121158", "title": "South Fork (Colorado)", "text": "South Fork \u00e8 un centro abitato (\"town\") degli Stati Uniti d'America, situato nella contea di Rio Grande dello Stato del Colorado. Nel censimento del 2000 la popolazione era di 604 abitanti.\nGeografia fisica.\nSecondo i rilevamenti dell'United States Census Bureau, South Fork si estende su una superficie di 6,1 km\u00b2."}
{"id": "3121159", "revid": "767487", "url": "https://it.wikipedia.org/wiki?curid=3121159", "title": "Manorville", "text": "Manorville \u00e8 una borough degli Stati Uniti d'America, nella contea di Armstrong nello Stato della Pennsylvania. Secondo il censimento del 2000 la popolazione \u00e8 di 401 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,75%), seguita da quella asiatica (0,25%), dati del 2000."}
{"id": "3121160", "revid": "709565", "url": "https://it.wikipedia.org/wiki?curid=3121160", "title": "Sea Devils", "text": "I Sea Devils sono un gruppo di personaggi nei fumetti pubblicati dalla DC Comics. Sono una squadra di avventurieri convenzionali (senza poteri), nelle avventure marine. Furono creati dallo scrittore Robert Kanigher e dall'artista Russ Heath (fino al n. 10 della serie).\nBiografia della squadra.\nLa squadra venne presentata per la prima volta in \"Showcase\" n. 27 (luglio-agosto 1960) - n. 29 (novembre-dicembre 1960). Quindi ebbero una propria serie che dur\u00f2 35 numeri (1961-1967).\nLa squadra consistette del leader Dane Dorrance, Biff Bailey, Judy Walton (fidanzata di Dane) e Nicky Walton (fratello minore di June). Durante una storia crossover con i Challengers of the Unknown in \"Challengers of the Unknown\" n. 51, combatterono un criminale di nome Scorpio. Il gruppo aveva anche degli alleati nel gruppo chiamato International Sea Devils: Molo dall'Africa, Sikki dall'India e Miguel dal Sud America. Si allearono spesso anche con un anfibio verde con addosso una maledizione magica che loro chiamarono Man-Fish (Juan Vallambrosa) ed un gruppo di studenti tuffatori chiamati \"Tadpoles\".\nPi\u00f9 di dieci anni dopo la cancellazione della loro serie, il gruppo ebbe una piccola parte nella sconfitta di un'invasione aliena in \"Showcase\" n. 100 (maggio 1978). Poi, Dane e Judy (ora sposati) aiutarono Christopher Chance, il Bersaglio Umano, in \"Detective Comics\" n. 846 (ottobre-novembre 1979).\nI Sea Devils (tante volte solamente Dane) comparvero successivamente come parte della squadra dei Forgotten Heroes.\nAiutarono poi a respingere un'altra invasione aliena, questa volta si trattava di Apellaxiani. Aiutarono ad intrappolare un gruppo di alieni di Mercurio, assistiti da Aquaman e Cave Carson. Tutto ci\u00f2, per\u00f2, fu ambientato cronologicamente prima delle loro avventure.\nStatus corrente.\nI Sea Devils ricomparvero in \"Aquaman: Sword of Atlantis\" n. 42 come custodi paramilitari di fatto di Windward Home. Jim Lockhart, Red Torpedo, ed Elsa Magnusson, vedova di Mark Merlin erano gli amministratori di Windward. Comparvero poi nel finale di \"Justice League: Cry For Justice\", dove furono mostrati mentre assistevano Wally West e Barry Allen nella diffusione di un massiccio dispositivo esplosivo sottomarino piantato da Prometheus.\nAltre versioni.\nIl nono titolo di \"Tangent Comics\" pubblicato dalla DC Comics del 1997 incluse un fumetto sui Sea Devils scritto da Kurt Busiek. In questo universo, i Sea Devils sono pesci mutati in umanoidi senzienti dalle radiazioni di un cambio atomico tra gli Stati Uniti e Cuba, che distrusse la maggior parte della Florida e della Georgia. La citt\u00e0 di Shaligo dei Sea Devils fu costruita sui resti di Macon in Georgia, ed era governata da un carismatico membro dei Devils noto come Ocean Master."}
{"id": "3121161", "revid": "1543377", "url": "https://it.wikipedia.org/wiki?curid=3121161", "title": "Monte Vista", "text": "Monte Vista \u00e8 un centro abitato (\"city\") degli Stati Uniti d'America, situato nella contea di Rio Grande dello Stato del Colorado. Nel censimento del 2000 la popolazione era di 4.529 abitanti.\nGeografia fisica.\nSecondo i rilevamenti dell'United States Census Bureau, Monte Vista si estende su una superficie di 5,0 km\u00b2."}
{"id": "3121162", "revid": "767487", "url": "https://it.wikipedia.org/wiki?curid=3121162", "title": "Erich K\u00e4hler", "text": "Biografia.\nK\u00e4hler nacque a Lipsia, dove intraprese i primi studi, fino al dottorato conseguito nel 1928.\nI suoi contributi riguardano ampi settori della geometria, in particolare la geometria algebrica."}
{"id": "3121163", "revid": "599013", "url": "https://it.wikipedia.org/wiki?curid=3121163", "title": "Adi Gordon", "text": ""}
{"id": "3121164", "revid": "671029", "url": "https://it.wikipedia.org/wiki?curid=3121164", "title": "Coppa del Brasile di rugby a 15 2010", "text": "La Coppa del Brasile di rugby 2010 \u00e8 iniziata l'11 settembre e si \u00e8 conclusa il 2 ottobre con la vittoria del Farrapos Rugby Clube di Bento Gon\u00e7alves.\nCon la decisione della CBRu (Confederazione brasiliana di rugby) di portare il Campionato brasiliano di rugby da otto a dieci squadre, le squadre finaliste sono state ammesse direttamente al Campionato brasiliano di rugby 2011, mentre la terza classificata ha disputato uno spareggio con l'ottava classificata del Super 8 per decidere l'ultimo posto per il 2011.\nVincitore.\nIl Farrapos Rugby Clube e il Federal Rugby Club sono stati ammessi al Campionato brasiliano di rugby 2011.\nIl Belo Horizonte Rugby Clube \u00e8 stato ammesso allo spareggio per l'amissione al campionato brasiliano del 2011"}
{"id": "3121166", "revid": "339392", "url": "https://it.wikipedia.org/wiki?curid=3121166", "title": "Leone d'Argento", "text": ""}
{"id": "3121167", "revid": "74801", "url": "https://it.wikipedia.org/wiki?curid=3121167", "title": "Steamboat Springs", "text": "Steamboat Springs \u00e8 un centro abitato (\"city\") degli Stati Uniti d'America, capoluogo di contea della contea di Routt dello Stato del Colorado. Nel censimento del 2000 la popolazione era di abitanti.\nGeografia fisica.\nSecondo i rilevamenti dell'United States Census Bureau, Steamboat Springs si estende su una superficie di .\nSport.\nStazione sciistica specializzata nello sci nordico, \u00e8 attrezzata con il trampolino Howelsen."}
{"id": "3121169", "revid": "298229", "url": "https://it.wikipedia.org/wiki?curid=3121169", "title": "Campionato mondiale di hockey su ghiaccio - Terza Divisione 2007", "text": "Il Campionato mondiale di hockey su ghiaccio - Terza Divisione 2007 \u00e8 stato un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 15 e il 21 aprile 2007. Le cinque squadre partecipanti sono state riunite in un unico gruppo. Le partite si sono svolte a Dundalk, in Irlanda. La e l' hanno concluso nelle prime due posizioni, garantendosi la partecipazione al Campionato mondiale di hockey su ghiaccio - Seconda Divisione 2008. Invece l', ritiratasi prima dell'inizio delle gare, \u00e8 stata retrocessa nel girone di qualificazione alla Terza Divisione del 2008."}
{"id": "3121170", "revid": "299827", "url": "https://it.wikipedia.org/wiki?curid=3121170", "title": "A Single Man Tour", "text": ""}
{"id": "3121171", "revid": "1305772", "url": "https://it.wikipedia.org/wiki?curid=3121171", "title": "South Bethlehem", "text": ""}
{"id": "3121172", "revid": "299827", "url": "https://it.wikipedia.org/wiki?curid=3121172", "title": "Back in the USSA Tour", "text": ""}
{"id": "3121173", "revid": "299827", "url": "https://it.wikipedia.org/wiki?curid=3121173", "title": "Under African Skies", "text": ""}
{"id": "3121174", "revid": "1793900", "url": "https://it.wikipedia.org/wiki?curid=3121174", "title": "Hayden (Colorado)", "text": "Hayden \u00e8 un centro abitato (\"town\") degli Stati Uniti d'America, situato nella contea di Routt dello Stato del Colorado. Nel censimento del 2000 la popolazione era di 1.634 abitanti.\nGeografia fisica.\nSecondo i rilevamenti dell'United States Census Bureau, Hayden si estende su una superficie di 6,4 km\u00b2."}
{"id": "3121176", "revid": "1793900", "url": "https://it.wikipedia.org/wiki?curid=3121176", "title": "Oak Creek (Colorado)", "text": "Oak Creek \u00e8 un centro abitato (\"town\") degli Stati Uniti d'America, situato nella contea di Routt dello Stato del Colorado. Nel censimento del 2000 la popolazione era di 849 abitanti.\nGeografia fisica.\nSecondo i rilevamenti dell'United States Census Bureau, Oak Creek si estende su una superficie di 0,3 km\u00b2."}
{"id": "3121177", "revid": "1793900", "url": "https://it.wikipedia.org/wiki?curid=3121177", "title": "Yampa", "text": "Yampa \u00e8 un centro abitato (\"town\") degli Stati Uniti d'America, situato nella contea di Routt dello Stato del Colorado. Nel censimento del 2000 la popolazione era di 443 abitanti.\nGeografia fisica.\nSecondo i rilevamenti dell'United States Census Bureau, Yampa si estende su una superficie di 0,6 km\u00b2."}
