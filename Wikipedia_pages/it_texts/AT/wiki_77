{"id": "3294002", "revid": "729019", "url": "https://it.wikipedia.org/wiki?curid=3294002", "title": "Michele Amatore", "text": "Biografia.\nI primi anni.\nConosciuto anche come \"Sulayman al-Nubi\", Amatore ricordava che il nome di suo padre era Bolingia ed il suo nome di nascita era Quetto. Sua madre si chiamava Siliando e dopo di lui era nato un fratello minore di nome Sarin e due sorelle pi\u00f9 piccole. Secondo quanto riportato dallo stesso Amatore nelle sue memorie, egli nacque in Sudan, nel villaggio di Commi, non distante dal villaggio di En Nahud, nella provincia di Kordofan.\nVenne catturato nel 1832, quando aveva all'incirca sei anni, durante una razzia di schiavi operata dall'Esercito egiziano sui Monti Nuba, in Sudan:\nQuetto venne quindi portato al mercato degli schiavi di Khartum perdendo di vista i restanti membri della sua famiglia e da qui affidato a dei \"jallab\" locali. Trasferito a Il Cairo, Quetto venne comprato dal casalasco Luigi Castagnone, all'epoca protomedico del vicer\u00e9 d'Egitto, Mehmet Ali. Sotto la guida di Castagnone, il giovane ricevette un'educazione di base ed apprese i primi rudimenti della fede cattolica, iniziando inoltre lo studio della lingua italiana. Nel 1837, Quetto, Castagnone e l'amico fidato del medico, il cavaliere Maurizio Bussa, si trasferirono in Piemonte.\nL'arrivo in Piemonte.\nStabilitosi nel Regno di Sardegna, prese residenza con il Bussa a Quattordio, nell'alessandrino, dove venne avviato al catechismo presso il parroco locale ed il 10 giugno 1838 Quetto venne battezzato nella chiesa parrocchiale di Quattordio dal vescovo di Asti, Michele Amatore Lobetti, da cui appunto prese il proprio nome, ricevendo contestualmente anche la prima comunione e la cresima. Poco dopo ottenne ufficialmente la cittadinanza piemontese.\nNel 1838, secondo la testimonianza raccolta dal suo biografo, Michele Lessona, Amatore sent\u00ec il bisogno di ritornare in Egitto con l'intento di iniziare attivit\u00e0 commerciali grazie all'appoggio delle conoscenze del padre adottivo Luigi Castagnone tramite cui ottenne i primi contratti di lavoro.\nLa carriera nell'esercito sabaudo.\nI moti di Genova del 1849.\nCon lo scoppio della Prima Guerra d'Indipendenza, Amatore decise di lasciare l'Egitto ed arruolarsi come volontario nell'esercito sabaudo; per fare ci\u00f2 si imbarc\u00f2 dal Cairo alla volta di Livorno e da li giunse poi a Genova dove si arruol\u00f2 nel corpo dei bersaglieri e destinato, l'8 agosto 1848, a Casale Monferrato nella 4\u00aa compagnia del 1\u00ba battaglione.\nDurante il primo periodo in cui fu in servizio, perfezion\u00f2 i propri studi con l'aggiunta di geometria, aritmetica e francese, lingua necessaria a capire i comandi degli ufficiali piemontesi dell'epoca. Per i suoi sforzi venne premiato e il 1\u00ba gennaio 1849 ricevette il grado di sottocaporale, passato a quello di caporale gi\u00e0 dal 1\u00ba marzo di quello stesso anno. Con questo grado prese parte alla Battaglia di Novara del 23 marzo e poi si diresse a Genova per la repressione dei moti locali scoppiati in quell'anno, dal 5 all'11 aprile. Per il valore dimostrato durante i combattimenti di Genova, Amatore ricevette una medaglia d'argento al valor militare e venne promosso sergente.\nProprio a Genova, Amatore si rese partecipe di un curioso episodio di cronaca riportato anche dal Lessona nella sua biografia: il palazzo del principe Domenico Doria Pamphilj sub\u00ec dei danni durante le sparatorie ed egli, fervente sostenitore dell'indipendenza genovese rispetto al Piemonte, si precipit\u00f2 il giorno successivo alla redazione del giornale \"La Bandiera del Popolo\" accusando dei pi\u00f9 atroci saccheggi al suo palazzo \"... un certo sergente moro...\". L'accusa giunse alle orecchie del capo di stato maggiore conte Agostino Petitti Bagliani di Roreto che, indagando per correttezza, raccolse invece la deposizione del cameriere personale del Doria Pamphilj che aveva dichiarato invece come Amatore, da galantuomo qual era, gli aveva pi\u00f9 volte salvato la vita proprio durante quegli stessi combattimenti e che per questo egli gli era personalmente molto grato.\nIl principe Doria Pamphilj, pur spiazzato, ritratt\u00f2 le proprie accuse, ma non le ritir\u00f2 ed inizi\u00f2 a diffondersi un certo malcontento tra i bersaglieri che ancora stazionavano a Genova tanto che, durante una serata al Teatro Carlo Felice, il principe venne fermato da un gruppo di graduati di truppa e, bloccatolo, chiamarono l'Amatore per assestargli uno schiaffo in segno di sfida per quanto pubblicato pur sapendo di aver mentito. Il giorno successivo, il diretto superiore dell'Amatore, il capitano Longoni, si vide recapitare un biglietto di sfida a duello da parte del Doria Pamphilj per l'onta subita dal sergente moro dal momento che, essendo questi di basso rango, il nobiluomo non era intenzionato a sfidarsi direttamente con lui. Il Longoni dapprima rifiut\u00f2 la contesa, ma alla fine venne costretto ad accettare, ma lo scontro comunque non si tenne per intervento di due assessori della citt\u00e0 che bloccarono tutti i preparativi.\nLa situazione peggior\u00f2 ulteriormente e per calmare le acque, il 12 aprile 1850, quando il caso pass\u00f2 al tribunale di Novi Ligure, l'Amatore venne trovato colpevole di aver arrestato durante i moti un uomo senza che vi fosse una formale accusa e per questo lo condann\u00f2 ad un mese di reclusione, evitando cos\u00ec che nuove tensioni si aprissero su Genova.\nLa Seconda e la Terza guerra d'indipendenza italiana.\nNel 1859, Michele Amatore prese parte alla Seconda Guerra d'Indipendenza dove combatt\u00e9 nella Battaglia di San Martino dove ancora una volta mostr\u00f2 un valore eroico tale da farlo promuovere al termine del combattimento al rango di sottotenente, poi il 2 maggio 1860 ottenne la promozione a tenente ed infine nel 1863 venne promosso capitano, nel 3\u00ba reggimento bersaglieri. Con quest'ultimo grado prese parte nel 1866 alla Terza Guerra d'Indipendenza ove ottenne la croce di bronzo prussiana.\nLe ultime campagne militari.\nNel 1866, Amatore prese parte alla repressione dei moti di Palermo e Monreale, in Sicilia dove rimase in tutto tredici anni occupandosi dapprima della repressione del brigantaggio e poi distinguendosi, durante l'epidemia di colera in Sicilia, per l'apporto dato personalmente alla popolazione locale in collaborazione con l'arcivescovo di Monreale, Benedetto D'Acquisto, venendo per questo decorato da re Vittorio Emanuele II con la medaglia ai benemeriti della salute pubblica. Nel 1871 venne assegnato all'8\u00ba reggimento bersaglieri a Palermo, ma gi\u00e0 dal 1879 si trovava a Milano ove si spos\u00f2 con Rosetta Brambilla da cui per\u00f2 non ebbe figli.\nNel 1880 si pension\u00f2 dall'esercito a causa di problemi legati alla vista e si trasfer\u00ec a Rosignano Monferrato, paese natale del suo padre adottivo, dove mor\u00ec il 7 luglio 1883. Venne sepolto nel cimitero locale, non lontano dalla tomba del dott. Castagnone.\nIl comune di Rosignano gli ha dedicato una via sita nel centro storico."}
{"id": "3294010", "revid": "1543377", "url": "https://it.wikipedia.org/wiki?curid=3294010", "title": "Avia S-199", "text": "L'Avia S-199 fu un aereo da caccia monoposto, costruito dall'azienda cecoslovacca Avia, parte delle industrie pesanti \u0160koda (Avia, akciov\u00e1 spole\u010dnost pro pr\u016fmysl leteck\u00fd \u0160koda), dopo la seconda guerra mondiale.\nFu il primo caccia utilizzato dalla Heyl Ha'Avir, l'aviazione militare israeliana, durante il conflitto del 1948. Realizzato grazie ai progetti ed ai componenti del Messerschmitt Bf 109 serie G, prodotto in Cecoslovacchia durante l'occupazione tedesca, differiva dal modello originale principalmente per l'adozione di un diverso propulsore, ovvero uno Junkers Jumo 211F 12. Non fu un caccia molto popolare tra i suoi piloti, a causa dei numerosi problemi tecnici che lo affliggevano.\nFu soprannominato \"Mezek\" (\"mulo\") dai piloti cecoslovacchi, proprio perch\u00e9 era un ibrido tra il Messerschmitt ed il motore Jumo, mentre in Israele era ufficialmente noto come il \"Sakeen\" (coltello). Tuttavia, il nome pi\u00f9 spesso utilizzato fu semplicemente \"Messerschmitt\" o \"Messer\" (che in tedesco e yiddish significa anche \"coltello\").\nStoria.\nSviluppo.\nDurante la seconda guerra mondiale, a seguito dell'intensificarsi dei bombardamenti alleati, parte della produzione di Messerschmitt Bf 109 venne delocalizzata in altre nazioni sotto il controllo del regime nazista. Anche l'Avia contribu\u00ec producendo il modello G-12. Dopo la guerra e la fine dell'occupazione tedesca, all'azienda cecoslovacca rimasero in dote molte cellule del Bf 109, ma un numero esiguo di propulsori Daimler-Benz DB 605. Nonostante ci\u00f2 avvi\u00f2 la produzione del Bf 109 G-14, a cui diede la denominazione di Avia S-99. Presto per\u00f2 si esaurirono le scorte di motori, anche perch\u00e9 nel 1947 molti di questi rimasero distrutti in un incendio di un deposito a Kr\u00e1sn\u00e9 B\u0159ezno, sobborgo nei dintorni di \u00dast\u00ed nad Labem.. Pur di non interrompere la produzione, i tecnici dell'Avia dovettero trovare un'alternativa: costruire da zero il motore Mercedes o trovare un propulsore che potesse sostituirlo. La prima opzione sarebbe stata troppo costosa e dai tempi eccessivamente lunghi per essere avviata, per cui si decise di individuare un nuovo motore. La scelta cadde sullo Junkers Jumo 211 ovvero quello che equipaggiava il bombardiere Heinkel He 111 che l'Avia aveva costruito fino al 1944 e di cui possedeva un buon numero di unit\u00e0. Nacque cos\u00ec l'S-199, un velivolo con pessime prestazioni generali.\nTecnica.\nAl pari del Bf 109, l'Avia S-199 era un monomotore ad ala bassa con carrello retrattile interamente costruito in metallo. Rispetto al caccia tedesco, l'adozione del pi\u00f9 pesante Jumo 211F comport\u00f2 una serie di modifiche alla parte anteriore della fusoliera, cos\u00ec da consentirne l'installazione ma, soprattutto, una serie di grosse problematiche, che resero il velivolo pericoloso pi\u00f9 per i propri piloti che per gli avversari. In primo luogo lo Junkers, non essendo pensato per i caccia, mancava della prontezza del Daimler Benz, poich\u00e9 era stato progettato per garantire una elevata coppia motrice ad un basso regime di giri, che insieme alla nuova elica adottata, pi\u00f9 grande e pi\u00f9 pesante, sbilanciavano pericolosamente il velivolo, rendendolo difficilmente controllabile. Questo, in combinazione con la carreggiata stretta ed il carrello d'atterraggio del 109, resero gli atterraggi ed i decolli estremamente pericolosi.\nAnche l'armamento sub\u00ec delle modifiche a seguito dell'adozione del nuovo motore: il Daimler-Benz DB 605 infatti, consentiva di montare un cannone centrale sparante attraverso il mozzo dell'elica. La stessa cosa non era fattibile con lo Junkers Jumo 211, cos\u00ec per migliorarlo, si utilizz\u00f2 una versione modificata del kit R\u00fcsts\u00e4tze VI della Luftwaffe, che prevedeva l'installazione di una coppia di cannoni da 20\u00a0mm MG 151 in gondole sub-alari. Tale modifica non fu esente da conseguenze negative, poich\u00e9 da un lato, comport\u00f2 un aumento di peso, e dall'altro caus\u00f2 un peggioramento delle caratteristiche aerodinamiche del velivolo. Un ulteriore difetto, era legato al fatto che il nuovo propulsore non prevedeva un sistema di sincronizzazione che consentisse alle armi di sparare attraverso il disco dell'elica. Dovette dunque essere creato ex novo, ma present\u00f2 dei malfunzionamenti talmente gravi, che alcuni piloti israeliani al momento di fare fuoco con la coppia di mitragliatrici MG 131, finirono con il colpire la propria elica.\nTra le altre modifiche effettuate dai tecnici dell'Avia, effettuate per\u00f2 durante il conflitto del 1948, vi furono l'adozione di un nuovo tettuccio a goccia, che miglior\u00f2 sensibilmente la visibilit\u00e0 dei piloti, e cambiamenti marginali, specialmente alla sezione di coda.\nFurono costruiti circa 550 S-199, compreso un certo numero di addestratori designati come CS-199 (armati) e C-210 (disarmati). Il primo volo ebbe luogo nel marzo 1947 e la produzione termin\u00f2 nel 1949.\nImpiego operativo.\nL'Avia-199 prest\u00f2 servizio sia nelle file della \u010ceskoslovensk\u00e9 Vojensk\u00e9 Letectvo (l'aeronautica militare cecoslovacca disciolta nel 1993), che in quelle della Heyl Ha'Avir (le forze aeree israeliane) con cui ebbe il battesimo del fuoco. Dalla Cecoslovacchia furono acquistati ed inviati in Israele venticinque velivoli. Di questi solo due non arrivarono a destinazione. Il prezzo per ogni aereo fu fissato in 190\u00a0000 dollari.\nSullo stato europeo vigeva un embargo sulle esportazioni di armi, per cui le trattative con gli agenti dell'Agenzia Ebraica, avvennero in maniera del tutto segreta. I primi esemplari arrivarono il 20 maggio 1948, sei giorni dopo la dichiarazione di Indipendenza di Israele e cinque giorni dopo l'inizio della guerra da parte dell'Egitto. Una volta assemblati furono inviati a combattere per la prima volta il 29 maggio, attaccando l'esercito egiziano tra Ashdod e il ponte nei pressi di Ad Halom, a sud di Tel Aviv.\nFu la prima azione di guerra dello Squadrone 101 delle forze aeree israeliane. Il velivolo si dimostr\u00f2 inaffidabile e scarsamente manovrabile in combattimento ed inoltre, problemi di manutenzione, fecero s\u00ec che non pi\u00f9 di cinque aerei contemporaneamente fossero pronti al volo. L'Avia-199 tuttavia, ottenne alcune vittorie contro i suoi avversari, tra cui lo Spitfire. \nVisti i pessimi risultati gli S-199 furono gradualmente sostituiti dai North American P-51 Mustang e gli Spitfire e relegati a ruoli secondari, di attacco al suolo o di bombardamento a bassa quota. Alla fine di ottobre del 1948 solo sei Avia erano operativi e continuarono ad effettuare sporadiche azioni di combattimento fino al dicembre dello stesso anno. Una volta concluse le ostilit\u00e0, furono radiati dal servizio.\nL'S-199 continu\u00f2 la sua carriera nell'aviazione militare cecoslovacca, dove gli ultimi esemplari rimasero in servizio tra le file della Guardia di sicurezza nazionale cecoslovacca fino al 1957.\nEsemplari esistenti.\nAd oggi sono conservati tre esemplari: un S-199 e un CS-199 sono esposti al Leteck\u00e9 Muzeum Kbely, ovvero il Museo nazionale dell'aviazione di Praga; il terzo invece, \u00e8 conservato al museo delle forze aeree israeliane, nella base aerea di Hatzerim."}
{"id": "3294011", "revid": "729019", "url": "https://it.wikipedia.org/wiki?curid=3294011", "title": "LVG C.VI", "text": "L'LVG C.VI era un monomotore da ricognizione biplano prodotto dall'azienda tedesco imperiale Luftverkehrsgesellschaft (LVG) negli anni dieci del XX secolo.\nRealizzato in oltre un migliaio di esemplari, venne utilizzato principalmente dalla Luftstreitkr\u00e4fte, la componente aerea del Deutsches Heer (l'esercito imperiale tedesco), durante le ultime fasi della prima guerra mondiale e da numerose altre forze aeree nel periodo postbellico.\nStoria del progetto.\nNel 1917, il capo progettista della LVG Wilhelm Sabersky-M\u00fcssigbrodt decise di sviluppare un nuovo modello rispondente alla classe C-Typ indicata dall'Idflieg, ovvero aerei biposto armati destinati alla ricognizione aerea.\nSabersky-M\u00fcssigbrodt decise di disegnare un velivolo che, pur equipaggiato con lo stesso motore adottato dall'LVG C.V, un Benz Bz.IV da 200 PS (147 kW), appena entrato in servizio, riproponeva le dimensioni pi\u00f9 contenute dell'LVG C.II, abbandonando inoltre gli alettoni compensati introdotti nel C.V e dotando la cellula di un diverso impennaggio dalle superfici di maggior superficie.\nDurante le prove di volo il C.VI riusc\u00ec ad ottenere, in virt\u00f9 del minor peso e minore resistenza passiva, prestazioni superiori a quelle del C.V cos\u00ec da ottenere dall'Idflieg l'avvio alla produzione in serie.\nImpiego operativo.\nL'LVG C.VI venne utilizzato dai reparti della Luftstreitkr\u00e4fte dall'inizio del 1918 in missioni sia di ricognizione che di appoggio tattico. Proprio per le particolarit\u00e0 di queste ultime missioni, che esigevano voli a bassa quota ed a tiro del fuoco di terra, il radiatore, posizionato centralmente sopra l'ala superiore, quando era raggiunto dei proiettili nemici spruzzava sull'equipaggio acqua bollente, per questo alcuni esemplari vennero equipaggiati con radiatori sdoppiati posti sui lati della fusoliera.\nCon il termine del conflitto, dopo la ratifica del Trattato di Versailles del 1919 e le imposizioni pretese dalle nazioni della Triplice intesa, l'intera flotta di velivoli militari tedeschi venne requisita per essere assegnata alle nazioni vincitrici come parte del risarcimento dei danni subiti. L'aviazione dell'oramai smembrato Impero tedesco era stata drasticamente ridotta ed i voli, dopo un iniziale divieto imposto dalle potenze vincitrici, ripresero solo dopo qualche tempo limitatamente ai servizi di trasporto civile. La timida rinascita del mercato dell'aviazione nella neofondata Repubblica di Weimar indusse le compagnie aeree ad utilizzare pochi velivoli residuati bellici convertiti in aerei da trasporto passeggeri di linea.\nEsemplari attualmente esistenti.\nDegli oltre mille esemplari realizzati solo tre sono sopravvissuti allo smantellamento, esposti al pubblico come parte della collezione di musei aeronautici in Belgio, Francia e Regno Unito.\nCuriosit\u00e0.\nLo LVG C.VI fu l'aereo su cui vol\u00f2 per l'ultima volta Lothar von Richthofen, fratello di Manfred von Richthofen detto \"Barone Rosso\""}
{"id": "3294012", "revid": "339392", "url": "https://it.wikipedia.org/wiki?curid=3294012", "title": "Brigata Trasmissioni", "text": ""}
{"id": "3294013", "revid": "305524", "url": "https://it.wikipedia.org/wiki?curid=3294013", "title": "S-199", "text": ""}
{"id": "3294017", "revid": "1431409", "url": "https://it.wikipedia.org/wiki?curid=3294017", "title": "Rodrigo Moreno Machado", "text": "Biografia.\nNipote dell'ex calciatore Mazinho, \u00e8 il cugino di Thiago Alc\u00e1ntara e Rafinha, anch'essi calciatori.\nCaratteristiche tecniche.\nNel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nJolly offensivo, pu\u00f2 giocare come prima o seconda punta, in alternativa pu\u00f2 essere schierato anche come ala su entrambe le fasce. Nel Benfica era schierato come trequartista centrale alle spalle dell'unica punta Lima nel 4-2-3-1 di Jorge Jesus.\nCarriera.\nClub.\nReal Madrid.\nNato a Rio de Janeiro, Rodrigo si trasferisce in Spagna nella sua prima adolescenza, stabilendosi in Galizia dove inizia a giocare con il . Nel 2009 il Real Madrid lo acquista dal Celta Vigo; inizia la stagione giocando nella Juvenil A della squadra della capitale, tuttavia viene subito promosso nel Real Madrid B con cui disputa 22 partite segnando 6 gol.\nPrestito al Bolton.\nIl 31 agosto 2010 passa in prestito al Bolton, squadra inglese con cui disputa la Premier League debuttando il 24 ottobre contro il Wigan contro cui il 5 gennaio 2011 segna la sua unica rete in 17 presenze.\nBenfica.\nTerminata l'esperienza in Inghilterra, viene acquistato dal Benfica nell'ambito del trasferimento di F\u00e1bio Coentr\u00e3o al Real Madrid. Durante la prima stagione in Portogallo disputa 22 partite realizzando 9 gol. Il 22 agosto 2012 rinnova il proprio contratto fino al 2019.\nValencia.\nIl 23 luglio 2014 passa al Valencia con la formula del prestito. Il 15 giugno 2015 viene riscattato dal club spagnolo per 30 milioni di euro e firma un contratto quadriennale. Il 25 ottobre 2015, durante la partita persa contro l'Atletico Madrid (2-1), subisce la parziale rottura del legamento crociato posteriore del ginocchio sinistro, dovendo stare fuori almeno tre mesi.\nIl 25 maggio 2019 vince con il Valencia la Coppa del Re con il risultato di 2 a 1 contro il Barcellona segnando anche un gol di testa da distanza ravvicinata.\nLeeds.\nIl 25 agosto 2020 Valencia e Leeds United si accordano per il trasferimento del calciatore. Il passaggio alla compagine inglese viene finalizzato 4 giorni dopo. Per il calciatore il club spende 30 milioni di Euro, cifra record nella storia del club.\nNazionale.\nHa giocato con le nazionali giovanili spagnole dal 2009 al 2013; nel luglio 2012 viene convocato da Luis Milla per i Giochi della XXX Olimpiade per rappresentare la Nazionale olimpica di calcio della Spagna. L'anno successivo viene inserito nella lista dei 23 convocati da Julen Lopetegui per partecipare al Campionato europeo di calcio Under-21 2013 in Israele.\nNell'ottobre 2014 viene convocato per la prima volta dal CT Vicente del Bosque nella Nazionale maggiore per la partita di qualificazione all'Europeo 2016 del 12 ottobre seguente contro il , facendo il suo ingresso al minuto 82\u00ba sostituendo Diego Costa.\nIl 21 maggio 2018 viene incluso dal commissario tecnico della Spagna Lopetegui nella lista dei convocati per il Mondiale di Russia 2018, che per la nazionale spagnola si conclude allo stadio degli ottavi di finale, nei quali viene sconfitta ai rigori dai padroni di casa della Russia.\nIl 15 ottobre 2019 segna nel recupero la rete del definitivo 1-1 contro la Svezia che consente alla squadra di qualificarsi matematicamente a Euro 2020.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2021.\""}
{"id": "3294023", "revid": "2195284", "url": "https://it.wikipedia.org/wiki?curid=3294023", "title": "Daniele Garrone", "text": " \u00c8 uno dei maggiori esperti dell'Antico Testamento in Italia. Da ottobre 2021 \u00e8 Presidente della Federazione delle Chiese Evangeliche in Italia (FCEI).\nBiografia.\nStudi e ambiti di ricerca.\nGarrone \u00e8 cresciuto a Torino dove ha concluso gli studi liceali.\nDal 1974 al 1980 ha studiato teologia alla facolt\u00e0 valdese di teologia con un anno di intervallo (1978-1979) presso l'Universit\u00e0 di Heidelberg.\nDopo la consacrazione al ministero pastorale, \u00e8 stato pastore nella Chiesa valdese di Milano e Cinisello Balsamo fino al 1987. Dal 1988 \u00e8 professore ordinario di Antico Testamento alla facolt\u00e0 valdese di teologia di cui \u00e8 stato anche decano dal 2003 al 2010. \nHa fatto parte del gruppo dei traduttori dell'Antico Testamento in lingua corrente interconfessionale TILC (1976-1984), curando la traduzione di 1 Re e 2 Re, del Cantico dei Cantici e la revisione di: Salmi, Giosu\u00e8, Giudici, 1 e 2 Samuele, 1 e 2 Cronache.\n\u00c8 Membro della commissione consultiva per le relazioni ecumeniche della Tavola Valdese e vicepresidente della amicizia ebraico-cristiana di Roma. \u00c8 stato fino al 2012 presidente della Societ\u00e0 biblica in Italia e membro del comitato scientifico di Biblia oltre ad essere consulente di traduzione per i progetti di traduzione letteraria della Bibbia della Societ\u00e0 Biblica Britannica e Forestiera. Tra i suoi principali ambiti di ricerca la nuova critica del Pentateuco (in particolare sull'autorizzazione imperiale persiana nella redazione del Pentateuco) e il dialogo ebraico cristiano. \nTra le principali pubblicazioni, oltre alle traduzioni gi\u00e0 citate, \"I\"l poema biblico dell'amore tra uomo e donna. Il cantico dei cantici, introduzione, nuova versione dall'ebraico e note di Daniele Garrone, commento di Helmut Gollwitzer\", 2. ed., Torino, Claudiana 2004 e \"Il Miserere. Salmo 51\"\", Genova, Marietti 1992.\n\u00c8 stato anche consulente della Lux Vide e della RAI per il colossale progetto Le storie della Bibbia.\nNote personali.\nGarrone \u00e8 sposato con Maria Bonafede, che \u00e8 stata moderatore della Tavola Valdese dal 2005 al 2012. Ha un figlio.\nPosizioni etiche.\nGarrone \u00e8 noto per le sue posizioni etiche molto liberali su omosessualit\u00e0, fine vita, metodi anticoncezionali e ruolo delle donne nella societ\u00e0."}
{"id": "3294028", "revid": "599013", "url": "https://it.wikipedia.org/wiki?curid=3294028", "title": "Marcos Alonso Mendoza", "text": "Biografia.\n\u00c8 figlio dell'ex-calciatore Marcos Alonso Pe\u00f1a e nipote di Marquitos.\nIl 3 maggio 2011 ha provocato un incidente d'auto a Madrid, in seguito al quale gli \u00e8 stato riscontrato un tasso alcolico nel sangue pari a 0.93\u00a0mg/l: il giocatore ventenne ha perso il controllo dell'auto finendo contro un muro, ed ha riportato ferite lievi, mentre tre passeggeri a bordo del mezzo sono rimasti feriti gravemente ed un quarto, una ragazza, \u00e8 deceduto per via del violento impatto contro il finestrino posteriore. Il processo si \u00e8 concluso nel 2016, quando la condanna iniziale a 21 mesi \u00e8 stata sostituita da una sanzione di 61.000 euro e la sospensione della patente per 3 anni e 4 mesi.\nCaratteristiche tecniche.\n\u00c8 un terzino sinistro di piede mancino, dotato di un grande fisico e con il vizio del gol, possiede una buona abilit\u00e0 soprattutto nei calci piazzati. Pu\u00f2 giocare sia come esterno basso di una difesa a quattro sia come centrocampista sinistro in una mediana a cinque. A partire dalla stagione 2014 \u00e8 stato provato anche come centrale sinistro di una difesa a 3.\nCarriera.\nClub.\nReal Madrid e Bolton.\nInizia la carriera nella cantera del Real Madrid, esordendo in prima squadra nella 30\u00aa giornata della Liga 2009-2010, in Racing Santander-Real Madrid (0-2).\nIl 27 luglio 2010 si trasferisce al Bolton, squadra del campionato inglese, dove gioca per tre stagioni (le prime due in Premier League e la terza in Championship), in cui ha raccolto 35 presenze e 5 gol.\nFiorentina e prestito al Sunderland.\nRimasto svincolato dal Bolton, il 31 maggio 2013 passa alla societ\u00e0 italiana della Fiorentina, firmando un contratto fino al 30 giugno 2016. Esordisce in maglia viola il 22 agosto nella trasferta di Europa League contro il Grasshoppers. Il 26 agosto seguente fa il debutto in Serie A durante Fiorentina-Catania (2-1), subentrando a Manuel Pasqual al 76\u00ba. Gioca titolare in 5 delle sei gare della fase a gironi di Europa League, mentre nella massima serie colleziona solo altre due presenze nell'anno solare.\nNel mercato di gennaio, visto lo scarso utilizzo in Serie A si trasferisce in prestito al Sunderland in Premier League, dove rimane fino a fine stagione, collezionando ottime prestazioni che lo fanno crescere in vista della nuova esperienza fiorentina. Durante l'esperienza inglese disputa la finale di League Cup persa contro il Manchester City. Nonostante la volont\u00e0 del club inglese di trattenerlo, fa ritorno a Firenze.\nAl contrario della precedente stagione, il tecnico Vincenzo Montella punta molto su di lui facendolo scendere in campo in 17 delle 19 gare del girone d'andata della Serie A 2014-2015. Ad inizio 2015, complice qualche gara sottotono, comincia per\u00f2 a essere escluso dai titolari e nella seconda parte di stagione colleziona solo 5 presenze in campionato. Gioca invece tutte le gare internazionali dei viola, dai sedicesimi fino alle semifinali, segnando il primo gol con la maglia viola il 19 marzo 2015 proprio in una partita di Europa League: Roma-Fiorentina (0-3).\nIl suo primo gol in Serie A lo segna alla penultima giornata del campionato, il 24 maggio 2015, contro il Palermo, dopo appena 10 minuti dal suo ingresso in campo.\nInizia la stagione di Serie A 2015-2016 nel migliore dei modi: il 23 agosto 2015 in occasione della prima giornata di campionato contro il , sigla il gol del momentaneo 1-0 con una straordinaria punizione dai 25 metri. La partita terminer\u00e0 2-0 per i viola. Si ripete una settimana pi\u00f9 tardi sul campo del siglando anche in questo caso il gol del momentaneo 0-1, in una partita che termina 3-1 per i granata con alcune polemiche relative alla sua esultanza.\nChelsea.\nIl 31 agosto 2016 viene acquistato a titolo definitivo dal Chelsea per circa 26 milioni di euro, tornando in tal modo a giocare in Premier League. Al termine della stagione mette insieme 31 partite e 6 gol e soprattutto conquista la sua prima Premier League risultando uno dei migliori acquisti dei Blues.\nIl 12 agosto 2017 inizia la sua seconda stagione a Londra scendendo in campo da titolare nel match casalingo con il Burnley e venendo ammonito dopo pochi minuti. Il 20 dello stesso mese realizza la sua prima doppietta con la casacca del Chelsea, di cui un gol su punizione, decidendo la sfida in casa contro il Tottenham a Wembley, battuto per 2-1.\nNazionale.\nHa giocato tre partite nel 2009 con l'Under-19 spagnola.\nNel marzo 2018 riceve dal commissario tecnico Julen Lopetegui la sua prima convocazione nella nazionale maggiore, per le due amichevoli in programma il 23 e 27 dello stesso mese, rispettivamente contro Germania e Argentina, esordendo contro quest'ultima.\nStatistiche.\nPresenze e reti nei club.\n\"Statistiche aggiornate al 12 ottobre 2021.\""}
{"id": "3294035", "revid": "124123", "url": "https://it.wikipedia.org/wiki?curid=3294035", "title": "Chuck McKinley", "text": "Carriera.\nMcKinley non era particolarmente dotato fisicamente essendo alto 1.72 m per 70 kili ma, a differenza di Bobby Riggs e altri tennisti non particolarmente alti dell'epoca, non decise di puntare su un gioco veloce ma invece su colpi aggressivi e potenti. Bill Talbert disse di McKinley: \"Non c'\u00e8 nulla che non pu\u00f2 fare sul campo, ha tutti i colpi. \u00c8 veloce. \u00c8 potente. Ha dei riflessi meravigliosi. Ha una vista da falco, riesce a vedere la palla come nessun altro durante una partita\".\nViene ricordato principalmente per aver vinto il Torneo di Wimbledon 1963 contro Fred Stolle e per aver portato il tennis americano ai massimi livelli durante un periodo dominato principalmente da tennisti australiani.\nHa ottenuto la vittoria nel singolare maschile a Wimbledon senza perdere un set in tutto il torneo. A Wimbledon raggiunse una finale gi\u00e0 nel 1961 dove per\u00f2 venne sconfitto in tre set da Rod Laver.\nInsieme a Dennis Ralston, suo rivale ai tempi del college, vinse la Coppa Davis 1963 interrompendo una serie di otto vittorie per l'Australia. Sempre con Ralston raggiunse per quattro volte consecutive la finale nel doppio maschile agli U.S. National Championships a partire dal 1961. Nelle prime tre finali si scontrarono con i messicani Rafael Osuna e Antonio Palafox vincendo nel 1961 e nel 1963 ma perdendo in cinque set la finale del 1962. Nel 1964 si scontrano in finale con gli inglesi Mike Sangster e Graham Stilwell e vincono il loro terzo e ultimo titolo nel doppio maschile.\n\u00c8 stato inserito nella International Tennis Hall of Fame nel 1986, lo stesso anno della sua morte, dovuta all'et\u00e0 di 45 anni a seguito di un tumore cerebrale."}
{"id": "3294037", "revid": "729019", "url": "https://it.wikipedia.org/wiki?curid=3294037", "title": "New Zealand Army", "text": "L'Esercito Neozelandese (in inglese New Zealand Army, in m\u0101ori \"Ng\u0101ti Tumatauenga\" cio\u00e8, letteralmente, \"trib\u00f9 del dio della guerra\") \u00e8 la forza armata terrestre della Nuova Zelanda, parte integrante della New Zealand Defence Force.\nSebbene il New Zealand Army sia stato ufficialmente istituito con questa denominazione nel 1950, le prime formazioni militari regolari neozelandesi risalgono tuttavia al 1886, quando la nazione era ancora una colonia britannica; da allora, le forze dell'esercito neozelandese sono state coinvolte in numerosi conflitti, dalla seconda guerra boera alla prima e seconda guerra mondiale, dalla guerra di Corea fino alla guerra del Vietnam e al recente conflitto in Afghanistan. Le forze terrestri neozelandesi sono inoltre molto attive nel campo delle missioni di peacekeeping, sia in ambito ONU che sotto l'egida di altre organizzazioni internazionali. Storicamente, \u00e8 molto stretta la collaborazione tra l'esercito neozelandese e le altre forze terrestri dei paesi del Commonwealth, ed in particolare con l'Australian Army.\nStoria.\nLe origini.\nLa prima formazione militare organizzata composta da nativi neozelandesi (sia bianchi che m\u0101ori) venne istituita il 25 marzo 1845: questa \"milizia neozelandese\" (New Zealand Militia o semplicemente \"Militia\") era una forza di volontari su base territoriale, tenuta a livelli minimi in tempo di pace e portata a pieno organico solo in caso di gravi emergenze. Varie unit\u00e0 della milizia vennero impiegate fin dall'inizio per appoggiare le forze militari britanniche nelle frammentarie guerre m\u0101ori tra il 1845 ed il 1872, contro le popolazioni indigene ribelli; la milizia venne poi trasformata nel corpo dei \"Volontari\" (Volunteers) nel 1858.\nAltre forze pi\u00f9 \"regolari\", in servizio permanente anche in tempo di pace, vennero formate negli anni successivi: i \"Forest Ranger\" (un'unit\u00e0 creata nel 1863 con volontari maori ed impiegata, prevalentemente con tattiche di guerriglia, come forza di scout per la protezione delle linee di comunicazione e degli insediamenti civili pi\u00f9 remoti), ma soprattutto la Colonial Defence Force (\"Forza di difesa coloniale\"), creata il 5 maggio 1863 con una forza autorizzata di 500 uomini reclutati per un servizio di tre anni, e considerata la vera antesignana del moderno esercito regolare neozelandese; a partire dal 1865, queste forze iniziarono a sostituire i contingenti imperiali nella conduzione delle operazioni militari contro i maori ribelli, e le ultime forze militari britanniche lasciarono il territorio neozelandese nel febbraio del 1870. Nel 1867, la Colonial Defence Force ed i Ranger vennero fusi con la forza di polizia neozelandese, la Armed Constabulary (antesignana della moderna New Zealand Police), che per i successivi venti anni rimase l'unica forza armata permanente della nazione, responsabile sia delle attivit\u00e0 militari che del mantenimento dell'ordine pubblico; le funzioni militari passarono poi nel 1886 ad una formazione apposita, la New Zealand Permanent Militia, rinominata Permanent Force nel 1902. I Volunteers, invece, vennero riorganizzati come forza di riserva per la Permanent Force e ridenominati \"Territorial Force\": questa forza era responsabile unicamente della difesa territoriale e non poteva prestare servizio oltremare, salvo che i suoi componenti si offrissero volontari.\nIl primo impiego fuori dal territorio nazionale di soldati neozelandesi si ebbe nel 1899: il 28 settembre il parlamento neozelandese, su proposta del primo ministro Richard Seddon, approv\u00f2 l'invio di un contingente di fucilieri a cavallo in appoggio alle forze britanniche schierate in Sudafrica, di l\u00ec a pochi giorni impegnate nella seconda guerra boera; il reclutamento del contingente venne limitato agli uomini gi\u00e0 membri della Permanent Militia o dei Volunteers. I 215 uomini del primo contingente raggiunsero il Sudafrica il 23 novembre 1899, scontrandosi poi per la prima volta con le forze boere il 9 dicembre seguente nei pressi di Jasfontein. Nei mesi successivi arrivarono dalla Nuova Zelanda altri due contingenti di volontari, ed a met\u00e0 maggio del 1900 le tre formazioni vennero raccolte in un unico reggimento, che si distinse durante l'avanzata britannica su Johannesburg e Pretoria. Sul finire del 1900, il reggimento neozelandese venne rimpatriato e sostituito da un quarto e quinto contingente di volontari, a loro volta sostituiti da un sesto, settimo ed ottavo contingente sul finire del 1901: tutte queste forze vennero intensamente impiegate nel contrastare le azioni di guerriglia delle restanti forze boere. Le forze neozelandesi vennero rimpatriate nel giugno del 1902, dopo la fine delle ostilit\u00e0: un totale di circa 6.500 soldati neozelandesi prese parte al conflitto con i vari contingenti, e di questi 228 rimasero uccisi in azione o a causa di incidenti.\nLa prima guerra mondiale.\nLa Nuova Zelanda dichiar\u00f2 guerra all'Impero tedesco il 5 agosto 1914, imitando il Regno Unito e gli altri dominions; il governo neozelandese si impegn\u00f2 fin da principio nelle ostilit\u00e0, prima inviando un piccolo distaccamento ad occupare la colonia tedesca di Samoa il 29 agosto 1914, e poi offrendo al Regno Unito un contingente di 8.500 volontari (divisi in una brigata di fanteria ed una di cavalleria) per il servizio oltremare. La \"New Zealand Expeditionary Force\" sbarc\u00f2 in Egitto il 3 dicembre 1914, sotto il comando del generale Alexander Godley; poich\u00e9 il contingente era troppo piccolo per dare vita ad una divisione autonoma, esso venne inserito nel pi\u00f9 ampio contingente australiano, dando vita all'\"Australian and New Zealand Army Corps\" o ANZAC: in particolare, la brigata di fanteria venne inquadrata con la 4\u00aa Brigata fanteria australiana nella New Zealand and Australian Division, mentre la brigata montata fu integrata nella cavalleria del corpo.\nIl 25 aprile 1915, l'ANZAC sbarc\u00f2 sulla penisola di Gallipoli, nell'odierna Turchia, prendendo cos\u00ec parte alla campagna dei Dardanelli contro l'Impero ottomano; praticamente isolate dal resto del contingente alleato, sbarcato pi\u00f9 a sud, le forze australiane e neozelandesi tennero la precaria posizione per molti mesi, venendo impegnate in sanguinosi scontri con le forze ottomane. Bench\u00e9 composto da truppe di nuova formazione e praticamente prive di esperienza bellica, l'ANZAC si distinse nei combattimenti, dimostrandosi il miglior contingente delle forze alleate impiegate nella campagna; le truppe alleate vennero poi ritirate dalla penisola ai primi di gennaio del 1916: il contingente neozelandese usc\u00ec semidistrutto dalla inconcludente campagna, con la perdita dell'87% degli effettivi tra morti e feriti.\nLe truppe neozelandesi vennero ritirate in Egitto per essere riorganizzate: l'arrivo di nuovi reparti dalla madrepatria (dove il 1\u00ba agosto 1916 venne introdotta, non senza polemiche, la coscrizione obbligatoria) rese possibile la creazione di un'intera divisione neozelandese che, inserita nel II Corpo dell'ANZAC, venne inviata sul fronte occidentale nell'aprile del 1916. Qui le truppe neozelandesi si batterono con onore fino alla fine delle ostilit\u00e0, distinguendosi in particolare durante le battaglie di Messines (7 giugno 1917), di Passchendaele (31 luglio - 6 novembre 1917), e nell'offensiva dei cento giorni (8 agosto - 11 novembre 1918). Le unit\u00e0 a cavallo rimasero invece in Egitto dove, inquadrate insieme alle omologhe unit\u00e0 australiane, vennero impiegate nella campagna del Sinai e della Palestina fino all'ottobre del 1918.\nSu una popolazione anteguerra di poco pi\u00f9 di un milione di abitanti, i neozelandesi arruolarono nel corso della prima guerra mondiale circa 120.000 soldati (tra cui 2.227 maori e 458 nativi delle isole del Pacifico), e di questi 103.000 vennero inviati oltreoceano; le perdite ammontarono a 18.500 morti e 50.000 feriti (altre fonti riportano la cifra di 16.697 morti e 41.317 feriti). Dopo aver svolto funzioni di truppe d'occupazione in Renania, la divisione neozelandese venne sciolta il 25 marzo 1919 ed i suoi effettivi rimpatriati.\nLa seconda guerra mondiale.\nNel periodo tra le due guerre mondiali la Permanent Force venne tenuta ad un organico minimo, ma quando il 3 settembre 1939 la Nuova Zelanda segu\u00ec il Regno Unito e la Francia nella dichiarazione di guerra alla Germania nazista, migliaia di neozelandesi si offrirono volontari per prestare servizio in Europa; nel giro di pochi mesi venne assemblata una seconda \"New Zealand Expeditionary Force\" che, divisa in pi\u00f9 scaglioni, part\u00ec alla volta della Gran Bretagna nel dicembre del 1939. Le forze neozelandesi vennero organizzate in tre brigate di fanteria, riunite poi nel marzo del 1941 in un'unica divisione, la 2nd New Zealand Division sotto il generale Bernard Freyberg; la divisione venne inviata nel settore del Mediterraneo, dove partecip\u00f2 alla campagna di Grecia nell'aprile del 1941, e soprattutto alla battaglia di Creta nel maggio seguente, dove sub\u00ec pesanti perdite.\nRitirata in Egitto per essere riorganizzata, la divisione venne poi impiegata nella campagna del Nordafrica come parte dell'Ottava armata britannica, prendendo parte all'operazione Crusader (novembre-dicembre 1941), alla battaglia di Ain el-Gazala (maggio-giugno 1942), e soprattutto alla seconda battaglia di El Alamein (ottobre-novembre 1942); la divisione concluse poi il suo ciclo di operazioni nordafricane partecipando alla campagna di Tunisia (novembre 1942-maggio 1943). L'alto tasso di perdite subito nelle campagne africane spinse il governo neozelandese a dotare la divisione di mezzi corazzati, e nella seconda met\u00e0 del 1943 la 4\u00aa Brigata fanteria venne dotata di carri armati M4 Sherman; con questa nuova conformazione, la divisione prese parte alla campagna d'Italia, sbarcando a Taranto il 9 ottobre 1943 e venendo subito intensamente impiegata nella seconda e terza battaglia di Cassino (rispettivamente 15 - 17 febbraio 1944, e 15 - 22 marzo 1944), durante le quali si mise in luce il 28th (M\u0101ori) Battalion; per l'occasione, la divisione venne unita alla 4\u00aa Divisione fanteria indiana ed alla 78\u00aa Divisione fanteria britannica per dare vita al II Corpo d'armata neozelandese sotto il generale Freyberg, formazione che tuttavia venne sciolta al termine della battaglia. La divisione continu\u00f2 ad operare in Italia fino alla fine del conflitto in Europa; l'ultima sua importante azione fu la liberazione di Trieste il 2 maggio 1945.\nL'entrata in guerra del Giappone il 7 dicembre 1941 apr\u00ec un secondo fronte di guerra nel Pacifico; al contrario dell'Australia, che decise di richiamare il grosso delle sue forze dal teatro africano per difendere i propri confini dai nuovi nemici, il governo neozelandese scelse di lasciare la 2\u00aa Divisione nel Nordafrica e di allestire nuove forze in patria con cui combattere nel Pacifico. La 3rd New Zealand Division venne quindi attivata nel maggio del 1942 sotto il generale Harold Eric Barrowclough, riunendo vari reparti precedentemente inviati nelle Figi; la divisione prese parte alla campagna delle isole Salomone a partire dal settembre del 1943, combattendo a fianco di varie altre unit\u00e0 australiane e statunitensi. I costi per mantenere operative due divisioni si rivelarono per\u00f2 troppo elevati per la piccola nazione, alle prese con una grave carenza di manodopera per il settore industriale; d'accordo con gli alleati, il governo neozelandese ritir\u00f2 la 3\u00aa Divisione dal fronte del Pacifico nel giugno del 1944, sciogliendola formalmente il 20 ottobre seguente.\nOltre alle due divisioni, altre forze terrestri neozelandesi vennero impiegate nel corso del conflitto: tre ulteriori divisioni di fanteria vennero create nel 1942 per la difesa nazionale, ma tutte vennero sciolte all'inizio del 1943 quando la minaccia di un'invasione giapponese tramont\u00f2 definitivamente; diversi volontari neozelandesi prestarono poi servizio in due unit\u00e0 di forze speciali alleate: il Long Range Desert Group in Nordafrica e la Z Special Unit sul fronte del Pacifico. Un totale di 194.000 uomini e 10.000 donne servirono nelle forze armate neozelandesi durante il conflitto, e di questi 140.000 vennero inviati fuori dal territorio nazionale; le perdite neozelandesi ammontarono a 6.839 morti e 16.543 feriti.\nDal dopoguerra ad oggi.\nDalla conclusione del secondo conflitto mondiale, le truppe terrestri neozelandesi (a partire dal 1950 ufficialmente denominate \"New Zealand Army\") vennero impiegate svariate volte fuori dai confini nazionali. Sul finire del dicembre del 1950, una piccola unit\u00e0 di un migliaio di uomini (la KAYFORCE) venne inviata a prendere parte alla guerra di Corea, integrata all'interno di una brigata composta da truppe britanniche, australiane, canadesi ed indiane; le truppe neozelandesi rimasero in Corea fino alla fine del conflitto, venendo ritirate solo nel 1957. Le perdite ammontarono a 33 uomini uccisi e 79 feriti.\nUn altro piccolo contingente terrestre neozelandese prese parte, a partire dal gennaio del 1956, alla cosiddetta \"emergenza malese\", ovvero l'insieme delle attivit\u00e0 di contrasto alla guerriglia comunista della Malaysia portate avanti da un contingente del Commonwealth; i circa 1.300 neozelandesi che si alternarono nell'operazione vennero tutti ritirati nel luglio del 1960, dopo la vittoriosa conclusione delle ostilit\u00e0. L'operazione vide anche il primo impiego operativo del New Zealand Special Air Service (NZSAS), la prima unit\u00e0 di forze speciali dell'esercito neozelandese creata appena l'anno precedente sul modello dell'omologa unit\u00e0 britannica. Truppe neozelandesi tornarono ad operare nel territorio malese nel novembre del 1963, durante il periodo della \"Konfrontasi\" tra Malaysia ed Indonesia: unit\u00e0 di fanteria neozelandesi e distaccamenti dell'NZSAS si unirono alle forze del Commonwealth schierate nella regione malese del Sarawak, al fine di respingere gli sconfinamenti delle forze indonesiane; le truppe neozelandesi vennero ritirate alla conclusione degli scontri, nel maggio del 1966.\nCome membro della SEATO, la Nuova Zelanda inizi\u00f2 ad inviare contingenti militari in appoggio al Vietnam del Sud nel giugno del 1964: inizialmente composto da un'unit\u00e0 di genieri, il distaccamento neozelandese venne ampliato con l'invio di una batteria d'artiglieria, due compagnie di fucilieri ed un plotone dell'NZSAS, ed integrato nella pi\u00f9 ampia 1st Australian Task Force. Il coinvolgimento delle truppe neozelandesi nella guerra del Vietnam provoc\u00f2 forti proteste in patria, e tutte le truppe vennero ritirate nel dicembre del 1972; un totale di 3.500 militari neozelandesi si alternarono in Vietnam, con un picco di 543 presenze nel 1968 e subendo la perdita di 37 uomini uccisi e 187 feriti.\nPiccoli distaccamenti dell'esercito neozelandese vennero impiegati anche in un numero considerevole di operazioni di peacekeeping e di mantenimento della pace, sia in ambito ONU (come l'UNTSO al confine israelo-libanese nel 1948, l'UNMOGIP in Kashmir nel 1951, l'UNIIMOG al confine tra Iraq ed Iran nel 1988, l'UNTAG in Namibia nel 1989, l'UNPROFOR in Bosnia e l'UNOSOM I in Somalia nel 1992, ed altre), che in ambito del Commonwealth (l'Operazione Midford nella Rhodesia Meridionale nel 1980) e di altre organizzazioni internazionali (la Multinational Force and Observers nel Sinai nel 1978, e la RAMSI nelle isole Salomone nel 2003). La missione INTERFET a Timor Est, tra il giugno del 1999 ed il dicembre del 2002, vide l'alternarsi di quasi 6.000 militari neozelandesi, il maggior coinvolgimento militare del paese all'estero dalla fine della seconda guerra mondiale.\nTruppe dell'esercito neozelandese vennero impiegate in Afghanistan a partire dal marzo del 2002, nell'ambito della missione ISAF; tuttora, la Nuova Zelanda mantiene un distaccamento di circa 200 uomini nel paese, ed ha assunto il comando del Provincial Reconstruction Team di Bamiyan nel settembre del 2003. Ad oggi (2010) un militare neozelandese \u00e8 stato ucciso in combattimento ed altri due feriti.\nStruttura.\nIl New Zealand Army \u00e8 comandato dal capo di stato maggiore dell'esercito (\"Chief of the General Staff\"), generalmente un maggior generale; l'attuale capo di stato maggiore \u00e8 il maggior generale Richard Rhys Jones, entrato in carica nel dicembre del 2010. Il capo di stato maggiore dell'esercito ricopre anche la funzione di \"Comandante delle forze neozelandesi congiunte\" (\"Commander Joint Forces New Zealand\" o COMJFNZ), ed in questa veste \u00e8 responsabile del coordinamento tra le tre forze armate nazionali.\nEquipaggiamenti principali.\nArma standard della fanteria neozelandese \u00e8 il fucile d'assalto austriaco IW Steyr 5,56 mm, nella versione F88 Austeyr prodotta in Australia; l'arma, in dotazione dal 1988, ha rimpiazzato il fucile d'assalto britannico/australiano L1A1, precedentemente in dotazione dal 1958. Tra le armi leggere, molto diffuse sono anche le pistole SIG Sauer P226 da 9\u00a0mm, in dotazione dal 1992.\nNel campo delle armi d'appoggio, sono molto diffuse le mitragliatrici FN MAG da 7,62\u00a0mm e le FN Minimi C9 da 5,56\u00a0mm, come pure le pi\u00f9 anziane mitragliatrici statunitensi Browning M2 calibro .50 BMG; per il supporto di fuoco, sono impiegati mortai britannici L16 81mm Mortar, mentre il reggimento d'artiglieria dispone anche di alcuni cannoni L118 Light Gun da 105\u00a0mm. Arma anticarro standard \u00e8 il lanciarazzi svedese Carl Gustav calibro 84\u00a0mm, anche se recentemente \u00e8 stato introdotto in servizio anche il FGM-148 Javelin statunitense; per la difesa antiaerea ravvicinata, \u00e8 utilizzato il missile MBDA Mistral di progettazione francese.\nL'esercito non dispone di carri armati, ma le unit\u00e0 meccanizzate sono dotate di un certo numero di veicoli blindati NZLAV, versione locale del blindato canadese LAV III, che dal 2004 hanno completamente sostituito i vecchi M113 di produzione statunitense; nel campo dei veicoli leggeri, molto diffusi sono gli autocarri 4x4 Pinzgauer High Mobility All-Terrain Vehicle britannici, disponibili in varie versioni specializzate (centro comando, ambulanza, trasporto munizioni, ...)."}
{"id": "3294040", "revid": "288031", "url": "https://it.wikipedia.org/wiki?curid=3294040", "title": "Baratynskij", "text": ""}
{"id": "3294041", "revid": "729019", "url": "https://it.wikipedia.org/wiki?curid=3294041", "title": "Stazione di Montagnana", "text": "La stazione di Montagnana \u00e8 una stazione ferroviaria della linea Mantova \u2013 Monselice, situata nel comune di Montagnana in Veneto.\nStrutture e impianti.\nIl fabbricato viaggiatori si sviluppa su due livelli. Al 2014, la stazione \u00e8 impresenziata e al suo interno sono situati un bar e la sede locale della Protezione Civile. Il primo piano \u00e8 occupato da un'abitazione privata. \nA lato della stazione, lato Mantova, gli edifici un tempo adibiti a magazzino per materiali ed attrezzature per il servizio di manutenzione della linea, sono attualmente occupati dalla sede di un'associazione sportiva.\nAll'interno di una sala del bar \u00e8 visibile la targa commemorativa del centenario della linea, affissa nel 1985 il giorno dei festeggiamenti.\nIl piazzale \u00e8 dotato di tre binari. Il binario 1 \u00e8 quello di corsa, mentre il secondo viene utilizzato per gli incroci e le precedenze. Il terzo binario, un tempo passante, \u00e8 stato modificato a seguito dell'attivazione di un deviatoio da 60\u00a0km/h lato Monselice e reso tronco. Viene utilizzato per la sosta temporanea di draisine ferroviarie, veicoli di servizio e treni cantiere.\nLo scalo merci risulta da tempo non utilizzato, ma ancora fornito di un magazzino merci con rifiniture in legno. Nei pressi del fabbricato viaggiatori spicca una torre dell'acqua in muratura, per il rifornimento delle colonne idriche per le locomotive a vapore.\nLa gestione degli impianti \u00e8 affidata a Rete Ferroviaria Italiana (RFI).\nMovimento.\nIl servizio viaggiatori \u00e8 effettuato da Trenitalia e da Sistemi Territoriali.\nInterscambi.\n\u00c8 presente un parcheggio nel piazzale antistante il fabbricato viaggiatori. A poca distanza si trovano le fermate delle autolinee interurbane di ATV, Busitalia-Sita Nord e SVT."}
{"id": "3294045", "revid": "767487", "url": "https://it.wikipedia.org/wiki?curid=3294045", "title": "Fed Cup 2011 Gruppo Mondiale", "text": "Il Gruppo Mondiale 2011 \u00e8 il massimo livello di competizione della Fed Cup 2011. Solo le otto squadre partecipanti al Gruppo Mondiale possono infatti ambire ad alzare il trofeo della Fed Cup. Le quattro squadre sconfitte nel primo turno (i quarti di finale) disputano gli spareggi per tentare di rimanere nel Gruppo Mondiale anche nell'edizione successiva."}
{"id": "3294047", "revid": "1776082", "url": "https://it.wikipedia.org/wiki?curid=3294047", "title": "Du wahrer Gott und Davids Sohn", "text": "Du wahrer Gott und Davids Sohn (in tedesco, \"Tu vero dio e figlio di Davide\") BWV 23 \u00e8 una cantata di Johann Sebastian Bach.\nStoria.\nLa cantata \"Du wahrer Gott und Davids Sohn\" venne composta da Bach a K\u00f6then fra il 1717 ed il 1723 per la Domenica di Quinquagesima come esame (insieme alla \"Jesus nahm zu sich die Zw\u00f6lfe\" BWV 22) per l'assunzione come \"kantor\" della chiesa di San Tommaso a Lipsia. L'opera venne eseguita il 7 febbraio 1723 ed il 20 febbraio 1724.\nIl testo della cantata \u00e8 di autore sconosciuto.\nStruttura.\nLa \"Du wahrer Gott und Davids Sohn\" \u00e8 scritta per soprano solista, contralto solista, tenore solista, basso solista, coro, trombone I, II e III, cornetto, violino I e II, oboe I e II, viola e basso continuo ed \u00e8 suddivisa in quattro movimenti:"}
{"id": "3294052", "revid": "1543377", "url": "https://it.wikipedia.org/wiki?curid=3294052", "title": "Benz Bz.IV", "text": "Il Benz Bz.IV era un motore aeronautico a 6 cilindri in linea raffreddato ad acqua prodotto dall'azienda tedesco imperiale Benz Flugmotoren, divisione aeronautica della Benz &amp; Cie., negli anni dieci del XX secolo e destinato ad equipaggiare velivoli da combattimento.\nStoria del progetto.\nNel 1914, le esigenze belliche dovute allo scoppio della prima guerra mondiale crearono l'esigenza di sviluppare nuovi motori aeronautici per equipaggiare i velivoli da combattimento che sarebbero stati impiegati nel conflitto. L'Idflieg emise in tal senso una categorizzazione che assegnava la designazione in numeri romani in base alla fascia di potenza e richiedendo alle aziende meccaniche di fornire nuovi modelli che sarebbero poi stati impiegati nelle varie classi di velivoli. Il \"Gruppe IV\" era quello assegnato ai motori nella fascia di potenza tra i 200 ed i 299 cavalli vapore (PS).\nNel 1917 la Benz, per rispondere a quelle specifiche, svilupp\u00f2 un nuovo motore basandosi sul precedente Bz.III. La maggior potenza era stata ottenuta modificando il valore di alesaggio, portato da 140\u00a0mm a 145\u00a0mm, e che innalzava la cilindrata complessiva a 18,83 L. Il modello, identificato dalle convenzioni di designazione Idflieg Bz.IV, era in grado di sviluppare una potenza tra i 200 PS (147 kW) ed i 230 PS (169\u00a0kW).\nL'unit\u00e0 venne ampiamente utilizzata principalmente su velivoli C-Typ, ricognitori biposto armati, nelle ultime fasi del conflitto."}
{"id": "3294066", "revid": "767487", "url": "https://it.wikipedia.org/wiki?curid=3294066", "title": "Fed Cup 2011 Gruppo Mondiale II", "text": "Il Gruppo Mondiale II 2011 \u00e8 il secondo livello di competizione della Fed Cup 2011, impropriamente detto \"serie B\". I vincitori dei 4 confronti avanzano agli spareggi per il Gruppo Mondiale, mentre gli sconfitti si giocano la permanenza nella categoria attraverso gli spareggi per il Gruppo Mondiale II."}
{"id": "3294077", "revid": "767487", "url": "https://it.wikipedia.org/wiki?curid=3294077", "title": "Private Parts", "text": "Private Parts \u00e8 un film del 1997 diretto da Betty Thomas, biografia del celebre deejay statunitense Howard Stern.\nTrama.\nHoward Stern comincia la sua carriera di deejay all'epoca del college, facendosi subito notare per il suo stile un po' bizzarro, fino a quando non comincia a lavorare per delle radio private pi\u00f9 o meno note. \u00c8 in questo periodo che le trasmissioni di Stern cominciano ad essere provocatorie e senza inibizioni, parlando di sesso e di tab\u00f9; il suo personaggio, quantomeno bizzarro, gli dona una certa popolarit\u00e0 e lo porta ad essere notato da un grandissimo network nazionale, la NBC.\nEd \u00e8 proprio con la NBC che Stern diventa un vero e proprio fenomeno nazionale. La sua trasgressiva trasmissione, a volte al limite del pornografico, lo rende un personaggio amato e odiato, ma ormai importante e redditizio, nonostante gli stessi dirigenti della NBC non facciano altro che rendere difficile la vita a Stern e ai suoi strampalati collaboratori radiofonici."}
{"id": "3294080", "revid": "15756", "url": "https://it.wikipedia.org/wiki?curid=3294080", "title": "Maria Moninckx", "text": "Biografia.\nEra figlia del pittore Johannes Moninckx (1647-?) e di Ariaentje Pieters. La sua data di nascita \u00e8 incerta in seguito ad una discrepanza tra gli atti di nascita e di matrimonio: risulta infatti che il 22 aprile 1673 nacque all'Aia una Maria Moninckx, ma ella dichiar\u00f2 al momento del matrimonio, avvenuto il 18 aprile 1723 con il quarantaseienne uomo d'affari Martinus de la Ruel, di avere 47 anni.\n\u00c8 possibile che la bambina nata nel 1673 fosse una sorella maggiore morta in tenera et\u00e0.\nMaria, dunque, apparteneva ad una dinastia di pittori e pittrici: i nonni erano Cornelis Moninckx e Maria Ter Borch, sorella di Gesina ter Borch, figlia di Gerard ter Borch, la zia Machtelt Moninckx aveva sposato Paul Dinant, lo zio Pieter Moninckx aveva sposato Judith van Nieulandt, erede di una dinastia di pittori. Persino il marito Martinus de la Ruel proveniva da una famiglia di artisti.\nAnch'ella quindi si dedic\u00f2 a questa professione. Lavor\u00f2 come pittrice floreale assieme a Jan Moninckx (1653-1708), il cui rapporto di parentela con Maria non \u00e8 noto.\nInoltre esegu\u00ec 101 illustrazioni per l'Atlante Moninckx, un atlante contenente acquerelli riproducenti piante e fiori dell'Orto botanico di Amsterdam (1686-1749), collaborando con Alida Withoos, Johanna Herolt-Graff e lo stesso Jan Moninckx, che realizz\u00f2 la maggior parte dei disegni. Furono eseguiti in totale 425 acquerelli di piante esotiche provenienti dall'Asia, Sud America e Sudafrica. Questi acquerelli furono in parte utilizzati come modelli per i fogli stampati nel catalogo in due volumi delle piante dell'Orto botanico di Amsterdam, il \"Horti Medici Amstelodamensis rariorum historia plantarum\" di Jan e Caspar Commelin.\nIl pagamento del lavoro avvenne quasi esclusivamente tramite Jan Moninckx e consisteva di quattro fiorini per disegno. Risultano solo due pagamenti fatti direttamente a Maria, rispettivamente di dodici fiorini nel 1709 e di otto nel 1724.\nCollabor\u00f2 inoltre alla documentazione della collezione di piante esotiche di Agnes Block, presso la tenuta Vijverhof.\n\u00c8 documentata la presenza di \"fiori su pergamena di Maria Moninckx\" in un atlante di A. van de Mieden del 1802 a L'Aia."}
{"id": "3294081", "revid": "767487", "url": "https://it.wikipedia.org/wiki?curid=3294081", "title": "I miei primi 40 anni", "text": "I miei primi 40 anni \u00e8 un film del 1987 diretto da Carlo Vanzina, ispirato all'omonima autobiografia di Marina Ripa di Meana.\nTrama.\nQuando ci fu la liberazione di Roma dall'occupazione tedesca, Marina era appena una bimba; dopo la sua infanzia il padre e la madre prenderanno coscienza che la sua adolescenza fa presagire molta inquietudine. Dopo le sue prime esperienze erotiche con la cameriera di casa, incomincia a frequentare ragazzi conosciuti in piazza Navona e nei dintorni. Prima costruisce un atelier di moda con una sua amica marchesina, Doris Caetani. L'uomo scelto per le sue nozze \u00e8 il giovane duca squattrinato, Massimiliano Caracciolo Villalta, ma dopo la nascita della loro figlia Lucrezia avviene la separazione, anche per le violenze che subisce Marina. Dopo il divorzio con il duca Caracciolo Marina, ormai diventata ancora pi\u00f9 bella ed elegante, diviene l'accompagnatrice del Principe Riccio, un uomo d'affari molto ricco, amante per\u00f2 del lieto vivere e che al posto di fare l'amore preferisce affilare coltelli.\nInfatti il principe permette a Marina di tradirlo facendo l'amore con playboy della Costa Azzurra. Non soddisfatta del suo lieto vivere, Marina pianta il principe per vivere con Roberto D'Angelo, un pittore d'avanguardia, contestatore e cocainomane, ma poco dopo lo lascia per un suo tradimento, per tornarvi dopo un suo tentativo di suicidio. In Spagna poi nasce un rapporto con il giornalista Nino Ranuzzi de \"l'Espresso\", il giorno della nomina di Bettino Craxi a presidente del Consiglio. Ranuzzi preferisce alla fine restare con la moglie e Marina continua la sua vita movimentata finendo con l'innamorarsi dell'organizzatore della Biennale del dissenso, a Venezia, Carlo Donati Dadda, con il quale si sposa.\nDistribuzione.\nIl film \u00e8 stato distribuito in DVD dalla Mustang Entertainment.. Una versione pi\u00f9 lunga per la televisione fu trasmessa su Canale 5 nel 1989 e distribuita in DVD in un'edizione speciale nel 2020..\nSequel.\nNel 1989 usc\u00ec il sequel intitolato \"La pi\u00f9 bella del reame\", sempre con Carol Alt nel ruolo della protagonista."}
{"id": "3294086", "revid": "212348", "url": "https://it.wikipedia.org/wiki?curid=3294086", "title": "Wilhelm Anton Neumann", "text": "Biografia.\nMembro di una famiglia originaria della capitale austriaca, Wilhelm Anton Neumann studi\u00f2 dapprima al Schottengymnasium dal 1847 al 1855 e successivamente pass\u00f2 al Collegium Theresianum di Vienna.\nIl 14 settembre 1855, intenzionato ad intraprendere la carriera ecclesiastica, entr\u00f2 nell'abbazia di Lilienfeld ove studi\u00f2 dal 1856 al 1860 presso l'Istituto Teologico dell'Abbazia di Heiligenkreuz ove fece tra l'altro la sua professione nel 1858 entrando nell'Ordine dei Cistercensi. Ordinato sacerdote nel 1860, dal 1861 al 1874 fu biblista e bibliotecario dell'abbazia di Heiligenkreuz.\nNel 1874, laureatosi presso l'Universit\u00e0 di Vienna, ivi divenne professore di biblistica e lingue orientali. Dal 1890 al 1891 fu preside della Facolt\u00e0 Teologica Cattolica, dal 1899 al 1901 fu Magnifico Rettore dell'Universit\u00e0 di Vienna. Le sue indagini storiche e archeologiche si sono dimostrate fondamentali in particolare nello studio dell'area palestinese.\nNel 1891 cur\u00f2 il primo catalogo scientifico del tesoro dei Guelfi su commissione del re Giorgio V di Hannover.\nIl 28 dicembre 1910 fu tra i primi in Austria a sottoscrivere il Giuramento antimodernista promosso da Pio X."}
{"id": "3294108", "revid": "2127904", "url": "https://it.wikipedia.org/wiki?curid=3294108", "title": "Aleksandar Hemon", "text": "La madre di Aleksandar Hemon \u00e8 serbo-bosniaca; il padre \u00e8 di origine ucraina; un bisnonno dello scrittore, prima dello scoppio della prima guerra mondiale emigr\u00f2 in Bosnia da una regione dell'Ucraina, allora parte dell'impero austro-ungarico; .\nNel 2000 Hemon ha pubblicato il suo primo libro, \"The Question of Bruno\", che comprende alcuni racconti ed un romanzo breve.\nIl secondo libro, \"Nowhere Man\", \u00e8 stato pubblicato nel 2002, che pu\u00f2 essere considerato sia un romanzo sia un'antologia di racconti collegati: racconta di Jozef Pronek, un personaggio gi\u00e0 apparso in uno dei racconti di \"The Question of Bruno\". \"Nowhere Man\" fu finalista al premio \"National Book Critics Circle\" del 2002.\nNel giugno 2006 sono stati pubblicati da Picador \"Exchange of Pleasant Words and A Coin\".\nRisale al maggio 2008, il romanzo \"Il progetto Lazarus\" (\"The Lazarus Project\"), arricchito da numerose fotografie di Velibor Bozovic amico di infanzia di Hemon. Il romanzo \u00e8 stato finalista ai premi \"National Book Award\" (2008) e \"National Book Critics Circle Award\" (2008) e ha vinto la V edizione del Premio Gregor von Rezzori nel 2011.\nNel maggio 2009 Hemon ha pubblicato una nuova raccolta di storie brevi intitolata \"Love and Obstacles\", scritte in gran parte nello stesso periodo di \"The Lazarus Project\".\nNel 2020 ha vinto il Premio Dos Passos."}
{"id": "3294109", "revid": "433605", "url": "https://it.wikipedia.org/wiki?curid=3294109", "title": "Topper (sito archeologico)", "text": "Topper \u00e8 un sito archeologico posto lungo il fiume Savannah, in Carolina del Sud, negli Stati Uniti d'America. \u00c8 famoso per essere il sito dove sono stati trovati dei presunti manufatti, di origine controversa, che in base alla datazione, starebbero a indicare una presenza umana nel continente americano fin da 50.000 anni fa: ben 37.000 anni prima rispetto alla teoria classica del popolamento delle Americhe (Cultura Clovis).\nDal 1930, la teoria prevalente relativa al popolamento del Nuovo Mondo era che i primi suoi abitanti umani erano il popolo Clovis, che si pensa apparve circa 13.500 anni fa (11500 a.C.). Manufatti del popolo Clovis si trovano nella maggior parte degli Stati Uniti e a sud fino a Panama. La teoria \u00e8 stata successivamente messa in dubbio con l'emergere di siti pre-Clovis come Monte Verde in Cile e altri possibili come Cactus Hill. I modelli di culture pre-Clovis sono tuttavia ritenuti da taluni non coerenti e le teorie controverse.\nNel 2004, Albert Goodyear dell'Istituto di Archeologia e Antropologia della Universit\u00e0 della Carolina del Sud ha annunciato che il carbone ritrovato nel sito Topper \u00e8 stato datato con il metodo del carbonio-14 a circa 50000 anni fa, ovvero circa 37.000 anni prima dei siti Clovis.\nGoodyear, che inizi\u00f2 lo scavo del sito di Topper nel 1980, ritiene che i manufatti sono strumenti di pietra fabbricati dall'uomo, anche se altri archeologi contestano tale affermazione, ritenendo che i manufatti possono essere naturali e non artificiali. Altri archeologi hanno ancora messo in discussione la procedura di datazione al radiocarbonio dei manufatti Topper.\nGoodyear scopr\u00ec i manufatti con uno scavo di 4 m pi\u00f9 profondo del livello dove si trovavano i manufatti Clovis. Prima della scoperta, egli aveva scoperto altri presunti manufatti, che sosteneva fossero strumenti risalenti circa 16000 anni fa (circa 3.000 anni prima di Clovis)."}
{"id": "3294110", "revid": "1632387", "url": "https://it.wikipedia.org/wiki?curid=3294110", "title": "Alessandro Maria Calefati", "text": "Biografia.\nAvendo fin da piccolo manifestato un vivace ingegno, fu avviato agli studi presso il seminario di Bari, dove si distinse nell'apprendimento del latino, del greco, della filosofia, della teologia, del diritto canonico e civile, della storia e dell'archeologia.\nFu ordinato sacerdote nel 1751 e nel 1764 divenne canonico della Cattedrale, dopo aver rinunciato nel 1762 al canonicato della Basilica di San Nicola, perch\u00e9 impegnato nel sostenere le ragioni della chiesa metropolitana contro le pretese del priore di San Nicola.\nNel 1770 si trasfer\u00ec con la famiglia paterna a Napoli dove fu catechista nella Casa del Salvatore, precedentemente chiamata del Ges\u00f9 Vecchio. Qui fu nominato rettore di un collegio di educazione. Recit\u00f2 alcune dissertazioni presso un'accademia ecclesiastica istituita dall'arcivescovo cardinale Spinelli e proseguita dal successore cardinale Sersale. Nel 1780 fu nominato vescovo di Potenza, ma non accett\u00f2 la nomina.\nIl 17 settembre 1781 fu nominato vescovo di Oria. Ordinato vescovo il 21 settembre 1781 dal cardinale Francesco Saverio de Zelada, rimase ad Oria fino alla morte avvenuta nel 1793.\nOpere e controversie.\nIl Calefati fu un noto produttore di falsi diplomatici, nonch\u00e9 di falsi storici come il manoscritto contenente la \"Historia translationis mirificae imaginis S. Mariae Constantinopolitanae\", che un certo prete Gregorio, personaggio inventato di sana pianta, avrebbe scritto nell'anno 892 per raccontare l'arrivo a Bari, il 3 aprile 733, della miracolosa immagine della Madonna di Costantinopoli, detta \"Odegitria\".\nFu autore di alcune opere di scarsa importanza rimaste inedite, tra le quali:\nGenealogia episcopale.\nLa genealogia episcopale \u00e8:"}
{"id": "3294126", "revid": "767487", "url": "https://it.wikipedia.org/wiki?curid=3294126", "title": "Her Great Chance", "text": "Her Great Chance \u00e8 un film muto del 1918 diretto da Charles Maigne.\nTrama.\nLola Gray \u00e8 innamorata di Charles Cox, il figlio di un milionario noto in tutta Broadway per le sue frequentazioni e la sua ricchezza. Una sera, durante una sontuosa festa, ubriaco, lui propone a Lola di sposarlo, ma la ragazza rifiuta. Charles, affranto, decide di annegarsi nella piscina dell'albergo e chiede agli amici di raggiungerlo. Lola viene a sapere da sua sorella Ida che il padre di Charles ha deciso di diseredarlo: la ragazza, allora, lo chiama immediatamente, accettando la proposta di matrimonio. Charles, abbacchiato per essere senza un soldo, \u00e8 confortato da Lola che gli dichiara che lei preferisce un uomo di carattere a uno ricco. I due cominciano la loro vita insieme in una fattoria del Midwest.\nProduzione.\nIl film fu prodotto dalla Select Pictures Corporation, girato nello stato di New York, nelle Catskill Mountains. Il soggetto era tratto da \"Golden Fleece\", un racconto di Fannie Hurst apparso nel luglio 1917 su \"Cosmopolitan Magazine\".\nDistribuzione.\nLa Select Pictures Corporation fece distribuire il film in sala nell'ottobre del 1918."}
{"id": "3294127", "revid": "287204", "url": "https://it.wikipedia.org/wiki?curid=3294127", "title": "Georges Ad\u00e9agbo", "text": "Biografia.\nStudia legge ad Abidjan, prima di trasferirsi in Francia per continuare gli studi. Torna nel Benin nel 1971, in occasione della morte del padre. Inizia a mettere su installazioni (che lui stesso chiama \"installations \u00e9ph\u00e9m\u00e8res\", \"installazioni effimere\") nel cortile della propria casa e isolato dalla famiglia e dalla societ\u00e0. Per vent'anni vive in estrema povert\u00e0 e isolamento, mentre la famiglia pi\u00f9 volte cerca di farlo sottoporre a cure psichiatriche.\n\u00c8 solo a partire dagli anni novanta che Ad\u00e9agbo inizia ad ottenere un certo riconoscimento internazionale. Riceve il Premio d'Onore alla Biennale di Venezia nel 1999.\nMostre.\nGeorges Ad\u00e9agbo \u00e8 protagonista di numerose esposizioni personali e ha partecipato tra le altre Biennale di Johannesburg del 1997, alla Biennale di Venezia del 1999, alla Biennale di Lione del 2000, a Documenta11 del 2002 e alla Biennale di Dakar del 1996 durante la quale a realizzato una performance al Village de la Biennale."}
{"id": "3294128", "revid": "1543377", "url": "https://it.wikipedia.org/wiki?curid=3294128", "title": "Riccardo de Ling\u00e8vres", "text": "Biografia.\nNel 1146 emigr\u00f2 nel sud Italia dove serv\u00ec il re Ruggero II di Sicilia, conducendo una brillante carriera militare a tal punto da essere nominato dal re in persona conte di Andria.\nSecondo Roberto di Torigni, autore di cronache del XII secolo, Riccardo de Ling\u00e8vres si distinse nell'attacco siculo-normanno a Tripoli, come uno dei capi della spedizione pi\u00f9 coraggiosi.\nNel 1155 si distinse contro l'esercito bizantino di Manuele I Comneno che invase la Puglia nella sanguinaria campagna italiana. Secondo Giovanni Cinnamo, che fu testimone oculare delle campagne di Manuele I Comneno, gioc\u00f2 un ruolo importante durante l'offensiva dell'esercito di re Guglielmo I di Sicilia contro le forze d'invasione bizantine in Puglia in primavera, infatti per bloccare possibili invasioni dal mare, gli fu ordinato di creare una lunghissima barriera di protezione che andava dall'Adriatico allo Ionio. Nella tarda estate dello stesso anno fu ucciso in battaglia sotto le mura di Andria."}
{"id": "3294137", "revid": "729019", "url": "https://it.wikipedia.org/wiki?curid=3294137", "title": "Pietro Capuzi", "text": "Biografia.\nPrese parte alla Prima guerra mondiale da cui torn\u00f2 ferito; dopo l'8 settembre 1943 si diede all'organizzazione della resistenza, riuscendo a costituire a Visso un importante centro di guerriglia partigiana.\nAmico di Sandro Pertini e di Carla Voltolina, fu commissario politico della Brigata Spartaco ed entr\u00f2 a far parte del comando umbro-marchigiano delle Brigate Garibaldi, organizzate dal Partito Comunista Italiano.\nSfugg\u00ec pi\u00f9 volte ai tedeschi, che avevano messo sulla sua testa una grossa taglia, ma fu catturato mentre stava compiendo una missione ispettiva. Dopo essere stato barbaramente torturato, venne fucilato in localit\u00e0 Vena d'Oro di Ussita.\nDopo la sua morte la Brigata Spartaco si riorganizz\u00f2 e si fuse al Gruppo 202, formando il Battaglione Capuzi di stanza a Fiastra.\nSul luogo della sua morte \u00e8 stato edificato un monumento; a Pietro Capuzi \u00e8 stata dedicata una targa commemorativa affissa sulla sua casa di Visso e sono state intitolate una piazza a Visso, una strada a Macerata e la sezione ANPI dell'Alto Nera.\nOnorificenze.\nPartigiano combattente, \u00e8 stato insignito della Medaglia d'oro al Valor Militare alla memoria.\nCollegamenti esterni.\nBiografia ANPI (la data di morte non \u00e8 corretta)\nGiornale ANPI, 25/4/2010\nStoria Marche 900\nCarla, la partigiana \"first-lady\""}
{"id": "3294138", "revid": "1543377", "url": "https://it.wikipedia.org/wiki?curid=3294138", "title": "Chiesa di Nostra Signora del Rosario (Doha)", "text": "La chiesa di Nostra Signora del Rosario (in arabo \u0643\u0646\u064a\u0633\u0629 \u0633\u064a\u062f\u0629 \u0627\u0644\u0648\u0631\u062f\u064a\u0629) di Doha \u00e8 stata la prima chiesa costruita in Qatar, \u00e8 costata 15 milioni di dollari e pu\u00f2 contenere oltre 2.000 persone.\nIl progetto \u00e8 degli architetti italiani Rocco Magnoli e Lorenzo Carmellini dello \"Studio Spatium\" di Milano, mentre le pitture murali sono opera del pittore milanese Valentino Vago e gli arredi interni sono opera della \"Caloi Industria\" di Susegana (TV).\nLa chiesa \u00e8 stata costruita in un terreno donato dall'emiro Hamad bin Khalifa Al Thani. \u00c8 stata consacrata il 15 marzo 2008 dal cardinale Ivan Dias; alla cerimonia d'inaugurazione, il giorno precedente, erano presenti il primo ministro del Qatar Abdullah Bin Hamad Al-Attiyah, il nunzio apostolico Paul-Mounged El-Hachem, l'ambasciatore della Santa Sede nel Golfo Paul Hinder, il vicario apostolico di Arabia Giuseppe Andrea.\nDipende dal vicariato apostolico dell'Arabia settentrionale con sede in Bahrein.\nPer rispettare le tradizioni islamiche, la chiesa non ha all'esterno simboli religiosi n\u00e9 campane."}
{"id": "3294144", "revid": "1573940", "url": "https://it.wikipedia.org/wiki?curid=3294144", "title": "Butorides virescens", "text": "L'airone verde (Butorides virescens ) \u00e8 un uccello della famiglia degli Ardeidi.\nDistribuzione e habitat.\nVive nelle zone paludose del Nordamerica e dell'America centrale. Molto raramente alcuni esemplari della sottospecie nominale sono giunti fino alle coste dell'Europa occidentale; allo stesso modo alcuni uccelli della costa pacifica del Nordamerica hanno raggiunto talvolta le Hawaii.\nDescrizione.\nL'airone verde \u00e8 un airone piuttosto piccolo: raggiunge al massimo i 44\u00a0cm di lunghezza. Il collo viene spesso tenuto aderente al corpo. Gli adulti hanno il capo di un lucente piumaggio nero-verdastro, il dorso verdastro, le ali nero-grigie che sfumano nel verde o nell'azzurro, il collo castano con una linea bianca sul davanti, le regioni inferiori grigie e corte zampe gialle. Il becco, munito di una lunga estremit\u00e0 appuntita, \u00e8 scuro. Le femmine adulte tendono ad essere pi\u00f9 piccole dei maschi e sono ricoperte da un piumaggio pi\u00f9 scialbo e pi\u00f9 chiaro, soprattutto durante la stagione degli amori. I giovani sono meno varipinti, hanno i lati della testa, il collo e le regioni inferiori ricoperte di strisce bianche e marroni, il dorso e le ali marroncine e le zampe e il becco giallo-verdastri. I pulcini sono ricoperti da un piumino grigio chiaro sul dorso e bianco sul ventre.\nDurante il periodo degli accoppiamenti, l'iride di questo uccello, abitualmente gialla, assume una colorazione rosso-aranciata, e una tinta analoga presentano anche le zampe, che nelle altre stagioni sono giallognole.\nTassonomia.\nIn passato l'airone verde veniva raggruppato insieme all'airone striato in una sola specie, l'airone dorsoverde, \"B. striata\" (nome mantenuto in seguito dall'airone striato) o, come si diceva erroneamente, \"B. striatus\". \"B. validipes\", una forma del Pleistocene inferiore i cui resti fossili sono stati rinvenuti in Florida, potrebbe essere il diretto antenato dell'airone verde, dal momento che i fossili di quest'ultimo sembrano sostituirne i resti nello stesso areale.\nSono riconosciute le seguenti sottospecie, dall'aspetto molto simile, ma la validit\u00e0 della maggior parte di esse \u00e8 seriamente messa in dubbio:\nBiologia.\nL'habitat dell'airone verde \u00e8 costituito dalle piccole paludi che si formano lungo i fiumi a corso lento. Questa specie \u00e8 notturna ed \u00e8 pi\u00f9 attiva all'alba e al tramonto; di giorno rimane nascosta tra la fitta vegetazione. Tuttavia, se ha un bisogno impellente di cibarsi o deve portare il nutrimento ai piccoli, va in cerca di cibo anche durante il giorno. Gli esemplari che vivono lungo le coste hanno abitudini basate sull'andamento delle maree. L'airone verde si nutre soprattutto di piccoli pesci, rane e artropodi acquatici, ma in generale mangia qualsiasi animale, sia invertebrato che vertebrato, che \u00e8 in grado di catturare, comprese sanguisughe e topi. Quando \u00e8 in cerca di cibo l'airone verde non tollera la presenza di altri uccelli - compresi i membri della stessa specie - e non \u00e8 mai stato visto mangiare in gruppo. Per catturare la preda rimane in piedi immobile sulla riva dell'acqua; quando la vittima \u00e8 sufficientemente vicina, l'uccello protende con uno scatto il suo lungo collo e afferra la preda con il becco. Talvolta getta piccoli pezzi di cibo, insetti o altri piccoli oggetti sulla superficie dell'acqua per attirare i pesci: questa peculiarit\u00e0 ne fa una delle poche specie animali in grado di utilizzare utensili.\nTra marzo e aprile le popolazioni settentrionali si spostano a sud per riprodursi; ai limiti settentrionali dell'areale la stagione degli amori si situa alla fine di maggio. La migrazione verso i quartieri invernali inizia in settembre; dalla fine di ottobre gli uccelli sono assenti dalle regioni in cui non rimangono tutto l'anno. L'andamento delle migrazioni delle popolazioni settentrionali non sembra risentire degli effetti del riscaldamento globale: il loro areale di riproduzione \u00e8 esattamente lo stesso di 100 anni fa.\nLe popolazioni non migratrici abbandonano i loro territori dopo la stagione degli amori disperdendosi nelle regioni circostanti. Non sempre fanno ritorno nel territorio dell'anno precedente, dato che la loro stagione riproduttiva \u00e8 determinata dalle piogge e, di conseguenza, dalla disponibilit\u00e0 di prede.\nGli aironi verdi sono monogami stagionali. Le coppie si formano durante la stagione degli amori, dopo un intenso corteggiamento portato avanti dai maschi, i quali scelgono il sito atto per la nidificazione e volano rumorosamente davanti alle femmine arruffando il piumaggio della testa e del collo. Nidificano nelle foreste e nelle zone alberate delle paludi, vicino all'acqua. Il nido \u00e8 costituito da una piattaforma di ramoscelli costruita tra gli arbusti o sugli alberi, talvolta al suolo. Tuttavia, l'uccello preferisce nidificare sugli alberi, perfino a 20 metri dal suolo, sebbene di solito i nidi si trovino ad altezze inferiori. Pi\u00f9 raramente gli uccelli si radunano in garzaie.\nOgni covata \u00e8 composta di solito da 2-6 uova di colore verde chiaro, deposte a intervalli di 2 giorni. Dopo la deposizione dell'ultimo uovo, entrambi i genitori si occupano dell'incubazione per 19-21 giorni e, dopo la schiusa, cercano tutti e due il nutrimento per i pulcini. Crescendo, i piccoli necessitano di essere nutriti sempre meno frequentemente. I giovani talvolta iniziano a lasciare il nido dopo 16 giorni di vita, ma fino a 30-35 giorni non sono in grado di volare e di procacciarsi il cibo da soli. Talvolta - soprattutto nelle regioni tropicali dell'areale - gli aironi verdi si riproducono due volte all'anno."}
{"id": "3294158", "revid": "228587", "url": "https://it.wikipedia.org/wiki?curid=3294158", "title": "Ksar Akil", "text": "Ksar Akil \u00e8 un sito archeologico in Libano. Si crede che sia uno dei primi siti noti contenenti tecnologie tipiche del Paleolitico Superiore tra cui Aurignaziano, circa 3000 anni prima che apparissero in Europa.\nI Manufatti recuperati dal sito indicano che gli abitanti furono tra i primi in Eurasia occidentale (e forse al mondo) che usavano ornamenti personali. I risultati della datazione al radiocarbonio indicano che i primi umani possono avere vissuto nel sito circa 42.000 anni fa o prima ancora. \nLa presenza di ornamenti personali a Ksar 'Akil \u00e8 indicativa di comportamento umano moderno. I ritrovamenti di ornamenti nel sito sono pressoch\u00e9 contemporanei con altri ritrovamenti di monili in altri siti anche notevolmente distanti del Paleolitico medio come Enkapune ya Muto in Kenya."}
{"id": "3294160", "revid": "767487", "url": "https://it.wikipedia.org/wiki?curid=3294160", "title": "La boh\u00e8me (film 1916)", "text": "La boh\u00e8me (\"La vie de boh\u00e8me\") (conosciuto anche con il titolo \"La boh\u00e8me\") \u00e8 un film muto del 1916 diretto da Albert Capellani.\n\u00c8 una delle numerose versioni di La Boh\u00e8me, musicata anche da Giacomo Puccini. Tra gli attori che si cimenteranno nel corso degli anni con la vicenda di Mimi e Rodolfo, vanno ricordati Lillian Gish, John Gilbert, Douglas Fairbanks jr, Louis Jourdan.\nTrama.\nMimi \u00e8 un'orfana che, per vivere, deve fare la servetta. Incontra Rodolfo di cui si innamora, ricambiata. Ma tutto sembra congiurare contro di loro. Lo zio di Rodolfo vuole che il nipote sposi un'amica di famiglia: scrive, allora, una lettera a Mimi, accusandola di rovinare la vita di Rodolfo e la incita a lasciarlo. Musetta e Marcello, amici di Mimi, le presentano degli altri uomini, cosa che provoca la gelosia di Rodolfo, che, per questo, la lascia. La ragazza cade ammalata e cerca di suicidarsi, gettandosi nel fiume. Ma viene salvata e portata in ospedale. Rendendosi conto che le resta poco da vivere, riesce a ritornare nella casa dove ha vissuto una breve stagione felice con il suo amore. L\u00e0, trova anche Rodolfo e muore tra le sue braccia, confortata dal suo amore.\nProduzione.\nIl film fu prodotto dalla Paragon Films con il titolo di lavorazione \"The Bohemians\" o \"La Boh\u00e8me\".\nDistribuzione.\nDistribuito dalla World Film e presentato da William A. Brady, il film usc\u00ec nelle sale USA il 19 giugno 1916. \nDate di uscita.\nIMDb\nAlias\nDifferenti versioni.\nDa \"Scene della vita di Boh\u00e8me\" sono stati tratti varie versioni cinematografiche:"}
{"id": "3294165", "revid": "466539", "url": "https://it.wikipedia.org/wiki?curid=3294165", "title": "Simona Senoner", "text": "Biografia.\nOriginaria di Santa Cristina Valgardena, era nipote dell'ex sciatore Peter Runggaldier. Si dedic\u00f2 alla pratica sportiva fin da giovanissima, tesserandosi nel 2004 per lo Sci Club Gardena; inizialmente pratic\u00f2 lo sci di fondo, che poi progressivamente abbandon\u00f2 dopo che nel 2005 l'allenatore Romed Moroder l'ebbe avviata al salto con gli sci, il cui movimento femminile era nato tre anni prima.\nNel gennaio 2006 debutt\u00f2 in Coppa Continentale (il massimo circuito di gara del salto femminile prima dell'istituzione della Coppa del Mondo), piazzandosi 35^ nella tappa di Dobbiaco. Nella stagione successiva prese parte a tre tappe di Coppa Continentale, ottenendo come miglior risultato un 34\u00ba posto sempre a Dobbiaco. Non raccolse punti ai fini della classifica iridata.\nEntrata stabilmente a far parte della squadra nazionale B nel 2008, in quella stagione colse come miglior risultato in Coppa Continentale un 31\u00ba posto a Breitenberg; anche in questo caso non raccolse punti. Prese poi parte ai mondiali juniores di Zakopane, che chiuse in 10\u00aa posizione. Sempre nel 2008 si piazz\u00f2 quinta ai campionati italiani di Predazzo e quarta ai campionati giovanili di Pragelato. Ai campionati italiani 2009 di Predazzo chiuse al quarto posto.\nL'annata 2008-2009 vide la Senoner raccogliere i suoi primi punti in Coppa Continentale: a fine stagione furono 44, valevoli per il 50\u00ba posto in classifica generale. Il risultato migliore in gara fu un 15\u00ba posto nella tappa di Dobbiaco. Termin\u00f2 poi al quinto posto i campionati assoluti in quel di Predazzo, bissando il risultato anche nella stagione seguente, nella quale riusc\u00ec a ottenere solo 2 punti in Coppa Continentale: il miglior risultato fu un 23\u00ba posto a Oberwiesenthal. Ai mondiali juniores 2010 di Hinterzarten, vinti dalla compagna di squadra Elena Runggaldier, si piazz\u00f2 32\u00aa. Nello stesso anno vinse la medaglia di bronzo e si piazz\u00f2 quarta nei due campionati italiani juniores tenutisi a Gallio.\nNella stagione 2010-2011 la Senoner ottenne come miglior piazzamento in Coppa Continentale un 31\u00ba posto a Liberec: alla fine dell'anno solare 2010 non aveva ancora ottenuto punti.\nLa morte.\nAi primi di gennaio 2011 la Coppa Continentale femminile fece tappa a Schonach im Schwarzwald. La Senoner, convocata per la competizione, una volta giunta sul posto inizi\u00f2 ad accusare febbre e malesseri, che furono interpretati come indicativi di un lieve stato influenzale. La mattina del 6 gennaio, mentre si trovava nella sua camera d'albergo a Furtwangen, perse conoscenza. Soccorsa da tecnici e compagne di squadra, venne trasferita all'\"Universit\u00e4tsklinik\" di Friburgo in Brisgovia, dove arriv\u00f2 gi\u00e0 in coma; l'indomani, alle ore 18:00, ne venne dichiarata la morte.\nLe autorit\u00e0 tedesche disposero che sul corpo fosse condotta l'autopsia, la quale accert\u00f2 come causa del decesso una grave infezione virale (nello specifico diverse fonti parlarono di meningite, ipotesi che venne successivamente smentita dai medici) di origine naturale.\nI funerali furono celebrati il 12 gennaio seguente, nella chiesa parrocchiale di Santa Cristina Valgardena, alla presenza delle massime autorit\u00e0 della Federazione Italiana Sport Invernali e con una larga partecipazione di pubblico. La salma fu poi inumata nel cimitero contiguo alla chiesa.\nRiconoscimenti postumi.\nA Simona Senoner \u00e8 intitolato il trampolino principale del centro \"I sauc\" (in lingua ladina \"i salti\") del Monte Pana, nel suo comune d'origine."}
{"id": "3294170", "revid": "767487", "url": "https://it.wikipedia.org/wiki?curid=3294170", "title": "Deathmate", "text": " \u00e8 il settimo EP della rock band visual kei giapponese Vidoll. \u00c8 stato pubblicato il 1\u00ba gennaio 2006 dalla label indie UNDER CODE PRODUCTION.\n\u00c8 stato stampato in due edizioni, entrambe in confezione jewel case con copertine diverse e DVD.\nTracce.\nTutti i brani sono testo e musica dei Vidoll.\nDopo il titolo \u00e8 indicata fra parentesi \"()\" la grafia originale del titolo."}
{"id": "3294172", "revid": "122515954", "url": "https://it.wikipedia.org/wiki?curid=3294172", "title": "1-metilciclopropene", "text": "L'1-metilciclopropene (1-MCP) \u00e8 un cicloalchene derivato del ciclopropene con un metile come sostituente, di formula molecolare C4H6. \u00c8 un isomero del dimetilacetilene. Viene utilizzato come regolatore della crescita delle piante, perci\u00f2 indicato anche come un fitoregolatore.\nPropriet\u00e0 chimiche.\nL'1-metilciclopropene a temperatura e pressione standard \u00e8 un gas volatile con un punto di ebollizione di circa 12 \u00b0C.\nAzione.\nL'1-metilciclopropene \u00e8 l'antagonista dell'etilene, un ormone di crescita delle piante che stimola e disciplina vari processi quali la maturazione dei frutti climaterici, l'apertura dei fiori e la caduta delle foglie, perci\u00f2 viene utilizzato commercialmente per rallentare la maturazione della frutta o per aiutare a mantenere la freschezza dei fiori recisi. Per l'utilizzo viene combinato con altri materiali per la movimentazione e poi mescolato con una specifica quantit\u00e0 di acqua o altra soluzione da spruzzare in aria."}
{"id": "3294174", "revid": "1573940", "url": "https://it.wikipedia.org/wiki?curid=3294174", "title": "Butorides striata", "text": "L'airone striato (Butorides striata ) \u00e8 un uccello della famiglia degli Ardeidi.\nDescrizione.\nGli adulti hanno il dorso e le ali grigio-azzurre, le regioni inferiori bianche, la sommit\u00e0 del capo nera e corte zampe gialle. I giovani sono marroncini sopra e striati sotto.\nBiologia.\nQuesto uccello rimane immobile nei pressi dell'acqua per tendere agguati alle prede ed \u00e8 pi\u00f9 facile vederlo rispetto alla maggior parte delle specie di aironi di piccole dimensioni. Si nutre soprattutto di piccoli pesci, rane e insetti acquatici. Talvolta getta sulla superficie dell'acqua un'esca, costituita da una piuma o da una foglia, per arpionare i pesci che accorrono a curiosare.\nNidifica in una piattaforma costituita da ramoscelli lunghi 20\u201340\u00a0cm e spessi 0,5\u20135\u00a0mm. L'intero nido misura 40\u201350\u00a0cm ed \u00e8 alto 8\u201310\u00a0cm; all'interno lo spazio \u00e8 largo 20\u00a0cm e profondo 4-5. Solitamente viene costruito a poca distanza dal suolo su alberi o arbusti, ma talvolta viene edificato anche in zone riparate del suolo, quasi sempre in prossimit\u00e0 dell'acqua. Ogni covata \u00e8 composta da 2-5 uova di colore azzurro chiaro di 36 x 28\u00a0mm.\nUna volta un esemplare adulto venne visto comportarsi in modo peculiare e misterioso: mentre si trovava nel nido, prese un ramoscello col becco e inizi\u00f2 a muovere rapidamente la testa avanti e indietro, come l'ago di una macchina per cucire. Il significato di questo comportamento \u00e8 completamente sconosciuto: mentre tali movimenti sono stati osservati in altri uccelli nidificanti allo scopo di compattare il nido, spostare le uova o mandare via i parassiti, non sembra che questo airone striato abbia svolto queste occupazioni.\nQuando si sentono minacciati gli esemplari giovani distendono il collo e puntano il becco verso l'alto. In che misura questo comportamento serva a scoraggiare i predatori non \u00e8 noto.\nDistribuzione e habitat.\nL'airone striato \u00e8 una specie in gran parte stanziale. Il suo areale si estende dal Nuovo al Vecchio Mondo, e pi\u00f9 precisamente da Panama all'Argentina, dall'Africa, attraverso l'Asia meridionale, fino all'Australia e alla Polinesia al sud, alla Corea e al Giappone a nord. Alcuni esemplari vaganti sono stati avvistati su isole oceaniche, come Chuuk e Yap (Stati Federati di Micronesia), nelle Isole Marianne e a Palau; l'esemplare avvistato a Yap il 25 febbraio 1991 non proveniva dalla popolazione melanesiana, ma dal continente asiatico, mentre il luogo d'origine dell'uccello avvistato a Palau il 3 maggio 2005 non \u00e8 nota.\nNelle zone costiere questo uccello abita i boschi di mangrovie, e nelle regioni interne nidifica in prossimit\u00e0 di alberi e cespugli, lungo i corsi d'acqua.\nTassonomia.\nSono note le seguenti sottospecie:\nConservazione.\nLargamente diffuso e molto comune, nella Lista rossa IUCN l'airone striato \u00e8 classificato tra le specie a rischio minimo (\"Least Concern\")."}
{"id": "3294175", "revid": "1305772", "url": "https://it.wikipedia.org/wiki?curid=3294175", "title": "Matt Tyrnauer", "text": "Biografia.\n\u00c8 corrispondente speciale per la rivista \"Vanity Fair\".\nMatt Tyrnauer ha studiato cinema alla Wesleyan University di Middletown. Come giornalista ha lavorato per il mensile satirico americano \" Spy \" e per il periodico settimanale \" The New York Observer \", per il quale \u00e8 stato redattore dell'edizione speciale del 1992 per la Convention Nazionale Democratica a New York.\nNel 2008 ha diretto il film-documentario \"\". La pellicola racconta gli ultimi due anni di attivit\u00e0 dello stilista Valentino Garavani ed \u00e8 stata inserita nel 2009 nelle preselezioni per una nomination alla 82\u00aa edizione della cerimonia di premiazione degli Oscar, nella categoria \"miglior documentario\".\nVita privata.\nSuo padre era uno scrittore e produttore di successo per la TV, e tra i programmi che ha scritto ci sono \u201cColombo\u201d, \u201cIl virginiano\u201d, e \u201dLa signora in giallo\u201d (che ha anche prodotto).\nFilmografia.\nRegia.\n\"Scotty and the Secret History of Hollywood\" - film (2017)"}
{"id": "3294176", "revid": "228587", "url": "https://it.wikipedia.org/wiki?curid=3294176", "title": "Johann van Beethoven", "text": "Modesto musicista, \u00e8 ricordato per essere il padre del celebre compositore Ludwig van Beethoven (1770-1827).\nBiografia.\nLudwig (Lodewijk) van Beethoven era il figlio di Johann van Beethoven (Bonn, 1670 \u2013 Bonn, 1740) e Maria Josepha Ball (sposata nel 1733). Il padre del famoso compositore aveva prestato servizio come musicista in diverse comunit\u00e0 nelle Fiandre prima di trasferirsi a Bonn nel 1733. Aveva lavorato come musicista alla corte del principe elettore di Colonia Clemente Augusto di Baviera, giungendo alla nomina di Maestro di cappella (Kapellmeister) nel 1761. Johann aveva mostrato un certo talento musicale, e si impegn\u00f2 in un primo tempo come cantante, nel 1764. Oltre a cantare, (la sua estensione vocale, anche se solitamente classificata come quella di un tenore, pu\u00f2 essere estesa a contralto ed anche a registri pi\u00f9 elevati) ha suonato il violino e la cetra, e ha insegnato per gli strumenti a tastiera dell'epoca, tra cui il clavicembalo e il clavicordo.\nConobbe la sua futura moglie, Maria Magdalena Keverich (1746-1787), in un viaggio a Ehrenbreitstein, in Coblenza. Era la figlia del capo chef dell'arcivescovo di Treviri, la cui corte era l\u00ec. Gi\u00e0 vedova all'et\u00e0 di diciannove anni, lei e Johann si sposarono il 12 novembre 1767 nella chiesa cattolica di San Remigio a Bonn. Il loro primo figlio, Ludwig Maria, nato ai primi di aprile del 1769, mor\u00ec alcuni giorni dopo. Presumibilmente il 16 dicembre 1770, nacque il loro secondo figlio, battezzato il giorno seguente con il nome di Ludwig, lo stesso del nonno paterno. Nacquero e sopravvissero fino all'et\u00e0 adulta altri due figli, Kaspar Karl (1774-1815) e Johann (1776-1848).\nJohann comprese il talento di Ludwig, del quale divenne il primo maestro. Johann fu un padre violento soprattutto per quel che riguardava l'istruzione e l'insegnamento musicale che impartiva al figlio. Sull'argomento si \u00e8 molto scritto nelle innumerevoli biografie dedicate al geniale figlio e tra i tanti episodi che attestano la crudezza dei metodi educativi subiti dal giovane musicista c'\u00e8 il ricordo di quando, ogni qual volta questi suonava male, il padre lo etichettava come la vergogna per la sua famiglia. Johann era un alcolizzato; la sua situazione si aggrav\u00f2 ulteriormente quando, nel 1787, la moglie Maria mor\u00ec, dopodich\u00e9 la famiglia divenne sempre pi\u00f9 dipendente economicamente dal giovane Ludwig. Nel 1789, dopo il compimento dei suoi 18 anni, Ludwig ottenne l'affido di met\u00e0 della retribuzione di Johann; grazie a questo espediente riuscir\u00e0 a supportare la sua famiglia e a limitare gli sperperi di denaro del padre alcolizzato. Johann mor\u00ec nel 1792; non molto tempo dopo Ludwig si trasfer\u00ec a Vienna per studiare con Joseph Haydn. Il suo datore di lavoro, l'Arciduca Massimiliano d'Asburgo-Lorena scrisse ironicamente ad un amico, circa la morte di Johann: \"\u00abI ricavi delle accise dei liquori \"[imposte fiscali]\", hanno subito una perdita dalla morte di Beethoven.\u00bb\"\nLe origini fiamminghe.\nNonostante il suo cognome, Johann van Beethoven era solo per met\u00e0 di ascendenza fiamminga. Suo padre Ludwig (Lodewijk) \u00e8 stato l'ultimo Beethoven ad essere completamente fiammingo. La maggior parte delle famiglie \"van Beethoven\" pi\u00f9 recenti, proveniva da regioni appartenenti a quella che ora \u00e8 la Germania, per lo pi\u00f9 dalla zona della Renania. Ludwig, il celebre figlio di Johann, \u00e8 considerato un tedesco e talvolta alcuni pronunciano incorrettamente il suo nome come \"von Beethoven\".\nI nazisti furono particolarmente interessati alle origini di Beethoven: \"\u201cDopo aver verificato che sulle origini di Beethoven non vi era alcun sospetto di razza o nazionalit\u00e0 non-germaniche (prova della sua ascendenza fiamminga \u00e8 stato negato in una serie di articoli), i gerarchi della propaganda nazista e le macchine culturali promossero le sue opere come l'essenza della forza germanica e ariana.\u201d \"\nDiscendenza.\nIl famoso figlio di Johann, Ludwig van Beethoven non si spos\u00f2 mai e molto probabilmente non ebbe mai figli. Il secondo figlio di Johann, Kaspar Karl, ebbe una prole, tuttavia nessuno dei suoi discendenti viventi porta ancora il nome \"van Beethoven\" (l'ultimo a portare questo nome, Karl Julius Maria van Beethoven, mor\u00ec nel 1917)."}
{"id": "3294179", "revid": "1543377", "url": "https://it.wikipedia.org/wiki?curid=3294179", "title": "Cesco Kostner", "text": "Biografia.\nCarriera sciistica.\nOriginario di Corvara in Badia, era figlio di Giuseppe e nipote di Franz, a loro volta alpinisti. Fu uno dei primi maestri di sci in Italia (la sua tessera nazionale della Federazione Italiana Sport Invernali, conseguita nel 1932 a Claviere, portava il numero 10) e il primo del Plan de Corones (tessera numero 1).\nFu il primo sciatore di lingua ladina e originario della Val Badiaa entrare nella Nazionale di sci alpino dell'Italia. , mentre tre anni dopo fu chiamato a partecipare ai IV Giochi olimpici invernali di , ai quali tuttavia non prese parte per motivi religiosi e famigliari.\nSi deve a lui la prima scuola di sci in Val Badia, : la pionieristica iniziativa avvi\u00f2 lo sviluppo della valle come importante comprensorio sciistico; insegn\u00f2 a sciare a Benito Mussolini (che in un'intervista defin\u00ec \u00abpoco brillante e molto impaziente\u00bb)sul Terminillo e ai membri di casa Savoia.\nAltre attivit\u00e0.\nFu guida alpina fino alla met\u00e0 degli anni quaranta, quando un grave incidente lo costrinse ad abbandonare l'attivit\u00e0. Si ritir\u00f2 a Brunico, dove fece l'albergatore e mor\u00ec nel 2006 a quasi 101 anni."}
{"id": "3294180", "revid": "122819027", "url": "https://it.wikipedia.org/wiki?curid=3294180", "title": "Salvatore Cardillo", "text": "Biografia.\nStudi\u00f2 nella citt\u00e0 natale, diplomandosi in pianoforte, composizione e direzione d'orchestra; nel 1903 emigr\u00f2 negli Stati Uniti. Tra i suoi lavori spicca la celebre canzone napoletana Core 'ngrato, composta sopra un testo scritto nel 1911 da Alessandro Sisca (detto Cordiferro): capace di esprimere in musica la tormentata sofferenza degli emigrati, conseguente alla lontananza dall'Italia, la canzone ebbe un grande successo, che perdura tuttora.\nIn una lettera alla cugina Wanda, riferendosi a Core 'ngrato, Cardillo scrisse:\nNon \u00e8 per\u00f2 chiaro a quali canzoni \"vere\" alluda.\nLe canzoni ufficialmente conosciute:"}
{"id": "3294185", "revid": "1123217", "url": "https://it.wikipedia.org/wiki?curid=3294185", "title": "Avulavirinae", "text": "Avulavirinae \u00e8 una sottofamiglia di virus degli uccelli a singolo filamento negativo di RNA, appartenente all'ordine \"Mononegavirales\", famiglia \"Paramyxoviridae\". Era un genere fino al 2018 (\"Avulavirus\"), quando fu elevato al rango di sottofamiglia.\nTassonomia.\nAppartengono ad \"Avulavirinae\" i seguenti generi:\nCaratteristiche virali.\nMorfologia e propriet\u00e0 fisico-chimiche.\nAl microscopio elettronico i virioni degli avulavirus appaiono di forma pleiomorfa (soprattutto sferica o filamentosa), costituiti da un nucleocapside allungato con simmetria elicoidale avvolti da pericapside lipidico, sensibile all'etere e contenenti una matrice virale. I virioni misurano circa 150-250 nm di diametro e 1000-10000\u00a0nm di lunghezza. Sulla superficie esterna del rivestimento lipidico sono visibili delle proiezioni lunghe circa 9-15\u00a0nm e distanziate l'una dall'altra 7-10\u00a0nm: sono identificate con due glicoproteine virali: Emoagglutinina (H) e proteine di fusione (F). Il nucleocapside ha lunghezza di 600-800\u00a0nm, larghezza di 18\u00a0nm, mentre il passo della spirale elicoidale \u00e8 di 5,5\u00a0nm.\nPropriet\u00e0 fisico-chimiche.\nGli avulavirus sono virus ad RNA a singolo filamento negativo contenenti 15200-15900 nucleotidi. I virioni hanno una densit\u00e0 di flottazione in CsCl di 1,18-1,2 g/cm\u22123.\nGenoma.\nGli avulavirus appartengono alla famiglia \"Paramyxoviridae\" caratterizzata dalla condivisione di un genoma costituito da sei geni:\ndove:"}
{"id": "3294186", "revid": "767487", "url": "https://it.wikipedia.org/wiki?curid=3294186", "title": "La bottiglia incantata", "text": "La bottiglia incantata (\"The Bottle Imp\") \u00e8 un film muto del 1917 diretto da Marshall Neilan, tratto dal racconto \"Il diavoletto nella bottiglia\" (1891) di Robert Louis Stevenson.\nTrama.\nLopaka, povero pescatore hawaiano, si innamora di Kokua, una giovane di sangue reale. Il padre della ragazza gli rifiuta la mano di Kokua a meno che Lopaka non gli porti due piume di un rarissimo uccello. In montagna, mentre \u00e8 alla ricerca dell'uccello, il giovane pescatore incontra un prete in punto di morte che gli vende una bottiglia contenente il dio del vulcano, Kono. Il prete lo mette in guardia dai pericoli della bottiglia. Se quando morir\u00e0, l'avr\u00e0 ancora, sar\u00e0 dannato e l'unico modo per sbarazzarsene sar\u00e0 quello di venderla a un prezzo minore di quanto l'ha pagata. Lopaka, che vuole diventare ricco per poter sposare Kokua, accetta.\nQuando si sposa, vende la bottiglia. Va tutto bene per un po' di tempo, ma Lopaka contrae la lebbra. Per guarire, ricorre di nuovo alla bottiglia, comprandola di nuovo me \u00e8 costretto a pagarla con la pi\u00f9 piccola moneta dell'isola. Per salvare il marito sacrificandosi al suo posto, Kokua riesce a trovare una moneta francese, di valore ancora minore e ricompra lei la bottiglia. Per sua fortuna, un marinaio malvagio si presenta con una piccolissima monetina cinese e si porta via la bottiglietta e il suo contenuto: ma finisce annegato in mare, sparendo con il dio del vulcano prigioniero. Lopaka e Kokua diventano di nuovo poveri, ma sono felici insieme.\nProduzione.\nIl film venne prodotto dalla Jesse L. Lasky Feature Play Company e venne girato alla Hawaii.\nDistribuzione.\nUscito nelle sale il 26 marzo 1917, il film fu distribuito dalla Famous Players-Lasky Corporation e dalla Paramount Pictures. In Italia \u00e8 uscito nel 1922.\nCensura.\nIn Italia la censura impose di ridurre le scene di lotta tra Lopaka e il marinaio a brevi visioni."}
{"id": "3294187", "revid": "481666", "url": "https://it.wikipedia.org/wiki?curid=3294187", "title": "Charles Maigne", "text": "Biografia.\nNato in Virginia, Charles Maigne debutt\u00f2 nella regia per una piccola casa di produzione, la Select Pictures Corporation con il film \"Her Great Chance\", interpretato da Alice Brady (futuro Premio Oscar nel 1938). Altri attori con cui Maigne lavor\u00f2, furono Mary Miles Minter, Tom Moore, Thomas Meighan.\nCome sceneggiatore, collabor\u00f2 in sette film con Maurice Tourneur. Scrisse anche per film diretti da Marshall Neilan, George Melford, Edward LeSaint, W. S. Van Dyke.\nSi spos\u00f2 con l'attrice Anne Cornwall."}
{"id": "3294188", "revid": "1543377", "url": "https://it.wikipedia.org/wiki?curid=3294188", "title": "Tour du Languedoc-Roussillon", "text": "IL Tour du Languedoc-Roussillon \u00e8 stata una corsa a tappe maschile di ciclismo su strada che si svolse nella regione francese della Linguadoca-Rossiglione nel mese di maggio del 2004.\nStoria.\nNel 2002 si corse l'ultima edizione del Grand Prix du Midi Libre per scelta degli organizzatori, il gruppo editoriale del quotidiano Le Monde. L'amministrazione locale voleva avere una corsa professionistica sul proprio territorio e organizz\u00f2 nel 2004 il \"Tour du Languedoc-Roussillon\" in collaborazione con la Amaury Sport Organisation, che gestisce anche il Tour de France.\nLa corsa era divisa in cinque tappe. Le prime tre si conclusero con una volata di gruppo: Thor Hushovd vinse le prime due e Martin Elmiger la terza. Christophe Moreau si aggiudic\u00f2 la quarta e Lance Armstrong l'ultima (vittoria di tappa che gli fu poi revocata per doping nel 2012). La vittoria finale and\u00f2 al francese Moreau.\nL'anno successivo non furono trovate sufficienti sponsorizzazioni e la corsa non fu pi\u00f9 organizzata.\nMaglie.\nVengono assegnate diverse maglie per i leader delle varie classifiche.\nAlbo d'oro.\n\"Aggiornato all'edizione 2004.\""}
{"id": "3294189", "revid": "486946", "url": "https://it.wikipedia.org/wiki?curid=3294189", "title": "Abd-All\u0101h Ibn al-Muqaffa\u02bf", "text": ""}
{"id": "3294191", "revid": "767487", "url": "https://it.wikipedia.org/wiki?curid=3294191", "title": "Prunella (film 1918)", "text": "Prunella \u00e8 un film muto del 1918 diretto da Maurice Tourneur. Marguerite Clark port\u00f2 sullo schermo il personaggio che aveva impersonato sulle scene teatrali con grande successo nel 1913. Il soggetto \u00e8 l'adattamento cinematografico del lavoro teatrale \"Prunella or Love in a Garden\" di Harley Granville-Barker e Laurence Housman, andato in scena a Broadway il 27 ottobre 1913.\nTrama.\nAttentamente accudita dalle zie Prim, Prude e Privacy, Prunella vive nel suo giardino senza sapere niente del mondo che la circonda. Un giorno, per\u00f2, conosce Pierrot che, affascinato dalla sua bellezza, penetra nel giardino e la fa fuggire. I due vanno a Parigi, dove Prunella diventa una diva del palcoscenico. Ma la felicit\u00e0 non dura a lungo. Pierrot si infatua di un'altra e Prunella, sconvolta, fugge via. Pierrot si rende conto di amare ancora la moglie e si reca nel giardino dove l'ha conosciuta. A un tratto, vede quello che lui crede sia il fantasma di Prunella: ma, quando lo abbraccia, si rende conto che la moglie \u00e8 ancora viva. Infelice, era tornata nella casa della sua infanzia.\nProduzione.\nProdotto dalla Famous Players-Lasky Corporation, il film venne girato nel gennaio e febbraio 1918.\nDistribuzione.\nIl film usc\u00ec il 2 giugno 1918, distribuito dalla Famous Players-Lasky Corporation con la dizione \"presentato da Adolph Zukor\"."}
{"id": "3294192", "revid": "486946", "url": "https://it.wikipedia.org/wiki?curid=3294192", "title": "Abd All\u0101h Ibn al-Muqaffa\u02bf", "text": ""}
{"id": "3294195", "revid": "767487", "url": "https://it.wikipedia.org/wiki?curid=3294195", "title": "Tirate sul pianista", "text": "Tirate sul pianista (\"Tirez sur le pianiste\") \u00e8 un film del 1960 diretto da Fran\u00e7ois Truffaut, basato sul romanzo \"Sparate sul pianista\" di David Goodis che parla della timidezza e dell'amore mescolando stili e generi.\nTrama.\nCharlie Kohler \u00e8 il pianista di un piccolo locale di periferia. Una sera incontra il fratello Chico che \u00e8 inseguito da due gangster. Charlie lo aiuta a fuggire, ma da quel momento diventa anche lui un bersaglio dei malviventi.\nCharlie \u00e8 accompagnato da Lena, la cameriera del locale, che \u00e8 innamorata di lui ed \u00e8 a conoscenza del suo passato segreto. Il vero nome di Charlie \u00e8 infatti Eduard Saroyan. Un tempo pianista molto famoso, si era ritirato dall'attivit\u00e0 di concertista dopo il suicidio della moglie.\nIl proprietario del locale rivela ai due gangster dove si trovano Charlie e Lena. I gangster rapiscono anche Fido, il fratellino di Charlie. Dopo una colluttazione, Charlie uccide il proprietario del locale e fugge insieme a Lena nella casa dei suoi fratelli in montagna. Qua la coppia \u00e8 raggiunta dai due gangster e durante una sparatoria Lena rimane uccisa.\nProduzione e distribuzione.\nGirato a Parigi, Levallois-Perret e nei dintorni di Grenoble tra il 30 novembre 1959 e il 22 gennaio 1960, fu proiettato per la prima volta a Parigi il 25 novembre 1960."}
{"id": "3294196", "revid": "287204", "url": "https://it.wikipedia.org/wiki?curid=3294196", "title": "Il re dell'orrore", "text": "Il re dell'orrore (\"Scream School\") \u00e8 il sessantasettesimo libro della serie horror per ragazzi \"Piccoli brividi\", scritta da R. L. Stine.\nTrama.\nIl libro narra le vicende di un ragazzo di nome Jake Banyon, figlio di un regista horror di fama mondiale, Emory Banyon, chiamato anche il \"re dell'orrore\".\nIl ragazzo \u00e8 afflitto continuamente dal fatto che vuole dimostrare al padre che non ha paura dei suoi film come quest'ultimo crede, ma purtroppo finisce per ritrovarsi sempre in situazioni che fanno credere a tutti (in primis la sua migliore amica Chelsea Paige) che abbia paura, ad esempio durante una ripresa cade dalla sedia e il padre si convince che sia caduto per lo spavento. Le cose vanno via via peggiorando: infatti il regista, in occasione del compleanno del figlio, decide di fargli uno scherzo terribile chiudendolo in un vecchio set con quattro dei suoi attori truccati e vestiti da zombie spaventando a morte il ragazzo, mostrandogli la testa della sua amica Chelsea su una picca. Ad un certo punto suo padre, Chelsea e i suoi amici spuntano dal nulla con una torta di compleanno e numerosi palloncini ma Jake corre via in lacrime.\nDeciso a vendicarsi per lo scherzo di cattivo gusto, Jake decide di accettare l'offerta di suo padre di girare la sua serie pi\u00f9 famosa, \"La scuola del terrore VI\", nella desolata cittadina di Silver City sperduta nel deserto. Una volta arrivati i due scoprono una gigantesca scuola in totale stato di abbandono e, una volta all'interno, Jake fa la conoscenza di Gregory e della sua amica Mindy, due ragazzi della vicina cittadina di Coronado che sono stati chiamati da Emory per fare da comparse nella sua serie. Mindy racconta a Jake della probabile presenza di fantasmi a Silver City poich\u00e9 coloro che volevano costruire un centro commerciale al posto della suddetta scuola profanarono diverse tombe per spostarle da un'altra parte (l\u00ec c'era infatti un cimitero) e gli spiriti, non avendo pace per questo, cominciarono a dare numerosi problemi (e questo spiegherebbe il totale abbandono della scuola e di Silver City in s\u00e9).\nInfatti, a partire da quel momento, durante le riprese accadono cose strane come pezzi di carne umana nelle pietanze e pozze di fango piene di teschi umani, senza contare numerosi danni alle apparecchiature di regia. Jake pensa che sia tutto uno scherzo di suo padre ma i due, una volta giunti al piano superiore, vengono veramente circondati da spettri e dal terribile Johnny Scream (un attore di nome Rad Donner famoso per il suo ruolo di zombie); e, infatti, tutto si rivela essere uno scherzo ideato proprio da Jake per spaventare finalmente suo padre, cosa che infatti accade. La vendetta di Jake \u00e8 compiuta (avendo anche mostrato a suo padre la scena registrata e facendogli vedere con un trucco che i ragazzi erano fantasmi veri e non attori) e, allegramente, si autodefinisce lui stesso il \"re dell'orrore\"."}
{"id": "3294198", "revid": "729019", "url": "https://it.wikipedia.org/wiki?curid=3294198", "title": "Campionato argentino di rugby a 15 1995", "text": "Il Campionato argentino di rugby a 15 1995 \u00e8 stato vinto dalla selezione di Cordoba che ha battuto in finale la selezione di Tucum\u00e0n\nLe 20 squadre iscritte (effettive solo 18) erano divise in tre livelli: \"Campeonato\", \"Ascenso\", \"Clasificacion\".\nA causa della ristrutturazione prevista per il 1996 con riduzione delle squadre del livello maggiore da 8 a 6, le due vincenti dei gruppi di \"Ascenso\" hanno disputato un play-out per l'ammisione al livello superiore per l'anno successivo contro le terze dei due gironi del \"Campeonato\"\nTorneo \"campeonato\".\nLe 8 squadre della prima divisione erano divise in due gironi di 4 squadre\nPlay Out.\nPartecipano\u00a0le terze dei due gironi del \"Campeonato\" e le vincitrici dei due gironi dell'\"Ascenso\". Le vincenti saranno ammesse al campionato 1996 nella zona \"Campeonato\" ridotta a sei squadre"}
{"id": "3294199", "revid": "729019", "url": "https://it.wikipedia.org/wiki?curid=3294199", "title": "Campionato argentino di rugby a 15 1996", "text": "Il Campionato argentino di rugby a 15 1996 \u00e8 stato vinto a pari merito dalle selezioni Buenos Aires e Cordoba.\nLe 20 squadre iscritte (effettive solo 18) erano divise in tre livelli : \"Campeonato\", \"Ascenso\", \"Clasificacion\".\nTorneo \"campeonato\".\nPer la prima volta viene disputato sulla base di un girone unico a 6 squadre.\nRetrocede: San Juan\nZona \"Ascenso\".\nPromossa: Mar del Plata\nRetrocede: Sur"}
{"id": "3294202", "revid": "729019", "url": "https://it.wikipedia.org/wiki?curid=3294202", "title": "Campionato argentino di rugby a 15 1997", "text": "Il Campionato argentino di rugby a 15 1996 \u00e8 stato vinto dalla selezione di Cordoba\nLe 21 squadre iscritte (effettive solo 19) erano divise in tre livelli: \"Campeonato\", \"Ascenso\", \"Estimulo\".\nTorneo \"campeonato\".\nIl titolo \u00e8 assegnato da un girone unico a sei squadre. L'ultima retrocede.\nCampione: Cordoba\nRetrocede: Mar del Plata\nZona \"Ascenso\".\nPromossa: Noroeste\nRetrocede: Santiago\nZona \"Promocional\".\nGirone A.\nAlla finale: Alta Valle\nGirone B.\nForfait della selezioni di Cuenca del Salado and Oeste\nAlla finale: Misiones"}
{"id": "3294203", "revid": "729019", "url": "https://it.wikipedia.org/wiki?curid=3294203", "title": "Campionato argentino di rugby a 15 1998", "text": "Il Campionato argentino di rugby a 15 1998 \u00e8 stato dalla selezione della Unione di Buenos Aires\nLe 22 squadre iscritte erano divise in tre livelli: \"Campeonato\", \"Ascenso\", \"Estimulo\".\nTorneo \"campeonato\".\nCampione: Buenos Aires\nRetrocede: Noroeste\nTorneo \"Ascenso\".\nPromossa: Mar del Plata\nRetrocede: Salta\nTorneo Estimulo.\nGirone A.\nAlla finale: Sur\nGirone B.\nAlla finale: Misiones\nFinale.\nPromossa: Sur"}
{"id": "3294208", "revid": "247222", "url": "https://it.wikipedia.org/wiki?curid=3294208", "title": "Presidente della Mauritania", "text": ""}
{"id": "3294235", "revid": "767487", "url": "https://it.wikipedia.org/wiki?curid=3294235", "title": "Abigail Washburn", "text": "Suona il banjo clawhammer. Suona e produce i suoi dischi da solista, e anche con i gruppi old time Uncle Earl e Sparrow Quartet.\nBiografia.\nAbigail Washburn \u00e8 una cantautrice e suonatrice di banjo della scena di Nashville."}
{"id": "3294239", "revid": "339392", "url": "https://it.wikipedia.org/wiki?curid=3294239", "title": "Discounted Cash Flow", "text": ""}
{"id": "3294242", "revid": "599013", "url": "https://it.wikipedia.org/wiki?curid=3294242", "title": "Jack Alderson", "text": "Carriera.\nInizia la sua carriera calcistica nelle giovanili del Crook Town, passando in seguito nella prima squadra.\nSi trasferisce allo Shildon Athletic prima di entrare nella Lega professionisti con il . Non riuscendo a trovare un posto in prima squadra si accasa allo Newcastle United nel 1912, Gioca solo una volta per il Newcastle, una vittoria per 3-1 contro l' il 25 gennaio 1913.\nNel 1918 passa al Crystal Palace Durante la prima stagione del dopoguerra, 1919-1920, \u00e8 sempre titolare. Il Palace conclude la stagione al terzo posto\nAlla fine della stagione, il Cyistal Palace e tutti gli altri club di Southern Football League formano la nuova Third Division. L'anno seguente Alderson \u00e8 sempre titolare ed il Cyistal Palace, vincendo la Lega, viene promosso in Second Division.\nIl 10 maggio 1923, in un incontro amichevole a Parigi contro la Francia, partita vinta 4-1 dagli inglesi, Aldelson gioca la sua unica partita nella Nazionale inglese.\nNel 1924 si trasferisce a Pontypridd, dopo aver giocato 205 partite nella prima squadra per Crystal Palace.\nTornato in Football League nel 1925 con lo Sheffield United, gioca 122 partite di campionato in quattro anni prima di trasferirsi all'Exeter City nel 1929.\nSuccessivamente si aggrega al Torquay United come terzo portiere, avendo davanti a s\u00e9 Joe Wright come portiere titolare e Laurie Millsom come un sostituto.\nIn seguito gioca per il Worcester City prima di ricongiungersi al Crook Town dove conclude la sua carriera di giocatore.\nNel 2005, anno del centenario del Crystal Palace, Alderson \u00e8 stato votato come terzo miglior portiere della storia del club, dietro a Nigel Martyn ed a John Jackson."}
{"id": "3294257", "revid": "1396213", "url": "https://it.wikipedia.org/wiki?curid=3294257", "title": "Film con maggiori incassi in Canada e negli Stati Uniti", "text": "Questa classifica elenca i film con i maggiori incassi in Canada e negli Stati Uniti. Gli incassi sono espressi in dollari statunitensi.\nClassifica dei film con maggiori incassi.\nLa classifica sottostante, non corretta secondo il tasso d'inflazione, \u00e8 aggiornata al 27 febbraio 2022.\nClassifica dei film con il maggior numero di biglietti venduti.\nLa classifica sottostante elenca i film che hanno venduto pi\u00f9 biglietti solamente negli Stati Uniti. Tale classifica coincide con la classifica degli incassi di tutti i tempi \"aggiustata\" con il tasso d'inflazione, essendo stata calcolata proprio adeguando l'incasso del film al prezzo del biglietto attuale.\nLa classifica sottostante \u00e8 aggiornata al 27 febbraio 2022."}
{"id": "3294267", "revid": "767487", "url": "https://it.wikipedia.org/wiki?curid=3294267", "title": "Accordo di Naivasha", "text": "L'Accordo di Naivasha il cui nome ufficiale \u00e8 \"Comprehensive Peace Agreement\" (anche CPA) \u00e8 un insieme di accordi sottoscritti nel gennaio 2005 dal Movimento per la Liberazione del Sudan e il governo del Sudan il cui scopo \u00e8 stato quello di terminare la seconda guerra civile sudanese.\nI termini fondamentali dell'Accordo di Naivasha sono:\nL'accordo prende il nome da Naivasha, la localit\u00e0 del Kenya vicina a Nairobi, in cui si sono svolti gli incontri nel 2004.\nSingoli documenti.\nL'Accordo di pace fu il risultato della stipulazione di otto distinti documenti. A parte il primo, tutti gli altri e l'accordo finale furono firmati a Naivasha, in Kenya.\nIl testo finale, complessivo, dell'Accordo fu firmato il 9 gennaio 2005 e segn\u00f2 l'inizio dell'attuazione concreta della pace."}
{"id": "3294287", "revid": "120621632", "url": "https://it.wikipedia.org/wiki?curid=3294287", "title": "Aeromobili della prima guerra mondiale", "text": "AEREI.\nDati tratti da:\nDirigibili.\nDati tratti da:"}
{"id": "3294299", "revid": "1522738", "url": "https://it.wikipedia.org/wiki?curid=3294299", "title": "Digimedaglioni", "text": ""}
{"id": "3294301", "revid": "1522738", "url": "https://it.wikipedia.org/wiki?curid=3294301", "title": "Digipietre", "text": ""}
{"id": "3294304", "revid": "1522738", "url": "https://it.wikipedia.org/wiki?curid=3294304", "title": "Digimodifica", "text": ""}
{"id": "3294308", "revid": "1522738", "url": "https://it.wikipedia.org/wiki?curid=3294308", "title": "Digicarte", "text": ""}
{"id": "3294310", "revid": "1522738", "url": "https://it.wikipedia.org/wiki?curid=3294310", "title": "Digispirit", "text": ""}
{"id": "3294340", "revid": "585116", "url": "https://it.wikipedia.org/wiki?curid=3294340", "title": "Gruppo Arag", "text": ""}
{"id": "3294350", "revid": "305330", "url": "https://it.wikipedia.org/wiki?curid=3294350", "title": "Universit\u00e0 Libera di Berlino", "text": ""}
{"id": "3294356", "revid": "79969009", "url": "https://it.wikipedia.org/wiki?curid=3294356", "title": "Riuso di frequenza", "text": "In telecomunicazioni il riuso di frequenza \u00e8 un concetto ed una tecnica di trasmissione tipica dei sistemi di radiocomunicazione, sia terrestri (reti cellulari) sia satellitari. Esso consiste nel riutilizzare la banda radio, assegnata al sistema per la fornitura dei servizi all'utente, in pi\u00f9 aree o celle di copertura del territorio opportunamente suddiviso in modo tale che celle adiacenti (spesso parzialmente sovrapposte tra loro per garantire una copertura totale) utilizzino frequenze diverse (una volta partizionato lo spettro) in modo da non produrre interferenza reciproca. Questa tecnica presenta il notevole vantaggio di aumentare l'efficienza spettrale del sistema aumentando il numero di utenti servibili cio\u00e8 evitando la rapida saturazione della banda radio disponibile e diminuendo al contempo la potenza necessaria a coprire il territorio servito dalla cella con quindi minor impatto sul possibile eventuale inquinamento elettromagnetico."}
{"id": "3294366", "revid": "363629", "url": "https://it.wikipedia.org/wiki?curid=3294366", "title": "HIV-2", "text": ""}
{"id": "3294371", "revid": "363629", "url": "https://it.wikipedia.org/wiki?curid=3294371", "title": "HIV-1", "text": ""}
{"id": "3294372", "revid": "767487", "url": "https://it.wikipedia.org/wiki?curid=3294372", "title": "Erling Knudtzon", "text": "Carriera.\nClub.\nUllern e Lyn Oslo.\nKnudtzon inizi\u00f2 la carriera nell'Ullern, squadra per cui milit\u00f2 dal 2004 al 2006. Dal 2007, infatti, si trasfer\u00ec al Lyn Oslo: debutt\u00f2 ufficialmente il 14 aprile dello stesso anno, nel match di Eliteserien in cui la sua squadra perse per 3-1 in casa del Fredrikstad (subentr\u00f2 a Tomasz Sokolowski). Il 28 maggio 2007 and\u00f2 a segno nel successo per 4-3 del Lyn sul Troms\u00f8, in quella che fu la prima delle sue marcature nella massima divisione norvegese. Con la squadra di Oslo collezion\u00f2 77 presenze e 5 reti in tre stagioni.\nLillestr\u00f8m.\nIl 1\u00ba febbraio 2010 firm\u00f2 un contratto triennale con il Lillestr\u00f8m, riunendosi con il suo vecchio allenatore Henning Berg. Esord\u00ec con la nuova squadra il 14 marzo, giorno della sconfitta del club in casa dell'Aalesund per 3-0. Realizz\u00f2 la prima rete il 10 aprile 2011, nel pareggio per 4-4 contro il Rosenborg. Il 9 luglio 2012 sigl\u00f2 la prima doppietta, nella vittoria per 3-4 sul campo del Fredrikstad.\nNella stagione 2017, ha contribuito alla vittoria finale del Norgesmesterskapet da parte del suo Lillestr\u00f8m.\nMolde.\nIl 17 luglio 2018, il Molde ha reso noto l'ingaggio di Knudtzon, che ha firmato un contratto triennale valido a partire dal 1\u00ba gennaio 2019.\nNazionale.\nIl 30 maggio 2007 esord\u00ec per la : sostitu\u00ec infatti Jonathan Parr nella sconfitta per 1-2 contro l'. Il 4 giugno dello stesso anno realizz\u00f2 una rete ai danni della , ma gli iberici si imposero per 2-5.\nIl 22 agosto 2007 debutt\u00f2 per la : fu infatti titolare nella sconfitta per 0-2 contro la .\nStatistiche.\nPresenze e reti nei club.\n\"Statistiche aggiornate al 4 aprile 2021.\""}
{"id": "3294374", "revid": "110157", "url": "https://it.wikipedia.org/wiki?curid=3294374", "title": "Riserva cognitiva", "text": "Riserva cognitiva \u00e8 un termine che descrive la resilienza del cervello rispetto al danno cerebrale. La resilienza \u00e8 valutata su base comportamentale, mentre il danno cerebrale \u00e8 valutato su base neurologica o istologica (per esempio, attraverso esami di neuroimmagine di vario tipo, o analisi del liquor, o indagini genetiche). Possono essere usati due modelli teorici per esplorare il concetto di \"riserva\": quello di \"brain reserve\" e quello di \"cognitive reserve\". Questi termini, per quanto spesso confusi in letteratura, hanno alimentato un dibattito costruttivo. Usando un'analogia, la \"brain reserve\" pu\u00f2 essere vista come l'hardware, mentre la \"cognitive reserve\" come il software. Tutti questi fattori sono attualmente ritenuti contribuire alla riserva globale. La riserva cognitiva \u00e8 comunemente usata, in letteratura, per riferirsi sia alla riserva cerebrale che a quella cognitiva.\nStudi scientifici.\nNel 1988, fu pubblicato un lavoro pubblicato sugli \"Annals of Neurology\",riguardanti gli esami post mortem di 137 persone anziane dove si rivelava una discrepanza tra il grado di malattia neuropatologia di Alzheimer e le manifestazioni cliniche della malattia. Le conclusioni di questo studio sottolineavano come alcuni soggetti, il cui cervello mostrava i segni clinici della patologia di Alzheimer, non mostravano (o mostravano poco) i segni e sintomi della patologia. Inoltre, lo studio dimostrava che queste persone avevano un peso maggiore del cervello e un maggior numero di neuroni rispetto ai controlli di pari et\u00e0.\nI ricercatori hanno dato due possibili spiegazioni a fenomeno: queste persone possono aver sviluppato la malattia di Alzheimer, ma in qualche modo hanno evitato la perdita di un gran numero di neuroni o, in alternativa, erano partiti con cervelli pi\u00f9 grandi e con pi\u00f9 neuroni e quindi potrebbero aver avuto una maggiore \"riserva\". \u00c8 stata la prima volta, in questo contesto, che questo termine \u00e8 stato usato in letteratura. Gli autori concludevano lo studio attribuendo tale discrepanza a un cervello di dimensioni maggiori della norma, ossia ad un maggior numero di neuroni. La grande quantit\u00e0 di materia cerebrale, al pari di una \"riserva\", avrebbe quindi parzialmente e temporaneamente compensato il danno neurologico legato alla patologia demenziale.\nA partire da questo studio \u00e8 aumentato l'interesse per quest'area di ricerca, e questa scoperta iniziale ricevette numerose conferme da studi successivi. I dati confermano che un alto livello di \"riserva cognitiva\" comporta una pi\u00f9 alta soglia di \"immunit\u00e0\" rispetto al manifestarsi dei sintomi clinici della demenza.\nAlcuni studi rilevano come la soglia di tolleranza al danno neurocognitivo, per i soggetti con elevata riserva cognitiva, fosse pi\u00f9 alta rispetto alla media della popolazione, mentre pi\u00f9 rapido era il deterioramento cognitivo successivo al suo superamento. In tale senso, la riserva cognitiva agirebbe come una sorta di \"buffer\", che, tramite lo sviluppo di adeguate strategie cognitive di \"compensazione\" rispetto alla perdita neurocognitiva in corso, ne ritarderebbe la manifestazione palese; ma, una volta arrivati al livello di perdita anche di tali strategie, il deficit funzionale si manifesterebbe quindi pi\u00f9 rapidamente (essendo in realt\u00e0 gi\u00e0 presente e in progress, ma temporaneamente \"compensato\" e \"coperto\" da tali strategie cognitive).\nBrain Reserve.\nRiserva cerebrale pu\u00f2 essere definita come la resilienza del cervello, la sua capacit\u00e0 di compensare i crescenti danni per poter funzionare in modo adeguato. Questo modello presuppone l'esistenza di un limite fisso che, una volta raggiunto, inevitabilmente annuncia la comparsa delle manifestazioni cliniche di demenza.\nDimensioni del Cervello.\nUno studio del 1997 ha rilevato che la malattia di Alzheimer in cervelli pi\u00f9 grandi della media non necessariamente causa demenza clinica. Un altro studio ha riportato che la circonferenza della testa pu\u00f2 essere associata in maniera indipendente ad un ridotto rischio di malattia clinica di Alzheimer. Mentre alcuni studi, come questi citati, trovano una associazione, altri non ci riescono. Questo perch\u00e9 la circonferenza della testa e altre approssimazioni sono misure indirette.\nNumero di neuroni.\nIl numero di sinapsi \u00e8 pi\u00f9 basso nella demenza precoce che nella demenza a tarda comparsa.\nComponente ereditaria per la riserva cognitiva.\nProve da uno studio sui gemelli indicano un contributo genetico alle funzioni cognitive. Le stime dell'ereditariet\u00e0 sono state stimate essere elevate per le funzioni cognitive generali, ma basse per la memoria stessa.. Uno studio che unisce studi sui gemelli e adozioni ha individuato che tutte le funzioni cognitive sono ereditarie. La velocit\u00e0 di elaborazione ha il pi\u00f9 alto tasso d'ereditariet\u00e0 in questo studio particolare.\nBrain Reserve Index.\nSi tratta di una misura numerica di riserva cerebrale che \u00e8 stato sviluppato da Sci-Brain utilizzando una serie di fattori per testare le capacit\u00e0 cognitive. Esso identifica una vasta gamma di misure di performance come la dieta, l'esercizio fisico, esercizio mentale, e condizioni mediche.\nCognitive reserve.\nLa cognitive reserve (riserva cognitiva) indica la resilienza al danno neuropatologico, ma sottolineando il modo in cui il cervello usa le sue zone danneggiate. Potrebbe essere definita come la capacit\u00e0 di ottimizzare o massimizzare le prestazioni attraverso il reclutamento differenziale di reti cerebrali e / o strategie cognitive alternative. Questo \u00e8 un modello di efficienza, piuttosto che un modello di soglia, e ci\u00f2 implica che il compito viene elaborato con meno risorse e in un modo che rende difficile la realizzazione d'errori.\nFormazione e occupazione\nI livelli cognitivi durante l'infanzia, il livello di istruzione, e il lavoro svolto da adulti contribuiscono alla riserva cognitiva indipendente. La pi\u00f9 forte associazione in questo studio \u00e8 stato trovato con il livello cognitivo durante l'infanzia. In uno studio sull'invecchiamento fisiologico, l'istruzione \u00e8 risultata essere correlata ai livelli di funzionamento cognitivo, ma non collegabile ai tassi di cambiamento cognitivo, suggerendo che la riserva cognitiva riflette il persistere di precedenti differenze nel funzionamento cognitivo, piuttosto che i tassi differenziali che rapportano il declino cognitivo all'et\u00e0. Altri studi di controllo per verificare gli effetti pratici indicano che l'istruzione non \u00e8 una causa diretta di riserva cognitiva.\nFattori alla base della riserva cognitiva.\nMolteplici fattori contribuirebbero all'incremento della riserva cognitiva di un individuo; i principali sono:\nQuestionario CRIq.\nSulla base degli indici riportati in letteratura, \u00e8 stato costruito il questionario CRIq, che consente di quantificare in modo standardizzato la riserva cognitiva di un individuo. Il questionario \"CRIq\" raccoglie informazioni bio-anagrafiche relativamente al percorso scolastico, all'attivit\u00e0 lavorativa e al tipo di attivit\u00e0 svolte nel tempo libero. Questi tre differenti indici (\"CRI-Scuola\", \"CRI-Lavoro\", \"CRI-TempoLibero\") sono poi combinati in un unico \"Indice di Riserva Cognitiva\" (CRI, \"Cognitive Reserve Index\")."}
{"id": "3294385", "revid": "1793900", "url": "https://it.wikipedia.org/wiki?curid=3294385", "title": "Orchestra Filarmonica di Varsavia", "text": "L'Orchestra filarmonica di Varsavia, (in lingua polacca: \"Orkiestra Filharmonii Narodowej w Warszawie\") una delle pi\u00f9 importanti istituzioni musicali della Polonia, \u00e8 stata fondata nel 1901 dopo un'assemblea di aristocratici, uomini d'affari e musicisti. Dall'anno della sua fondazione allo scoppio della prima guerra mondiale, hanno collaborato con l'orchestra della capitale polacca i pi\u00f9 grandi compositori, direttori e strumentisti dell'epoca: Sergej Vasil'evi\u010d Rachmaninov, Edvard Grieg, Ruggero Leoncavallo, Sergej Sergeevi\u010d Prokof'ev, Richard Strauss, Maurice Ravel, Igor' F\u00ebdorovi\u010d Stravinskij, Camille Saint-Sa\u00ebns, Pau Casals, Jascha Heifetz e Arthur Rubinstein.\nLa seconda guerra mondiale interruppe l'attivit\u00e0 dell'orchestra e la derub\u00f2 del suo prestigio a livello internazionale. La filarmonica di Varsavia perse met\u00e0 dei suoi membri, oltre al suo elegante edificio che era stato costruito da Karol Koz\u0142owski come modello dell'Op\u00e9ra national de Paris. Sebbene l'orchestra riprese a suonare nella stagione 1947-1948, dovette attendere fino al 1955 per tornare finalmente nella propria sede. Il direttore Witold Rowicki ebbe il compito di modernizzare il repertorio dell'orchestra, pur prestando sempre particolare attenzione al repertorio polacco. Ogni cinque anni l'orchestra suona i concerti di Fryderyk Chopin con i finalisti del concorso pianistico internazionale Fr\u00e9d\u00e9ric Chopin."}
{"id": "3294393", "revid": "38120", "url": "https://it.wikipedia.org/wiki?curid=3294393", "title": "Gran Variet\u00e0 Brachetti", "text": ""}
{"id": "3294394", "revid": "484362", "url": "https://it.wikipedia.org/wiki?curid=3294394", "title": "Giovanni Ellero", "text": "Biografia.\nGiovanni Ellero nacque a Tricesimo il 17 luglio 1910. Si laure\u00f2 in Giurisprudenza a Bologna nel 1931, in Scienze Politiche e Sindacali a Ferrara nel 1933, in Filosofia a Bologna nel 1935. \nIntraprese lo studio dell'amarico e del tigrino. Il 20 marzo 1936 ad Assisi spos\u00f2 Pia Maria Pezzoli, avvocato bolognese. Il 15 maggio 1936 vinse il concorso da funzionario di Governo del Ministero dell'Africa Italiana ed il 25 luglio dello stesso anno part\u00ec, insieme con la moglie, per il Commissariato di Adua in Eritrea, entrando di diritto a far parte del colonialismo italiano.\nAlla scelta africana di Giovanni e Pia contribu\u00ec particolarmente una visione culturale condivisa: la loro biblioteca testimonia l'inclinazione verso le esplorazioni, i viaggi, l'esotico. Nel 1939, durante una licenza, Giovanni visit\u00f2 a Roma il grande orientalista ed etiopista Carlo Conti Rossini, sulla cui rivista \"Rassegna di Studi Etiopici\" (edita dall'Istituto per l'Oriente) egli aveva gi\u00e0 pubblicato alcuni scritti. Altri suoi saggi compaiono nel \"Bollettino della R. Societ\u00e0 Geografica Italiana\" e nell\"'Archivio per la raccolta e lo studio delle tradizioni popolari italiane\".\nPrest\u00f2 servizio nell'Ufficio politico di Addigrat e, dopo vari incarichi presso diverse Residenze e Commissariati del Tigr\u00e8, fu Residente di Addi Ram\u00e2t sino al febbraio 1941. Svolse compiti civili, militari e di amministrazione della giustizia, poich\u00e9 nel sistema coloniale gli incarichi assegnati ai funzionari erano assai ampi. Prigioniero dei britannici, mor\u00ec nell'affondamento della \"Nova Scotia\", il 28 novembre 1942. Consum\u00f2 le sue ultime ore esortando i compagni al coraggio e alla preghiera."}
{"id": "3294401", "revid": "486946", "url": "https://it.wikipedia.org/wiki?curid=3294401", "title": "Manaus Stadium", "text": ""}
{"id": "3294403", "revid": "486946", "url": "https://it.wikipedia.org/wiki?curid=3294403", "title": "Vivald\u00e3o", "text": ""}
{"id": "3294404", "revid": "1318658", "url": "https://it.wikipedia.org/wiki?curid=3294404", "title": "Betty Thomas", "text": "Carriera.\nDopo il successo internazionale riscosso da \"Alvin Superstar 2\", la Thomas firm\u00f2 per dirigere un ulteriore seguito provvisoriamente intitolato \"Alvin and the Chipmunks 3D\" e la cui uscita era prevista per il 16 dicembre 2011. Nell'ottobre 2010, il \"Los Angeles Times\" diede notizia dell'allontanamento volontario dal film della Thomas, per motivi non chiariti, a qualche tempo prima dall'inizio delle riprese gi\u00e0 fissate."}
{"id": "3294415", "revid": "106588322", "url": "https://it.wikipedia.org/wiki?curid=3294415", "title": "Billie Yorke", "text": "Biografia.\nVinse il doppio all'Open di Francia per tre edizioni consecutive tutte con la compagna Simonne Mathieu, nel 1936 vinse la coppia Susan Noel e Jadwiga J\u0119drzejowska con 2-6, 6-4, 6-4. Nel 1937 vinse in finale il duo composto da Dorothy Andrus e Sylvie Jung Henrotin con 3-6, 6-2, 6-2 e l'anno successivo Arlette Halff e Nelly Landry per 6-3, 6-3.\nNel 1937 vinse anche il doppio al Torneo di Wimbledon sempre in coppia con Simonne Mathieu vincendo in finale Phyllis King e Elsie Goldsack Pitman per 6-3, 6-3. L'anno successivo la stessa coppia perse in finale contro Sarah Fabyan e Alice Marble."}
{"id": "3294417", "revid": "38120", "url": "https://it.wikipedia.org/wiki?curid=3294417", "title": "Signore e Signora", "text": ""}
{"id": "3294429", "revid": "38120", "url": "https://it.wikipedia.org/wiki?curid=3294429", "title": "La Vie de boh\u00e8me", "text": ""}
{"id": "3294432", "revid": "115733541", "url": "https://it.wikipedia.org/wiki?curid=3294432", "title": "Zvi Kolitz", "text": "Biografia.\nZvi Kolitz \u00e8 nato l'11 dicembre 1912 a Alytus, una cittadina della Lituania fra Grodno e Kaunas sulle rive del Njemen. Kolitz \u00e8 un \"litvak\", . Come i suoi padri ha coltivato la Torah e la letteratura classica di tutti i paesi. Nel 1933-34 fa parte del gruppo betarista presso la Scuola marittima di Civitavecchia. Nel 1936 pubblica a Tel Aviv la prima biografia in ebraico di Mussolini, di cui si dimostra un apologeta. Simpatizzante dell'Irgun Zvai Leumi, viene imprigionato a Gerusalemme nel 1940 per attivit\u00e0 anti-inglesi. Qualche tempo pi\u00f9 tardi finisce per arruolarsi nell'esercito britannico per opporsi ai nazisti. Nel 1943 anche l'estrema resistenza del quartiere ebraico di Varsavia crolla. Nel 1946 Koltiz partecipa ai lavori del Congresso sionistico mondiale a Basilea e a Buenos Aires; ha ventisei anni. In una camera d'albergo di Buenos Aires scrive, in una sola notte, \"Yossl Rakover si rivolge a Dio\", che appare sulla \"Jiddische Zeitung\" il 25 settembre del 1946. Muore a New York il 29 settembre del 2002, da molti considerato un semplice giornalista."}
{"id": "3294445", "revid": "599013", "url": "https://it.wikipedia.org/wiki?curid=3294445", "title": "Coppa Italia 2010-2011 (pallavolo maschile)", "text": "La Coppa Italia di pallavolo maschile 2010-2011 \u00e8 stata la 33\u00aa edizione della coppa nazionale d'Italia e si \u00e8 svolta dal 19 gennaio al 23 gennaio 2011. Al torneo hanno partecipato 8 squadre di club italiane e la vittoria finale \u00e8 andata per la quinta volta al Piemonte Volley.\nRegolamento.\nHanno partecipato al torneo le prime otto squadre classificate al termine del girone d'andata della \"regular season\" della Serie A1 2010-11 che hanno quindi disputato quarti di finale, semifinali e finale."}
{"id": "3294446", "revid": "124869270", "url": "https://it.wikipedia.org/wiki?curid=3294446", "title": "TPL Linea", "text": "TPL Linea S.r.l., nata nel 2010 a seguito di un processo di fusione tra realt\u00e0 aziendali ad oggi non pi\u00f9 esistenti, \u00e8 la societ\u00e0 che gestisce il trasporto pubblico locale nella Provincia di Savona.\nI Soci di TPL Linea Srl sono i Comuni della Provincia di Savona, la Provincia di Savona stessa e GTT Torino Spa.\nIl servizio, come previsto dal contratto stipulato con la Provincia di Savona, viene esteso anche ai comuni di Caprauna, Alto, Pareto, Garessio (Fraz. Cerisola), che non fanno parte della Provincia di Savona.\nSu richiesta di Enti Pubblici o soggetti privati, che ne garantiscano la copertura economica, svolge servizi aggiuntivi/integrativi di linea, ad integrazione di quanto previsto dal Programma di Esercizio.\nTPL Linea effettua inoltre servizi di noleggio con conducente, in ambito nazionale ed internazionale, oltre a servizi di scuolabus per i Comuni.\nTPL ha adottato la propria Carta della Mobilit\u00e0, il Codice Etico, il Modello 231 e il Piano Anticorruzione.\nAzienda.\nSono impiegati in TPL Linea circa 403 dipendenti e l'intera rete stradale, in cui la societ\u00e0 fornisce il servizio pubblico urbano ed extraurbano, conta 1545 km.\nIl parco macchine \u00e8 costituito da 203 autobus di linea (et\u00e0 media 12,84).\nL'azienda svolge inoltre il servizio di scuolabus nei comuni di Alassio, Albissola Marina, Bergeggi, Boissano, Calizzano, Carcare, Celle Ligure, Cengio, Loano, Stella, Vado Ligure, Varazze, Ortovero e Finale Ligure.\nRimesse.\nTPL Linea dispone delle seguenti rimesse:"}
{"id": "3294447", "revid": "307923", "url": "https://it.wikipedia.org/wiki?curid=3294447", "title": "La vie de boh\u00e8me", "text": ""}
{"id": "3294448", "revid": "122880", "url": "https://it.wikipedia.org/wiki?curid=3294448", "title": "Ipertensione arteriosa polmonare", "text": ""}
{"id": "3294450", "revid": "164044", "url": "https://it.wikipedia.org/wiki?curid=3294450", "title": "Arild Sundgot", "text": "Carriera.\nGiocatore.\nClub.\nSundgot inizi\u00f2 a giocare a calcio nello H\u00f8dd e debutt\u00f2 nella Tippeligaen il 18 giugno 1995, nella sconfitta della sua squadra per uno a zero contro il Lillestr\u00f8m. Il 10 settembre dello stesso anno, Sundgot segn\u00f2 la prima rete nella massima divisione norvegese: fu lui a portare momentaneamente in vantaggio per uno a zero la sua squadra, nella sfida contro il Molde (terminata poi due a due).\nNel 1997, fu acquistato dal Lillestr\u00f8m su richiesta dell'allora allenatore Even Pellerud. Il 3 maggio 1998 segn\u00f2 la prima rete in campionato per la nuova squadra, contribuendo al successo per due a uno sul Troms\u00f8.\nIl 14 settembre 2000 esord\u00ec nelle competizioni europee per club: fu titolare nella sfida contro la Dinamo Mosca, terminata con una vittoria degli scandinavi per tre a uno. Il 31 luglio 2002, subentr\u00f2 infatti a R\u00edkhar\u00f0ur Da\u00f0ason nella sconfitta casalinga per uno a zero contro lo \u017deljezni\u010dar, nel secondo turno preliminare della Champions League 2002-2003 e debuttando cos\u00ec nella massimo torneo europeo per club.\nIl 6 novembre 2005 arriv\u00f2 assieme alla sua squadra a contendersi l'edizione stagionale della Coppa di Norvegia contro il Molde, ma il Lillestr\u00f8m fu sconfitto per quattro a due (una delle reti per la sua squadra fu di Sundgot). Due anni dopo, per\u00f2, riusc\u00ec a vincere il trofeo: fu infatti titolare nel successo per due a zero della finale contro lo Haugesund.\nAlla fine della Tippeligaen 2005 segn\u00f2 la 65\u00aa per il Lillestr\u00f8m, battendo cos\u00ec il precedente record di Tom Lund. Il 5 luglio 2012, entr\u00f2 a far parte dello staff tecnico del club, ritirandosi dall'attivit\u00e0 agonistica.\nNazionale.\nSundgot gioc\u00f2 20 partite per le Nazionali giovanili della , con 7 reti. Per la , esord\u00ec il 13 marzo 1997: gioc\u00f2 infatti nel successo per tre a zero contro la selezione maggiore dell'.\nAllenatore.\nIl 1\u00ba luglio 2021 \u00e8 stato nominato allenatore dell'Ullensaker/Kisa fino al termine della stagione. Il 3 ottobre successivo \u00e8 stato esonerato."}
{"id": "3294455", "revid": "125613006", "url": "https://it.wikipedia.org/wiki?curid=3294455", "title": "Lake District", "text": "Il Lake District, conosciuto anche come The Lakes o Lakeland, \u00e8 una regione montuosa nel nord ovest dell'Inghilterra.\nNota localit\u00e0 turistica, \u00e8 famosa per i suoi laghi e le sue montagne (chiamate \"fells\"), i suoi legami con la poesia dell'inizio del XIX secolo, in particolare gli scritti di William Wordsworth e dei cosiddetti Poeti laghisti.\nLa parte centrale della zona \u00e8 la pi\u00f9 visitata e fa parte del parco nazionale del Lake District, diventato Parco Nazionale nel 1951. con il nome di Lake District National Park. \n\u00c8 il pi\u00f9 grande dei tredici parchi nazionali d'Inghilterra e Galles e il secondo pi\u00f9 grande del Regno Unito (dopo il Cairngorms National Park). Si trova interamente all'interno della attuale contea di Cumbria, che in passato era parte delle contee storiche del Cumberland, del Westmorland e del Lancashire. In Inghilterra tutte le terre di altitudine superiore ai tremila piedi sopra il livello del mare, fanno parte del Parco Nazionale, incluso lo Scafell Pike, la montagna pi\u00f9 alta dell'Inghilterra. Ne fanno parte inoltre i laghi pi\u00f9 profondi e pi\u00f9 lunghi d'Inghilterra.\nIl 9 luglio 2017 \u00e8 stato inserito nella lista dei patrimoni dell'umanit\u00e0 dell'UNESCO.\nNonostante il nome, solo uno dei laghi nel Lake District in realt\u00e0 si chiama \"lake\", il Bassenthwaite Lake, gli altri si chiamano \"meres\" (stagni), \"waters\" (acque), \"tarns\" (laghetti) o \"reservoirs\" (laghi artificiali).\nGeografia.\nGenerale.\nIl Lake District ha una larghezza (est-ovest) di circa e una lunghezza (nord-sud) di circa . Le sue caratteristiche sono il risultato dei periodi di glaciazione, il pi\u00f9 recente dei quali \u00e8 finito circa 10.000 anni fa. Ad essi si devono le ampie valli con sezione a U, scavate dal ghiaccio, molte delle quali sono ora riempite da laghi (a questi si deve il nome del parco). Le zone pi\u00f9 elevate contengono numerosi circhi glaciali, che in genere contengono \"tarns\" (laghetti). I rilievi pi\u00f9 alti sono rocciosi mentre le colline minori sono brughiere dove abbondano le felci e il brugo. Sotto la linea degli alberi, i boschi spontanei di quercia si estendono accanto a pinete del secolo XIX. Gran parte del territorio \u00e8 spesso paludoso, a causa della forte piovosit\u00e0. Il Lake District \u00e8 uno dei parchi nazionali pi\u00f9 popolati. La sua superficie totale \u00e8 di circa . Le montagne del Lake District sulle mappe sono spesso indicate col nome di \"Cumbrian Mountains\", anche se questa denominazione \u00e8 ormai dimenticata e la zona \u00e8 semplicemente indicata come \"the Lake District\".\nNord ovest.\nNell'area nord-occidentale si trovano le valli Borrowdale e Buttermere, con l'Honister Pass che le unisce. Questa area comprende le alture di Newlands (Dale Head, Robinson, Catbells) e il crinale che le unisce. A nord sorgono i monti Grasmoor, il Grisedale Pike e le colline attorno alla valle del Coledale, e nel lontano nord-ovest la Thornthwaite Forest e la cima del Lord's Seat. Le alture di questa zona sono ardesie dello Skiddaw, tondeggianti, con pochi laghetti e rare pareti di roccia viva.\nOvest.\nLa parte occidentale \u00e8 la zona tra le valli Buttermere e Wasdale con il passo di Sty Head che forma l'apice di un grande triangolo. Il lago di Ennerdale taglia in due l'area, che comprende la cima High Stile a nord dell'Ennerdale, le Loweswater Fells pi\u00f9 lontane a nord ovest, il gruppo del Pillar a sud-ovest, e il monte Great Gable , vicino al passo di Sty Head. Tra le altre cime il Seatallan, l'Haystacks e il Kirk Fell. Questa zona \u00e8 rocciosa e scoscesa, con il picco imponente del Pillar Rock che ne \u00e8 il fiore all'occhiello. Sempre in questa zona si trova il lago Wastwater, il pi\u00f9 profondo dell'Inghilterra. Risalendo lungo le valli occidentali di Wasdale c'\u00e8 lo Scafell Pike, la montagna pi\u00f9 alta d'Inghilterra.\nCentro.\nLa parte centrale \u00e8 la pi\u00f9 bassa come altitudine. Ha la forma di un lungo stivale con la punta sul colle Loughrigg Fell, circa tre chilometri a ovest del paese di Ambleside, popolare destinazione turistica, a Keswick con il lago Derwent Water, a ovest, e il bacino artificiale di Thirlmere a est. Il gruppo di cime del Langdale Pikes, con l'High Raise dietro di loro, sono mete caratteristiche per gli appassionati di escursioni. La dorsale centrale che corre a nord lungo le montagne High Seat \u00e8 eccezionalmente paludosa.\nEst.\nLa zona orientale \u00e8 costituita da una lunga cresta da nord a sud, la Helvellyn range, che si estende tra i colli Clough Head a nord e Seat Sandal a sud, con al centro la cima pi\u00f9 alta () dell'Helvellyn. Il versante occidentale di queste alture tende ad essere erboso, con circhi glaciali rocciosi e falesie sul lato orientale. Il gruppo di colline del Fairfield si trova a sud della catena e forma una struttura simile con imponenti pareti rocciose e valli nascoste che sboccano nella vallata di Patterdale. Culmina nella cima Red Screes che si affaccia sul valico Kirkstone Pass.\nEstremo est.\nLe colline pi\u00f9 ad oriente si trovano sull'altro lato di Patterdale e sono caratterizzate da versanti ripidi che portano ad una grande altopiano di brughiera, disposto su un asse nord-sud. La cima di High Street \u00e8 il punto pi\u00f9 alto del crinale, che domina la valle nascosta di Mardale e il lago artificiale di Haweswater. Nel sud di questa regione sono le colline che si affacciano sulla valle di Kentmere, e ad est \u00e8 Shap Fell, una vasta area che \u00e8 pi\u00f9 simile ai Monti Pennini che al resto del Lake District, coperta da alta e piatta brughiera.\nMedio ovest.\nLa met\u00e0 occidentale delle colline formano una figura triangolare, con agli angoli il Mare d'Irlanda, Borrowdale e Langdale. Comprende i ghiaioni Wastwater che si affacciano sulla valle di Wasdale, la catena di Glaramara che si affaccia sulla valle Borrowdale, le tre cime di Crinkle Crags, Bowfell e Esk Pike che si affacciano sulla valle Langdale e lo Scafell Pike al centro, che con \u00e8 la pi\u00f9 alta vetta in Inghilterra. Lo Sca Fell, un miglio (1,6\u00a0km) a sud-ovest, \u00e8 leggermente pi\u00f9 basso, ma ha una parete di roccia a nord di , lo Scafell Crag. La valle di Eskdale penetra in questo deserto montano. Queste montagne sono le pi\u00f9 dure e scoscese, e di conseguenza si avanza pi\u00f9 lentamente tra i massi caduti di granito.\nSud ovest.\nLe colline a sud-ovest hanno come confine settentrionale i passi di Hardknott e Wrynose. Questi sono particolarmente stretti e ripidi, con stretti tornanti. le alture di Fells Furness (chiamate Coniston Fells dagli escursionisti) stanno tra il villaggio di Coniston e la Duddon Valley, che corre tra nord-est e sud-ovest attraverso il centro della zona. Sul lato ovest della valle di Duddon si trovano da nord a sud: il monte Harter Fell, la lunga cresta che porta al colle Whitfell, il monte Black Combe e il mare. Il sud di questa regione \u00e8 costituito da boschi e colline pi\u00f9 basse, con la brughiera di Kirkby Moor sul confine meridionale del Lake District e oltre. Il sud-ovest del Lake District finisce vicino alla penisola di Furness, dove si trova il secondo grande insediamento della Cumbria, Barrow-in-Furness.\nSud est.\nIl settore sud-orientale \u00e8 il territorio compreso tra il lago Coniston Water, il lago di Windermere e la zona ad est del lago. Non ci sono alte vette di questo gruppo, ma soprattutto basse colline, poggi e terreni sconnessi come la collina Gummer's How, Whitbarrow (area di interesse geologico) e la collina di Top o' Selside. L'ampia distesa (24,47\u00a0km\u00b2) della Grizedale Forest si trova tra i due laghi. La citt\u00e0 di mercato di Kendal e la Morecambe Bay segnano i confini di questa zona.\nLe 25 cime pi\u00f9 alte.\nLe 25 vette pi\u00f9 alte (descritte nella \"Pictorial Guides\" di Alfred Wainwright) sono:\nLaghi.\nSolo uno dei laghi nel Lake District \u00e8 chiamato \"lake\" (lago), il Bassenthwaite Lake. Tutti gli altri, come Windermere, Coniston Water, Ullswater e Buttermere sono \"mere\" e \"water\" (\"mere\" \u00e8 meno comune, \"water\" pi\u00f9 comune).\nI pi\u00f9 grandi laghi e bacini nel Parco Nazionale sono riportati di seguito.\nGeologia.\nLa geologia del Lake District \u00e8 molto complessa ma ben studiata. Le sue rocce pi\u00f9 antiche sono le \"Skiddaw slate\" (ardesie di Skiddaw) e le rocce ignee di Borrowdale, risalenti al periodo Ordoviciano, 500 milioni di anni fa.\nLe ardesie di Skiddaw si trovano nella parte settentrionale e probabilmente si erano depositate in mari poco profondi. Le rocce vulcaniche di Borrowdale sono pi\u00f9 ampie e formano le vette pi\u00f9 alte della regione, essendo resistenti agli agenti atmosferici. Successive intrusioni hanno formato singoli affioramenti di rocce ignee in entrambe queste serie. L'altro grande gruppo di rocce \u00e8 il siluriano Windermere Supergroup composto di calcare che poggia su rocce vulcaniche. Molte serie minori sono presenti.\nNel Lake District sono presenti diversi tipi di roccia; ardesia sviluppata da sedimenti negli oceani e nei mari, eruzioni vulcaniche, calcare che si \u00e8 formato dal deposito di crostacei morti e arenaria si cre\u00f2 nelle zone desertiche. Vari minerali si erano anche formati nelle articolazioni e difetti nel substrato roccioso.\nClima.\nLa posizione del Lake District sulla costa nord-ovest dell'Inghilterra, unita alla sua geografia montuosa, rende la zona la parte pi\u00f9 umida dell'Inghilterra. Il servizio meteorologico del Regno Unito registra precipitazioni medie annuali di oltre , ma con grandi variazioni a livello locale. Anche se l'intera regione \u00e8 soggetta a precipitazioni al di sopra della media, c'\u00e8 una grande differenza tra la quantit\u00e0 di pioggia rilevata nei laghi occidentali e in quelli orientali. Il Lake District ha precipitazioni da rilievo.\nIl borgo di Seathwaite nel Borrowdale \u00e8 il luogo pi\u00f9 umido abitato in Inghilterra con una media di di pioggia all'anno, anche la vicina Sprinkling Tarn \u00e8 umida, registrando di piogge all'anno; invece, Keswick, alla fine della valle Borrowdale, riceve all'anno, e Penrith (appena fuori dal Lake District) solo i mesi di ciclo tutti stanno a casa poca differenza tra i vari mesi.\nIl Lake District \u00e8 anche una regione ventosa, anche se le vallate pi\u00f9 riparate sono soggette a forti venti mediamente per cinque giorni all'anno. Al contrario, le zone costiere hanno 20 giorni di burrasche, mentre la cime delle montagne possono avere 100 giorni di tempeste all'anno.\nNel Lake District il clima marittimo comporta variazioni di temperatura relativamente moderate nel corso dell'anno. La temperatura media nelle valli varia da circa nel mese di gennaio a circa nel mese di luglio. (A titolo di confronto, Mosca, alla stessa latitudine, ha temperature che variano da -10\u00a0\u00b0C a 19\u00a0\u00b0C (da 14\u00a0\u00b0F a 66\u00a0\u00b0F).\nL'altezza relativamente bassa della maggior parte delle cime implica che, mentre le precipitazioni nevose sono scontate durante l'inverno, per il resto dell'anno la neve non costituisce un problema. Normalmente, nevicate significative si verificano solo tra novembre e aprile. In media, la neve cade sull'Helvellyn per 67 giorni l'anno. Nelle vallate tipicamente la neve cade per 20 giorni all'anno, 200 giorni sono di pioggia e le restanti 145 giornate sono asciutte.\nLa nebbia \u00e8 comune in ogni periodo dell'anno, e le colline mediamente godono solo di circa 2,5 ore di sole al giorno, che salgono a circa 4,1 lungo le pianure costiere.\nFlora e fauna.\nLa zona \u00e8 sede di un'abbondante fauna selvatica, con alcune specie uniche in Inghilterra. \u00c8 l\"habitat\" dello scoiattolo e di colonie di drosera e pinguicula, due delle poche piante carnivore spontanee in Gran Bretagna. L'unica coppia di aquile reali in Inghilterra \u00e8 stata avvistata nel Lake District. La femmina dell'aquila reale non \u00e8 stata pi\u00f9 scorta dal 2004, anche se il maschio \u00e8 ancora presente.\nNei laghi vivono tre specie di pesci rare e minacciate di estinzione. Sono due variet\u00e0 di coregone: il \"Coregonus vandesius\" (in inglese: \"vendace\") che pu\u00f2 essere trovato solo nel Bassenthwaite Lake e nel Derwent Water, il \"Coregonus stigmaticus\" (in inglese: \"schelly\"), che vive in Brothers Water, Haweswater, Red Tarn e Ullswater, e il salmerino alpino, che pu\u00f2 essere trovato nei laghi Buttermere, Coniston Water, Crummock Water, Ennerdale Water, Haweswater, Loweswater, Thirlmere, Wast Water e Windermere.\nNegli ultimi anni, alcune importanti modifiche sono state apportate alle leggi di pesca che riguardano la regione nord-ovest dell'Inghilterra, per contribuire a proteggere alcune delle specie pi\u00f9 rare. L'Agenzia per l'ambiente (\"Environment Agency\") ha introdotto una nuova legge locale in relazione alla pesca, vietando l'uso di tutti i pesci d'acqua dolce come esca viva o morta in 14 dei laghi nel Lake District. Per i pescatori che non rispettano la nuova legge sono previste multe fino a 2.500 \u00a3 (sterline). La legge locale \u00e8 stata introdotta il 26 luglio 2002. I quattordici laghi sono: Bassenthwaite Lake, Brothers Water, Buttermere, Coniston Water, Crummock Water, Derwent Water, Ennerdale Water, Haweswater, Loweswater, Red Tarn, Thirlmere, Ullswater, Wast Water e Windermere.\nI laghi del Lake District non permettono la convivenza con tante specie di pesci come altri \"habitat\" simili nel sud del paese e altrove in Europa. Alcuni pesci che qui prosperano sarebbero particolarmente a rischio nel caso venissero introdotte nuove specie.\nL'introduzione di pesci alloctoni pu\u00f2 portare alla predazione della fauna ittica nativa o a competizioni per il cibo. C'\u00e8 anche il rischio di introdurre nuove malattie, che possono ulteriormente minacciare le specie native. In alcuni casi, le variet\u00e0 introdotte possono disturbare l'ambiente tanto da renderlo inadatto per pesci con particolari esigenze. Ad esempio, un problema importante \u00e8 stato osservato con l'acerina. Questo pesce non nativo del luogo \u00e8 stato ora introdotto in diversi laghi negli ultimi anni. \u00c8 noto che l'acerina mangia le uova del Coregonus vandesius, che sono particolarmente vulnerabili a causa del loro lungo periodo di incubazione. Questo significa che possono essere vittime di predatori per un periodo di 120 giorni. Le uova di altri pesci, del rutilus ad esempio, sono a rischio solo per tre giorni.\nIndustria e agricoltura.\nIn epoca neolitica il Lake District \u00e8 stata una delle principali fonti di asce di pietra, esemplari delle quali sono state trovate tutta la Gran Bretagna. Il sito primario, sulle pendici del Langdale Pikes, \u00e8 talvolta descritto come una \"fabbrica di asce in pietra\" di quella che gli archeologi chiamano l'\"Industria d'asce della valle del Langdale\".\nAlcuni dei primi cerchi di pietre in Gran Bretagna sono collegati a questa industria.\nFin dai tempi dell'Impero romano, l'allevamento in particolare di pecore, \u00e8 stata la principale industria della regione. La razza pi\u00f9 strettamente connessa con la zona \u00e8 la robusta Herdwick, erano comuni anche le pecore Rough Fell e Swaledale. L'allevamento ovino rimane importante sia per l'economia della regione che per preservare il paesaggio tanto apprezzato dai visitatori. Strutture come i muri a secco, per esempio, sono presenti per le necessit\u00e0 della pastorizia. In alcune regioni erano note le tecniche dell'insilamento e casearie. Ci sono estesi boschi di pini non-nativi.\nLa zona \u00e8 stata duramente colpita dalla epidemia di afta epizootica che si diffuse in tutto il Regno Unito nel 2001. Migliaia di pecore al pascolo in tutto il Lake District, furono abbattute. Il loro massiccio rimpiazzo comport\u00f2 problemi: molte delle pecore perse erano addestrate, cio\u00e8 riconoscevano i pascoli non recintati e non si smarrivano, e questa conoscenza veniva tramandata tra le generazioni. Con tutte le pecore perdute in una volta, questa conoscenza dovette essere riappresa e alcuni pascoli di montagna vennero prudentemente circondati di recinti elettrici per cinque anni, per consentire agli ovini di \"reimparare\".\nMiniere di rame, piombo (spesso associata a quantit\u00e0 di argento), barite, grafite e ardesia, sono state storicamente grandi industrie della Lakeland, soprattutto dal XVI al XIX secolo. I boschi cedui sono stati utilizzati ampiamente per fornire carbone per le fonderie. Alcuni estrazioni avvengono ancora oggi, per esempio l'ardesia dalle Honister Mines nella parte superiore dell'Honister Pass. \nImpianti minerari abbandonati si trovano tra le montagne del distretto.\nLa grafite ha portato allo sviluppo dell'industria della produzione di matite, in particolare intorno a Keswick.\nA met\u00e0 del XIX secolo, met\u00e0 delle forniture di bobine per l'industria tessile mondiale provenivano dalla zona di Lake District. Nel corso del secolo passato, tuttavia, il turismo \u00e8 cresciuto rapidamente fino a diventare la principale fonte di reddito della zona.\nSviluppo del turismo.\nTra i primi visitatori del Lake District, che viaggiavano per scopi culturali e per il piacere del viaggio, si ricorda Celia Fiennes, che nel 1698 intraprese un viaggio attraverso l'Inghilterra, anche a cavallo attraverso Kendal e oltre il passo di Kirkstone fino al villaggio di Patterdale. Le sue esperienze e impressioni furono pubblicate nel suo libro \"Great Journey to Newcastle and Cornwall\":\nNel 1724, Daniel Defoe pubblic\u00f2 il primo volume di \"A Tour Thro' the Whole Island of Great Britain\" dove raccont\u00f2 che la contea del Westmorland era:\nVerso la fine del XVIII secolo, la zona \u00e8 diventata sempre pi\u00f9 popolare tra i turisti. Questo fu causato in parte dalle guerre nell'Europa continentale, dove era quindi limitata la possibilit\u00e0 di viaggiare.\nNel 1778 Padre Thomas West scrisse \"A Guide to the Lakes\", che inizi\u00f2 l'era del turismo moderno.\nWest elenc\u00f2 delle \"stazioni\", punti panoramici dove i turisti potevano godere delle migliori vedute, incoraggiandoli ad apprezzare le qualit\u00e0 formali del paesaggio e a coglierne i valori estetici. A questo scopo in alcune di queste stazioni furono costruiti degli edifici. I resti della Claife Station (sulla sponda occidentale del lago Windermere sotto le alture Claife Heights), si possono visitare ancora oggi.\nWilliam Wordsworth pubblic\u00f2 la sua \"Guide to the Lakes\" nel 1810, e nel 1835 era arrivato alla sua quinta edizione, ora chiamata \"A Guide through the District of the Lakes in the North of England\". Questo libro \u00e8 stato particolarmente determinante nella divulgazione della regione. La valle favorita di Wordsworth era la valle Dunnerdale (o Duddon Valley) annidata nel sud-ovest del Lake District.\nLa ferrovia ha portato ad un'ulteriore espansione nel turismo. La Kendal and Windermere Railway fu la prima ferrovia ad addentrarsi nel Lake District, raggiungendo Kendal nel 1846 e Windermere nel 1847.\nLa linea di Coniston fu aperta nel 1848 (anche se fino al 1857 questa era collegata alla rete nazionale solo con traghetti tra Fleetwood e Barrow-in-Furness); la linea da Penrith attraverso Keswick a Cockermouth \u00e8 del 1865 e la linea di Lakeside, ai piedi del Windermere, risale al 1869. La ferrovia, costruita per favorire l'industria tradizionale, ha portato con s\u00e9 un enorme aumento del numero dei visitatori, contribuendo cos\u00ec alla crescita del settore del turismo. I servizi ferroviari sono stati integrati con battelli a vapore sui laghi pi\u00f9 importanti di Ullswater, Windermere, Coniston Water e Derwent Water.\nLa crescita del numero di turisti ha continuato nell'era dei mezzi a motore, quando le ferrovie hanno cominciato ad essere chiuse o a essere ridimensionate. La formazione del Lake District National Park, nel 1951 ha riconosciuto la necessit\u00e0 di proteggere l'ambiente da un eccessivo sfruttamento commerciale o industriale, preservando quello che i visitatori vengono a vedere, senza alcuna restrizione alla circolazione delle persone in entrata e in tutta la regione. La Motorway M6, passando lungo il lato orientale del Lake District, ha contribuito a portarvi il traffico. Le strade strette rappresentano una sfida per il flusso dei veicoli e dagli anni sessanta alcune zone sono diventate molto congestionate.\nMentre strade e ferrovie fornivano un pi\u00f9 facile accesso alla zona, molte persone sono state attratte nella regione dalla pubblicazione della guida in pi\u00f9 volumi \"Pictorial Guide to the Lakeland Fells\" di Alfred Wainwright. Pubblicati la prima volta tra il 1952 e il 1965, questi libri hanno fornito informazioni dettagliate su 214 vette in tutta la regione, con mappe e panorami accuratamente disegnati a mano, ma anche storie e digressioni che aggiungono vivacit\u00e0 alla narrazione. Essi sono ancora usati da molti visitatori come guide per le escursioni a piedi, con l'obiettivo finale di collezionare la lista completa delle \"Wainwrights\" (le 214 cime elencate da Wainwright). Le guide famose sono in fase di revisione da parte di Chris Jesty per riflettere i cambiamenti, soprattutto nelle vie di accesso a valli e sentieri.\nDai primi anni sessanta, la direzione del Parco Nazionale ha assunto dei guardaparco per far fronte al turismo in aumento; il primo \u00e8 stato John Wyatt, in seguito divenuto anche autore di numerose pubblicazioni sulla regione. Due anni dopo fu affiancato da un secondo ranger, e da allora il loro numero \u00e8 via via aumentato.\nIl Lake District viene associato anche alla scrittrice Beatrix Potter. Molti turisti visitano la sua casa di famiglia e particolarmente numerosi sono quelli che provengono dal Giappone.\nIl turismo \u00e8 ormai diventato la principale industria del parco, con circa 14 milioni di visitatori ogni anno,\nla maggior parte proveniente dai maggiori centri del Regno Unito, Cina, Giappone, Spagna, Germania e Stati Uniti.\nI piroscafi del lago Windermere sono la maggiore attrazione turistica popolare a pagamento della Cumbria, con circa 1,35 milioni di clienti ogni anno, e l'economia locale \u00e8 ormai subordinata al turismo. Si \u00e8 visto per\u00f2 che questo ha anche un impatto negativo. L'erosione del suolo, causato dalle camminate, ora \u00e8 un problema rilevante, con milioni di sterline spesi per salvaguardare i percorsi pi\u00f9 utilizzati. Nel 2006, due Centri di Informazioni Turistiche nel Parco Nazionale sono stati chiusi.\nIl turismo culturale sta diventando una parte sempre pi\u00f9 importante dell'industria turistica. I legami del Lake District con un gran numero di artisti e scrittori e la sua consolidata consuetudine di offrire spettacoli teatrali estivi nel vecchio Blue Box of Century Theatre sono forti attrattive per i turisti. La tradizione del teatro \u00e8 mantenuta da strutture come il Theatre by the Lake di Keswick,\ncon la sua stagione estiva di sei opere in repertorio, le produzioni di Natale e Pasqua e le numerose manifestazioni di letteratura, cinema, alpinismo, jazz e arti creative.\nLetteratura e arte.\nIl Lake District \u00e8 intimamente legato alla letteratura inglese del settecento e dell'ottocento. Thomas Gray fu il primo a portare l'attenzione sulla regione, quando scrisse un diario del suo Grand Tour nel 1769, e poi William Wordsworth, le cui poesie sono state pi\u00f9 famose e influenti. La poesia di Wordsworth \"I Wandered Lonely as a Cloud\", ispirata dalla vista dei narcisi in riva all'Ullswater, rimane uno dei pi\u00f9 famosi in lingua inglese. Degli ottanta anni della sua lunga vita, sessanta sono stati spesi tra i suoi laghi e montagne, prima come studente a Hawkshead e poi vivendo a Grasmere (1799-1813) e Rydal Mount (1813-1850). Wordsworth, Coleridge e Southey divennero noti come i Poeti laghisti (\"Lake Poets\").\nIl poeta e sua moglie sono sepolti nel cimitero di Grasmere e molto vicino a loro sono i resti di Hartley Coleridge (figlio del poeta Samuel Taylor Coleridge), anch'egli vissuto per molti anni a Keswick, Ambleside e Grasmere. Robert Southey, il Poeta Laureato e amico di Wordsworth, abit\u00f2 a Keswick per quarant'anni (1803-1843) e fu sepolto nel cimitero di Crosthwaite. Samuel Taylor Coleridge visse per qualche tempo a Keswick, e anche con i coniugi Wordsworth a Grasmere. Dal 1807-1815 John Wilson visse a Windermere. De Quincey pass\u00f2 la maggior parte degli anni 1809-1828 a Grasmere, nella prima casa dove Wordsworth avevano abitato. Ambleside, o i suoi dintorni, fu anche il luogo di residenza sia di Thomas Arnold, che l\u00ec ha trascorso le vacanze negli ultimi dieci anni della sua vita, sia di Harriet Martineau, che si costru\u00ec una casa nel 1845. A Keswick, Lynn Linton (moglie di William James Linton) nacque nel 1822. Brantwood, una casa accanto a Coniston Water, era l'abitazione di John Ruskin durante gli ultimi anni della sua vita. Il suo collaboratore, W. G. Collingwood, scrittore, artista e antiquario abitava vicino, e ha scritto \"Thorstein of the Mere\", ambientato nel periodo norreno.\nIn aggiunta a questi residenti o nativi del Lake District, vari altri poeti e scrittori visitarono al Lake District o erano legati da vincoli di amicizia con quelli gi\u00e0 citati in precedenza. Questi includono Percy Bysshe Shelley, Walter Scott, Nathaniel Hawthorne, Arthur Hugh Clough, Henry Crabb Robinson, Thomas Carlyle, John Keats, Lord Tennyson, Matthew Arnold, Felicia Hemans e Gerald Massey.\nNel XX secolo, la scrittrice per bambini Beatrix Potter ha abitato nella Hill Top Farm, ambientando molti dei suoi famosi libri su Peter Rabbit nel Lake District. Dalla sua vita \u00e8 stato tratto un film biografico, interpretato da Ren\u00e9e Zellweger e Ewan McGregor. Arthur Ransome ha vissuto in diversi luoghi del Lake District, e ambient\u00f2 diversi dei suoi libri della serie Swallows and Amazons, pubblicati tra il 1930 e il 1947, in un Lake District romanzato. Cos\u00ec fece anche Geoffrey Trease con i suoi cinque romanzi della serie Black Banner (1949-1956), a partire da \"No Boats on Bannermere\" .\nIl romanziere Hugh Walpole visse nella ampia abitazione chiamata Brackenburn, sulle pendici del monte Catbells prospiciente il lago Derwent Water dal 1924 fino alla sua morte nel 1941. Mentre viveva nella Brackenburn scrisse \"The Herries Chronicle\", serie che narra le vicende di oltre due secoli di una famiglia immaginaria della Cumbria.Il noto scrittore e poeta Norman Nicholson, originario del sud-ovest del Lake District, raccont\u00f2 le vicende nel ventesimo secolo della citt\u00e0 dove visse, Millom. Era conosciuto come l'ultimo dei Poeti laghisti e gli fu concessa l'onorificenza dell'Ordine dell'Impero Britannico.\nLo scrittore e autore Melvyn Bragg ha ambientato nel Lake District alcuni dei suoi lavori, come il romanzo \"A time to dance\", poi trasformato in una fiction televisiva.\nIl Lake District \u00e8 lo scenario di romanzi polizieschi di Reginald Hill, Val McDermid e Kenneth Martin Edwards.\nIl regista Ken Russell viveva nella zona di Keswick/Borrowdale fino al 2007\ne vi ha ambientato scene di alcuni film, come Tommy e Mahler.\nAlcuni studiosi delle leggende di Re Art\u00f9 e del Graal, identificano nel Lake District il regno di Listeneise (o Listenoise).\nL'ex Keswick School of Industrial Art (chiusa nel 1984) a Keswick \u00e8 stata fondata nel 1884 da Canon Rawnsley, un amico di John Ruskin.\nUn tributo a questo distretto \u00e8 stato offerto anche dalla cantante Taylor Swift nella canzone \"The lakes\" presente nella versione deluxe del suo pluripremiato album Folklore, rilasciato il 18 Agosto 2020. La cantautrice si ispira all'immagine poetica della zona e al suo collegamento con i poeti. \nTerminologia.\nUn certo numero di parole e frasi sono locali al Lake District e fanno parte del dialetto della Cumbria anche se molte sono condivise da altri dialetti settentrionali. Tra queste:"}
{"id": "3294459", "revid": "118154421", "url": "https://it.wikipedia.org/wiki?curid=3294459", "title": "Gareth Edwards (regista)", "text": "Biografia.\nPrimi anni.\nNato nel 1975 a Nuneaton, Warwickshire. Fin da bambino voleva lavorare nel cinema a dirigere film affermando: \u00ab\"Guerre stellari \u00e8 sicuramente la ragione per cui ho voluto diventare un regista\"\u00bb.\nHa iniziato la propria carriera lavorando nel campo degli effetti speciali per serie TV e documentari per quali ha anche ricevuto dei riconoscimenti internazionali.\nNel 2005 con alle spalle vari lavori negli aspetti tecnici di piccole produzioni televisive, esordisce sceneggiando e dirigendo il docu-drama sempre per la televisione \"End Day\" in cui vengono analizzate varie cause d'estinzione umana (megatsunami, asteroide killer, pandemia globale, esplosione di un supervulcano e nuova malattia). In seguito nel 2006 dirige le prime due puntate della serie di documentari di Discovery Channel intitolata \"Perfect Disaster\": in una viene analizzato un tornado di grado F5 sulla Scala Fujita che ha colpito Dallas mentre nella seconda viene analizzata la tempesta solare che avrebbe colpito New York nel 2011. Nel 2007 cura gli effetti speciali del documentario di David Sington e Christopher Riley intitolato \"In the Shadow of the Moon\", premiato al Sundance Film Festival, mentre nel 2008 dirige la puntata della serie documentaristica \"Heroes and Villains\" dedicata al condottiero Attila. Nello stesso anno dirige infine il cortometraggio \"Factory Farmed\".\nDopo tutte queste esperienze, nel 2010, Edwards era alla ricerca di un progetto che potesse fungere da sbocco per il cinema in cui poter convogliare le esperienze avute e le tematiche, soprattutto catastrofiche, trattate anche nei suoi precedenti lavori.\n\"Monsters\".\nIspirandosi a film come \"28 giorni dopo\" di Danny Boyle, \"Cloverfield\" di Matt Reeves, \"District 9\" di Neill Blomkamp e \"Jurassic Park\" di Steven Spielberg, il regista nel 2009 inizi\u00f2 a lavorare a una sceneggiatura dai toni horror fantascientifici, dando una premessa su ci\u00f2 che sarebbe stato il suo film di debutto: \u00ab\"Sei anni fa, una sonda della NASA \u00e8 tornata nel Nuovo Messico con un contenuto alieno, che improvvisamente ha preso a crescere e a proliferare, contagiando e occupando tutto il sud degli Stati Uniti e il nord del Messico. Ora, un giornalista americano accetta di scortare un turista USA da questa terra di nessuno alla salvezza\"\u00bb.\nOccupandosi oltre che della sceneggiatura, anche di regia, effetti speciali, fotografia, scenografia e, in parte, del montaggio potendo contare su una troupe solitamente composta, compresi Edwards stesso e gli attori, da solo 7 persone data l'esiguit\u00e0 del budget a disposizione. Edwards si \u00e8 infatti aiutato con il limitato fondo finanziario offertogli dalla Vertigo Films (approssimativamente quindicimila $ nella lavorazione, circa 500\u00a0000 $ totali) per il sostentamento della lavorazione nell'America Centrale, tra Messico, Guatemala, Belize e in parte negli Stati Uniti stessi. Ad aiutarlo nella realizzazione, furono incaricati dalla Vertigo, Allan Niblo e James Richardson come supervisori della produzione. Edwards per questo film non ha scritto una vera e propria sceneggiatura, stendendo tutt'al pi\u00f9 degli \"scena per scena\" assenti di dialogo, lasciando agli attori libera creativit\u00e0 riguardo alle battute. Secondo il regista, dall'idea originale fino al concepimento finale, l'opera \u00e8 essenzialmente un road movie che intreccia in esso amore (il rapporto tra i due protagonisti) e fantascienza, mescolando a s\u00e9 elementi romantici e di film di mostri. Comunque, l'intenzione di Edwards era di realizzare \u00abqualcosa come un \"Lost in Translation\" che incontra \"La guerra dei mondi\"\u00bb.\nQuando il film usc\u00ec nelle sale cinematografiche nel 2010, si rivel\u00f2 un successo sia in termini di incassi, con quasi 5 milioni di dollari al botteghino in tutto il mondo, che in termini di critica, consacrandolo nella scena di Hollywood. \"Moviefone\" classific\u00f2 \"Monsters\" alla terza posizione nella lista dei migliori film di fantascienza del 2010.\nUltimi lavori.\nNel 2014 \u00e8 la volta del suo primo lungometraggio di Hollywood. Si tratta del reboot di \"Godzilla\", un blockbuster prodotto dalla Warner Bros. e dalla Legendary Pictures che nuovamente riscuote grande successo sia di critica, che ha lodato la rappresentazione dei mostri e la regia della parte finale del film, che di pubblico con 529 milioni di dollari di incassi a fronte di un budget di 160.\nNel 2016 dirige \"\", primo spin-off ufficiale della saga di \"Guerre stellari\". Il film \u00e8 ambientato poco prima degli eventi di \"Una nuova speranza\", ed \u00e8 incentrato su un gruppo di spie ribelli in missione per rubare i piani della nuova arma dell'Impero Galattico, la Morte Nera.\nDurante le riprese \u00e8 stato visitato dal creatore della saga George Lucas e Gareth per alleggerire la tensione sul set aveva appeso nella sua stanza i poster dei precedenti spin-off di \"Guerre stellari\", quelli dell'\"Holiday Special\" e \"L'avventura degli Ewoks\" e per questo li avrebbe fatti sparire. Visit\u00f2 anche il set del secondo spin-off \"\" raccontando di essere rimasto geloso dell'operato sul film e che fosse la pellicola pi\u00f9 difficile da realizzare per i nuovi film della saga."}
{"id": "3294476", "revid": "767487", "url": "https://it.wikipedia.org/wiki?curid=3294476", "title": "Daniel Balavoine", "text": "Biografia.\nFu un rappresentante ampiamente popolare della musica francese ed ispir\u00f2 molti cantanti degli anni 80 come Jean-Jacques Goldman e Michel Berger, il suo amico pi\u00f9 stretto.\nPrese anche parte alla vita politica francese; viene ricordato per il suo confronto verbale del 1980 con Fran\u00e7ois Mitterrand.\nMorte.\nNel 1986 fu invitato dall'amico Thierry Sabine ad assistere alla Parigi-Dakar. Era a bordo di un elicottero assieme a Sabine e ad altre tre persone, quando questo precipit\u00f2. Non ci furono superstiti."}
{"id": "3294488", "revid": "838137", "url": "https://it.wikipedia.org/wiki?curid=3294488", "title": "L'aventurier", "text": "L'aventurier (in francese \"L'avventuriero\") pu\u00f2 riferirsi a:"}
{"id": "3294489", "revid": "121054498", "url": "https://it.wikipedia.org/wiki?curid=3294489", "title": "Consistori del Gay Saber", "text": "Il Consistori del Gay (o Gai) Saber (vale a dire \"Concistoro della Gaia Scienza\"), detto oggi comunemente Consistori de Tolosa, fu un'accademia poetica fondata a Tolosa nel 1323 per far rivivere e perpetuare la tradizione poetica della lirica trobadorica.\nFondazione.\nIl Consistori venne fondato da sette letterati di estrazione borghese, i quali stilarono un manifesto, in versi occitani, in cui si garantiva la premiazione della poesia in stile trobadorico, vale a dire emulando la lingua del periodo classico dei trovatori (1160\u20131220 ca.). L'accademia venne inizialmente chiamata Consistori dels Sept Trobadors (\"Concistoro dei Sette Trovatori\") o Sobregaya Companhia dels Set Trobadors de Tolosa (\"Gaissima Compagnia dei sette Trovatori di Tolosa\"). Nel suo pervicace intento di promuovere questa \"koin\u00e8\" letteraria estinta, nell'ambito dei dialetti del XIV secolo in fase evolutiva, il Consistori si trov\u00f2 a percorrere un lungo cammino per poter preservare la memoria dei trovatori alla posterit\u00e0, trasmettendo cos\u00ec agli studiosi di l\u00e0 a venire una terminologia a carattere enciclopedico per un'analisi filologica e storiografica della poesia lirica occitana. Chaytor credeva che il Consistori fosse nato \"da incontri informali dei poeti tenutisi in anni precedenti\".\nIl Consistori era presieduto da un cancelliere e sette giudici o \"mantenedors\" (sostenitori). Nel 1390 Giovanni I di Aragona, uno dei primissimi umanisti del Rinascimento a sedere su un trono europeo, istitu\u00ec il Consistori de Barcelona a imitazione dell'accademia tolosana.\nAttivit\u00e0.\nIl Consistori bandiva un agone poetico annuale dove, tra i partecipanti, il \"poeta pi\u00f9 eccellente\" (\"plus excellen Dictador\"), avrebbe ricevuto la \"violeta d'aur\" (violetta d'oro) per la poesia o \"can\u00e7\u00f3\" giudicata migliore. Gli altri premi, devoluti per altre particolari forme poetiche, erano ugualmente floreali, portando successivamente gli studiosi a definire le competizioni \"Jocs Florals\". La migliore \"dan\u00e7a\" fruttava al suo creatore un \"flor de gaug d'argen fi\" (fine tagete d'argento), e a chi declamava il migliore \"sirvent\u00e9s\", \"pastor\u00e8la\" o \"vergi\u00e8ra\" veniva assegnato un \"flor d'ayglentina d'argen\" (rosa canina d'argento).\nIl 3 maggio 1324 il primo premio venne consegnato ad Arnaut Vidal de Castelnou d'Ari per il suo \"sirventes\" in elogio alla Vergine Maria. Le competizioni si tennero in modo discontinuo fino al 1484, allorch\u00e9 l'ultimo premio venne consegnato ad Arnaut Bernart de Tarascon. Di questo periodo di 160 anni sopravvive il ricordo documentale di circa un centinaio di premi. Durante questo secolo e mezzo circa, il Consistori vide la partecipazione di poeti e letterati, uomini e donne, provenienti dal sud dei Pirenei e dal nord dell'Occitania. In non si sa quale anno, forse il 1385, un'anonima donna catalana propose al giudizio dei sette \"mantenedors\" un \"planh\" che aveva per tema la sorte di una donna fedele al suo amante, rimasto assente per molti anni.\nPer poter giudicare questi agoni poetici, il Consistori per prima cosa commission\u00f2 una grammatica occitana, la quale prescriveva norme e stilemi poetici consentiti. Il primo redattore fu Guilhem Molinier, le cui \"Leys d'amor\" vennero completate tra il 1328 e il 1337, passando attraverso due stesure successive. Molti altri trattati grammaticali e commenti vennero redatti da poeti associati al Consistori.\nA cominciare dal 1471 il Consistori viene a perdere il suo carattere occitano. La violetta d'oro viene consegnata a Peire de Janilhac motivando il fatto che \"n'ostan qu'el fos Franc\u00e9s, per so que dictec e\u00b7l lengatge de Tholosa\", vale a dire \"nonostante fosse francese, dato che egli ha composto comunque nella lingua di Tolosa. Nel 1513 il Consistori viene a essere trasformato in \"Coll\u00e8ge de rh\u00e9torique et de po\u00e9sie fran\u00e7aises\" (Collegio francese di poesia e retorica). Nel 1554 il collegio non poteva che consegnare la rosa canina d'argento a Pierre de Ronsard, il pi\u00f9 grande poeta francese della sua generazione, per i suoi \"Amours\". Durante l'Illuminismo, Fabre d'\u00c9glantine ricevette questo soprannome a causa della rosa canina che l'accademia gli concesse ai \"jeux floraux\" (giochi floreali). Nel 1694 il Consistori fu ribattezzato \"Acad\u00e9mie des Jeux floraux\", fondata da Luigi XIV. Successivamente, Victor Hugo venne premiato al \"jeux\". L'accademia esiste ancora oggi.\nCarattere ed eredit\u00e0.\nIl Consistori, nel suo tentativo reazionario di preservare qualcosa che non era ormai pi\u00f9 attuale, veniva spesso ad accreditare e sostenere una forma monotona di poesia priva di vitalit\u00e0 e sentimento. In parte, tuttavia, ci\u00f2 pu\u00f2 essere imputato all'Inquisizione e alla paura di essere etichettati come immorali o, ancor peggio, come eretici. L'amor cortese, con tutte le sue connotazioni adulterine ed extraconiugali, era un tema piuttosto raro per i trovatori associati a Tolosa, contrariamente ai temi religiosi, specialmente mariani. Anche riguardo ai temi religiosi, comunque, i loro lavori sono privi di \"energia\", se paragonati a quelli degli ultimi trovatori del XIII secolo, come Cerver\u00ed de Girona, scrittore prolifico a tale riguardo. I tolosani peccano di mancanza di originalit\u00e0 e per questa ragione saranno sottovalutati dalle successive generazioni. Il loro isolamento e il loro classicismo li taglia fuori dai movimenti letterari che danno vita ad altri idiotismi e correnti letterarie, come il \"Dolce Stil Novo\" e il Rinascimento in lingua italiana e il lavoro di Ausi\u00e0s March in lingua catalana.\nMart\u00edn de Riquer \u00e8 estremamente critico verso la \"esc\u00f2la poetica de Tolosa\", alla quale attribuisce una tematica troppo limitata, gravata ancor pi\u00f9 da una concezione ristretta dell'arte e da biasimevoli imposizioni limitanti la forma e il contenuto poetico. Essa influenzer\u00e0 la poesia catalana con l'esportazione di occitanismi e dando sostegno a un linguaggio letterario antiquato, fino a che le tendenze letterarie italiane non vennero a diffondersi lungo le rotte occidentali del mar Mediterraneo fornendogli nuova linfa vitale. Egli paragona questa \"sterilit\u00e0\" al neoclassicismo francese e alla \"tirannia del suo noioso alessandrino\".\n\"La Gaia Scienza\" di Friedrich Nietzsche (1882) trasse ispirazione da questo riferimento letterario."}
{"id": "3294490", "revid": "287204", "url": "https://it.wikipedia.org/wiki?curid=3294490", "title": "L'aventurier (album)", "text": ""}
{"id": "3294491", "revid": "287204", "url": "https://it.wikipedia.org/wiki?curid=3294491", "title": "L'aventurier (film)", "text": ""}
{"id": "3294497", "revid": "599013", "url": "https://it.wikipedia.org/wiki?curid=3294497", "title": "Riccardo Cordiferro", "text": "La sua notoriet\u00e0 \u00e8 soprattutto legata al fatto di essere stato l'autore dei versi di \"Core 'ngrato\", una delle pietre miliari della canzone napoletana.\nBiografia.\nNel 1886 Alessandro entr\u00f2 nel seminario francescano di San Raffaele a Materdei a Napoli, ma presto lasci\u00f2 la vita religiosa per intraprendere la carriera letteraria. \nLe origini dello pseudonimo derivano dal romanzo di Walter Scott \"Ivanhoe\" che utilizz\u00f2 firmando le sue prime poesie pubblicate a Napoli. Nel 1892 emigr\u00f2 a Pittsburgh e in seguito si stabil\u00ec definitivamente a New York City. Nel gennaio del 1893, insieme al padre Francesco, fond\u00f2 il settimanale letterario \"La Follia\".\nLa rivista riscosse un discreto successo tra i letterati delle colonie Italiane di New York City, anche grazie alla variet\u00e0 dei temi trattati, e riusc\u00ec a conquistare sempre maggiori consensi nella pi\u00f9 ampia comunit\u00e0 italoamericana. Accanto all'attivit\u00e0 giornalistica, intraprese quella politico/sindacale in difesa dei propri connazionali emigrati, cosa che lo condusse al carcere pi\u00f9 di una volta. A seguito di questi eventi, e a causa del continuo crescere delle minacce a suo carico, decise di dimettersi dal comitato redazionale de \"La Follia\", anche se continu\u00f2 a pubblicare i suoi articoli grazie all'uso di pseudonimi.\nSuccessivamente fece parte di una compagnia teatrale, la troupe Maiori-Rapone-Ricciardi, nella quale ottenne un discreto successo grazie alle sceneggiature \"Intrighi Femminili\" (1893), commedia ad atto unico in lingua napoletana; e \"Il genio incompreso\", commedia in versi satirici. La sua carriera di autore prosegu\u00ec con la stesura di diversi monologhi drammatici, quali \"Per la Patria e per l'onore\", \"Il pezzente\", \"Dio dollaro\", \"La trappola del matrimonio\". Sempre nel 1893, Codiferro scrisse il dramma in tre atti, \"Da volontario a disertore\".\nLa vita sentimentale di Codiferro ebbe una svolta quando conobbe Annina Belli che spos\u00f2 poco dopo e dalla quale ebbe due figli, Emilia e Franchino. Tuttavia, il matrimonio termin\u00f2 tragicamente con la morte di tutti i familiari tra il 1897 e il 1898. Sisca spos\u00f2 in seconde nozze Lucia Fazio e riprese la carriera di sceneggiatore teatrale . Fu anche autore di una serie di operette di discreto successo.\nSisca \u00e8 noto anche per le sue poesie, alcune delle quali furono musicate, e ottennero un successo che perdura a tutt'oggi. Tra queste, ricordiamo: \"Nun 'o credere Luc\u00ec\"; \"Abbrile\"; \"Nu Riccio 'e Capille\"; \"Strazio d'O Core\"; \"Si a Capa Femmene 'e Sta Citt\u00e0\"; \"Luntano 'a Te\".\nUn posto a parte merita la celeberrima \"Core 'ngrato\", musicata da Salvatore Cardillo e pietra miliare della canzone napoletana. Questa potente lirica, struggente ed emozionante, \u00e8 stata interpretata da moltissimi tenori di successo quali Enrico Caruso, Luciano Pavarotti, Pl\u00e1cido Domingo e Jos\u00e9 Carreras."}
{"id": "3294501", "revid": "287204", "url": "https://it.wikipedia.org/wiki?curid=3294501", "title": "L'aventurier (Indochine)", "text": ""}
{"id": "3294504", "revid": "213136", "url": "https://it.wikipedia.org/wiki?curid=3294504", "title": "Eva Mameli", "text": ""}
{"id": "3294507", "revid": "352448", "url": "https://it.wikipedia.org/wiki?curid=3294507", "title": "Consistori de Tolosa", "text": ""}
{"id": "3294510", "revid": "164044", "url": "https://it.wikipedia.org/wiki?curid=3294510", "title": "Mathis Bolly", "text": "Biografia.\nBolly \u00e8 nato da padre ivoriano e da madre norvegese.\nCaratteristiche tecniche.\n\u00c8 un calciatore estremamente veloce, che ai tempi del Lillestr\u00f8m era in grado di correre i 40 metri in 4,53 secondi. \u00c8 inoltre dotato di un buon controllo di palla. Pu\u00f2 giocare indifferentemente da esterno destro o ala destra.\nCarriera.\nClub.\nBolly inizi\u00f2 la carriera nelle giovanili dello Holmlia. Pass\u00f2 successivamente al Lillestr\u00f8m, squadra per cui debutt\u00f2 ufficialmente il 1\u00ba settembre 2008: subentr\u00f2 infatti a Karim Essediri nel pareggio per 1-1 contro lo Stab\u00e6k. Il 3 ottobre 2010 segn\u00f2 la prima rete nella massima divisione norvegese, permettendo al Lillestr\u00f8m di imporsi per 0-1 in casa del Sandefjord. Bolly non riusc\u00ec mai ad imporsi come un giocatore chiave al Lillestr\u00f8m, secondo l'ex allenatore Henning Berg anche per via dei molteplici infortuni subiti. Il campionato 2012 fu il migliore tra quelli che disput\u00f2 nel club e fu condito da 4 gol e 4 assist.\nIl 2 gennaio 2013, si trasfer\u00ec ai tedeschi del Fortuna D\u00fcsseldorf, firmando un contratto della durata di tre anni e mezzo.\nIl 19 febbraio 2019 ha firmato un accordo annuale con il Molde, tornando pertanto in Norvegia.\nIl 19 agosto 2021 \u00e8 stato ceduto in prestito allo Stab\u00e6k.\nNazionale.\nBolly debutt\u00f2 per la in data 9 febbraio 2009, nel successo per 1-3 contro la , sostituendo a partita in corso Kristian Brix. Il 7 maggio 2013, fu incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Rifiut\u00f2 per\u00f2 un'eventuale convocazione, scegliendo di vestire la maglia della . Il 16 maggio, allora, fu incluso nella lista dei giocatori scelti dalla Nazionale africana per affrontare le sfide di qualificazione al contro e .\nStatistiche.\nPresenze e reti nei club.\n\"Statistiche aggiornate al 26 gennaio 2022.\""}
{"id": "3294524", "revid": "110157", "url": "https://it.wikipedia.org/wiki?curid=3294524", "title": "Hormiguero", "text": "Hormiguero \u00e8 un sito archeologico maya, situato a circa 22\u00a0km a sud di Xpuhil, nello Stato messicano del Campeche.\nLa citt\u00e0 raggiunse il massimo apogeo durante il Periodo Classico tardo (650\u2013850 d.C.).\nDescrizione del sito.\nSolamente alcune delle 84 strutture finora scoperte sono state esplorate, tra queste:\nStruttura II.\n\u00c8 edificio pi\u00f9 esplorato del sito ed \u00e8 costruito in stile R\u00edo Bec. Si tratta di una piattaforma rettangolare, con due svettanti false torri falsi ed una scalinata, dominato da un portale che rappresenta la bocca di un colossale mostro in stile Chenes portale. All'interno ci sono varie camere di grandi dimensioni.\nStruttura V.\nNei pressi della \"Struttura II\" si trova il gruppo centrale, un complesso di templi di grandi dimensioni la maggior parte dei quali non \u00e8 ancora stato scavato. \nTra questi la \"struttura V\" \u00e8 quella pi\u00f9 impressionante. Si tratta di una imponente piramide, dominata da un ben conservato tempio in stile Chenes."}
{"id": "3294535", "revid": "3115", "url": "https://it.wikipedia.org/wiki?curid=3294535", "title": "Lake district", "text": ""}
{"id": "3294537", "revid": "767487", "url": "https://it.wikipedia.org/wiki?curid=3294537", "title": "Morti di salute", "text": "Morti di salute (\"The Road to Wellville\") \u00e8 un film del 1994 diretto da Alan Parker.\nIl film \u00e8 un adattamento dell'omonimo romanzo di T. Coraghessan Boyle che si ambienta nella clinica realmente esistita di John Harvey Kellogg, inventore dei corn flakes.\nTrama.\nAgli inizi del XX secolo William ed Eleanor Lightbody, giovane coppia di sposi, decidono di recarsi alla clinica del dottor Kellogg per riuscire a superare una crisi nella quale si trovano. Nella clinica vengono sottoposti a diete vegetariane, astinenza sessuale, trattamenti con moderne macchine elettriche e altri stravaganti rimedi medici come clisteri e operazioni chirurgiche. Nonostante l'inutilit\u00e0 dei rimedi alla fine i coniugi riusciranno a superare la crisi.\nParallelamente, lo spiantato Charles Ossining cerca di lanciare un nuovo marchio di Corn Flakes, assieme a un socio di dubbia affidabilit\u00e0 e al figlioccio squilibrato di Kellogg."}
{"id": "3294543", "revid": "107887140", "url": "https://it.wikipedia.org/wiki?curid=3294543", "title": "Susan Noel", "text": "Biografia.\nGiunse in finale al doppio dell'Open di Francia nel 1936, esibendosi in coppia con Jadwiga J\u0119drzejowska dove perse contro Simonne Mathieu e Billie Yorke per 2-6, 6-4, 6-4.\nSi distinse anche nello Squash vincendo per tre volte il British Open Squash Championships. Nel 1955, pubblic\u00f2 un libro dal titolo \"Tennis in Our Time\"."}
{"id": "3294544", "revid": "599013", "url": "https://it.wikipedia.org/wiki?curid=3294544", "title": "Omovies", "text": "Omovies - Festival del Cinema Omosessuale, Transgender e Questioning \u00e8 un festival cinematografico a tematica LGBTQ svoltosi per la prima volta nel 2008.\nOrganizzato dall'associazione gay-lesbica i Ken Onlus, si tiene a Napoli ed \u00e8, cronologicamente, la prima rassegna tematica nel suo genere in Italia meridionale.\nIn termini di interesse la manifestazione ha ricevuto un sempre maggiore riscontro, s\u00ec da vedere la collaborazione di personaggi di rilievo mediatico sia tematico che \"mainstream\" come la deputata Vladimir Luxuria e il conduttore televisivo Fabio Canino.\nStoria.\nLa prima edizione del festival si tenne al cinema Astra di Napoli dal 29 al 31 ottobre 2008; l'intenzione dei creatori dell'evento, Carlo Cremona e Marco Taglialatela, esponenti di i Ken Onlus, era quella di istituire una rassegna i cui film in concorso non riflettessero solo l'ottica gay, ma anche quella delle persone normali sul mondo LGBTQ (da cui il termine \"questioning\" che fa parte della denominazione del festival); grazie al patrocinio del comune di Napoli, inoltre, gli organizzatori si rivolsero anche al mondo della scuola: nei tre appuntamenti mattutini furono invitati gli alunni di altrettanti istituti superiori della citt\u00e0 al fine di informare e sensibilizzare sul tema dell'omofobia e del bullismo a scuola.\nPer i suoi caratteri di originalit\u00e0 Omovies fu giudicato dalla comunit\u00e0 LGBTQ il miglior evento gay del 2008.\nLa seconda edizione si tenne dal 29 ottobre al 1\u00ba novembre 2009 e vide come presidente di giuria Vladimir Luxuria; in concorso, in linea con le intenzioni degli organizzatori, anche film non direttamente trattanti la tematica LGBTQ, quale per esempio \"Il seme della discordia\" di Pappi Corsicato; in tale edizione furono proiettati anche film storici come \"Una giornata particolare\", del 1977, di Ettore Scola (con Marcello Mastroianni e Sophia Loren) e l'attore Luca Zingaretti present\u00f2 una sezione della rassegna.\nL'edizione 2010 si \u00e8 tenuta dal 15 al 18 dicembre, ancora al cinema Astra di Napoli e ha visto nuovamente la partecipazione di Vladimir Luxuria, in tale occasione madrina dell'evento, mentre il padrino \u00e8 stato il conduttore Fabio Canino; nella giuria anche altri personaggi di rilievo come la ballerina e attrice spagnola Marjo Berasategui; nel quadro della rassegna, oltre alle proiezioni, \u00e8 stato ospitato anche un convegno dal titolo \"Cinema omosessuale : visibilit\u00e0 e distribuzione\" il cui relatore era il regista Lorenzo Gigliotti, docente presso l'Universit\u00e0 di Salerno.\nPremi e riconoscimenti.\nNell'edizione del 2010, il festival prevedeva 13 categorie di riconoscimenti, alcuni direttamente a cura di i Ken Onlus, altri a cura delle varie organizzazioni che aderiscono all'evento:"}
{"id": "3294547", "revid": "369194", "url": "https://it.wikipedia.org/wiki?curid=3294547", "title": "The Road to Wellville", "text": ""}
{"id": "3294548", "revid": "73843", "url": "https://it.wikipedia.org/wiki?curid=3294548", "title": "Marco Visconti (architetto)", "text": "\u00c8 attivo sia in campo pubblico sia privato. Le sue opere sono pubblicate su riviste specializzate e tiene conferenze presso universit\u00e0 ed istituzioni private. \nTra i premi ottenuti, il Premio InArch Piemonte 2020, il Cento Progetti Italiani 2018, il Property Awards 2012-2013, l'Architecture Master Prize 2016 e il Best Sustainable Architectural Practice assegnato dalla rivista BUILD 2016, 2017 e 2019..\nBiografia.\nMarco Visconti si laurea in architettura presso l'Universit\u00e0 degli studi di Genova, consegue un master in composizione architettonica presso la UCLA di Los Angeles e si laurea in ingegneria presso il Politecnico di Torino. A Genova \u00e8 collaboratore di Renzo Piano dal 1984 al 1986. Dal 1987 al 2006 \u00e8 direttore del gruppo architettura di Fiat Engineering. Fonda a Torino nel gennaio 2007 uno studio professionale di architettura che si occupa di sostenibilit\u00e0. Questo gruppo costituisce un laboratorio creativo, dove architetti e ingegneri pongono alla base del loro lavoro le esigenze dell\u2019uomo interpretate attraverso risparmio energetico e progettazione bioclimatica in chiave passiva.\nTra le realizzazioni: i padiglioni Meccanica, Verniciatura e il Ristorante per la Ferrari di Maranello; il training center Iveco di Torino; il complesso industriale Fiat di Melfi; il training center Hitachi a Lecce; la sala conferenze del museo dell'auto di Torino; l\u2019edificio per servizi dell'autodromo del Mugello; i centri di calcolo per le Ferrovie a Mestre e Palermo; la Torre di Lodi per uffici Zucchetti.\nMarco Visconti \u00e8 autore di pubblicazioni e libri tematici e i suoi progetti sono documentati dalle riviste internazionali di architettura.\nCaratteristica del suo lavoro \u00e8 la ricerca della miglior relazione fra uomo, edificio e natura in una logica di rispetto, impiego e comprensione dell\u2019ambiente circostante.\nProgetti principali.\nCentri di calcolo delle Ferrovie dello Stato, Mestre e Palermo \u2013 Italia, 1987-1989.\nSi tratta di una serie di edifici simili, con una composizione legata ai concetti di ripetitivit\u00e0 e scomponibilit\u00e0 tipici del mondo ferroviario, realizzate nelle aree ferroviarie di Mestre e Palermo. Questi edifici hanno un orientamento nord-sud, delineate da due lunghe pareti e file di pannelli inclinati in alluminio prefabbricato per schermare la luce solare.\nStabilimento SATA Fiat, Melfi \u2013 Italia, 1991-1993.\nLo stabilimento Fiat di Melfi (noto anche come SATA, acronimo di Societ\u00e0 Automobilistica Tecnologie Avanzate) \u00e8 un complesso industriale del Gruppo Fiat ubicato nel comune di Melfi (PZ), in Basilicata. In questo grande complesso industriale si trovano oltre ai padiglioni produttivi, gli uffici principali, sale conferenze, aree di ristorazione e di servizio. La composizione dell'insieme prende spunto dall'ambiente circostante caratterizzato dalle linee delle colline e ripropone edifici bassi in sintonia con la natura. \nPadiglione Meccanica Ferrari, Maranello \u2013 Italia, 2000-2002.\n\u00c8 un edificio per le lavorazioni meccaniche situato a Maranello, nella cittadella Ferrari (famoso complesso di oltre 550.000 m2, sede di Ferrari S.pA. a cui hanno lavorato vari architetti di rilievo quali Marco Visconti, Renzo Piano, Massimiliano Fuksas e Jean Nouvel).\nIl progetto del padiglione meccanica tramite un attento studio di composizione, pone la massima attenzione al comfort ambientale, ai valori di luminosit\u00e0 e al contatto visivo con la natura.\nPadiglione Verniciatura Ferrari, Maranello \u2013 Italia, 2002-2004.\nCon una superficie di 20.000m2 e un\u2019altezza di 22m, il padiglione di verniciatura di Ferrari e Maserati \u00e8 la pi\u00f9 avanzata d\u2019Europa oltre ad essere tra le pi\u00f9 sofisticate al mondo. Si presenta come una grande scatola articolata in tre corpi tra loro sfalsati, a cui corrispondono differenti zone operative. Il rivestimento, in parte in alluminio e in parte in doghe di vetro opalino, crea un involucro opaco e scintillante interrotto da inserti trasparenti che consentono, dall'esterno, la vista delle fasi di lavorazione, inoltre questa \"epidermide\" high-tech serve anche come filtro regolatore rispetto alle condizioni climatiche esterne, e contribuisce al rendiconto energetico della costruzione.\nCentro servizi per i dipendenti e ristorante Ferrari, Maranello \u2013 Italia, 2005-2008.\nIl progetto \u00e8 nato dall\u2019esigenza di Ferrari di creare un\u2019opera formalmente distinta dall\u2019ambiente industriale, un luogo dove l\u2019architettura favorisca lo svago dei dipendenti durante il pranzo. \nL\u2019edificio articolato su tre livelli \u00e8 composto dalla sovrapposizione di due elementi: una grande sezione di pala di elicottero appoggiata ad un'ala posta a terra[7], la cui progettazione \u00e8 strettamente influenzata dai principali concetti di architettura passiva, seguendo la direzione dei venti dominanti e il percorso del sole durante la giornata. Il padiglione pensile del ristorante posto sull\u2019ultimo livello, si allontana dal rigore geometrico degli edifici circostanti e si caratterizza per la sua riconoscibilit\u00e0. \nTorre Zucchetti, Lodi \u2013 Italia, 2013-2017.\nL\u2019intervento prevede la rifunzionalizzazione degli spazi per un nuovo impiego ad uffici. Il progetto si compone di un grande involucro trasparente a forma minerale, rivestito da una trama metallica esterna disegnata secondo le esigenze protettive dettate dalle diverse esposizioni solari. La sostenibilit\u00e0 dell\u2019idea progettuale \u00e8 guidata da strategie combinate di risparmio energetico e di attenzione al benessere dei fruitori. In particolare vengono adottate soluzioni passive di elevato isolamento termico, ventilazione naturale attivata tramite camino solare, impiego di energie rinnovabili, protezione solare, diffusione del verde all\u2019interno e all\u2019esterno dell\u2019edificio."}
{"id": "3294557", "revid": "98077", "url": "https://it.wikipedia.org/wiki?curid=3294557", "title": "Stazione Milano Porta Ticinese", "text": ""}
{"id": "3294558", "revid": "767487", "url": "https://it.wikipedia.org/wiki?curid=3294558", "title": "Luisa di Sassonia-Meiningen", "text": "Biografia.\nSpos\u00f2 a Meiningen, il 18 ottobre 1781, il langravio Adolfo d'Assia-Philippsthal-Barchfeld (1743\u20131803). Nel suo contratto di matrimonio, concluso da sua madre quale tutrice del fratello duca Augusto Federico di Sassonia-Meiningen, si fiss\u00f2 quanto segue: \"La ragazza, futura moglie, eserciter\u00e0 sui nostri Principi e le sulle nostre Principesse, fintanto che questi saranno minorenni, da sola la tutela e l'amministrazione sul patrimonio dei suddetti\".\nDopo che Luisa divenne vedova nel 1803, pot\u00e9 ottenere dalla Suprema Corte Imperiale, utilizzando questa clausola del suo contratto di matrimonio, la conferma della tutela sui suoi tre figli.\nDiscendenza.\nLuisa ed Adolfo ebbero sei figli:"}
{"id": "3294568", "revid": "767487", "url": "https://it.wikipedia.org/wiki?curid=3294568", "title": "Stefano Pisetta", "text": "Biografia.\nStefano Pisetta \u00e8 nato a Trento il 27 agosto 1977 ed ha iniziato fin dalla tenera et\u00e0 lo studio della batteria. Polistrumentista (suona basso, chitarra, tastiere e pianoforte) e musicista poliedrico, spazia tra il mondo della musica classica, nel quale si forma, il jazz e il pop. Si \u00e8 diplomato in percussioni nel 1996 con il Prof. Sergio Torta e in musica jazz nel 1999 con Franco D'Andrea presso il Conservatorio \u201cF.A. Bonporti\u201d di Trento, dove ha inoltre studiato composizione.\nNel 1993 partecipa al tour europeo dell'orchestra giovanile europea Gustav Mahler diretta da Claudio Abbado e si perfeziona nello studio delle percussioni classiche con David Searcy e Mike Quenn. Nel 1999 inizia la sua collaborazione di batterista con il chitarrista Andrea Braido con il quale svolge le prime importanti produzioni in studio di registrazione e un rilevante numero di concerti in tutta Italia; suona successivamente in Big Band con alcuni importanti artisti del jazz del panorama internazionale come Maria Schneider, Uri Caine, Carla Bley e Steve Swallow nei laboratori della rassegna trentina \u201cItinerari jazz\u201d. Nel 2001 collabora con Mina registrando il DVD \"Mina In Studio\" e dal 2003 al 2009 \u00e8 impegnato con Fiorella Mannoia suonando come percussionista nei suoi tour e in studio. Nel 2007, sotto la guida del prof. Roberto Cipelli, consegue il Diploma Accademico di Secondo livello in Discipline Musicali ad indirizzo interpretativo-compositivo in Jazz con la votazione 110/110 e lode.\nDal 2006 inizia la sua importante collaborazione con Claudio Baglioni nel tour \"Tutti Qui\", partecipa alle edizioni di 0'scia' a Lampedusa e a numerosi concerti sia in Italia che all'estero. Viene inoltre coinvolto nella registrazione del disco Q.P.G.A., alla realizzazione del quale segue un tour e un DVD \u201cQ.P.G.A. FilmOpera\u201d. Nel 2014 prosegue il sodalizio con il noto cantautore romano nel tour \"Con VOI\", nel quale suona sia la batteria che la chitarra. Nel 2015 partecipa al tour \"Capitani Coraggiosi\" di Claudio Baglioni e Gianni Morandi.\nNegli anni alterna la sua attivit\u00e0 sia come arrangiatore che come compositore di musica pop e jazz). Ha collaborato con i migliori produttori e arrangiatori di musica leggera italiana; tra questi Massimiliano Pani, Piero Fabrizi, Paolo Gianolio, Fio Zanotti. Ha suonato inoltre con Laura Pausini, Riccardo Cocciante, Fabio Concato, Angelo Branduardi, Loredana Bert\u00e8, Marco Masini, Luca Barbarossa, Paolo Vallesi, Luca Carboni nell'ambito della rassegna O'sci\u00e0 di Lampedusa. \u00c8 docente di Musica d'insieme pop-rock e Batteria pop presso il Conservatorio \u201cF.A.Bonporti\u201d di Trento."}
{"id": "3294577", "revid": "729019", "url": "https://it.wikipedia.org/wiki?curid=3294577", "title": "Tristram Stuart", "text": "\"Lecturer\" all'Universit\u00e0 di Cambridge, ha vinto il \"Betha Wolferstan Rylands prize\" e il \"Graham Storey prize\".\n\u00c8 autore di \"The Bloodless Revolution: Radical Vegetarians and the Discovery of India\" (pubblicato anche negli Stati Uniti con il titolo \"The Bloodless Revolution: A Cultural History of Vegetarianism From 1600 to Modern Times\") e \"Waste: Uncovering the Global Food Scandal\". In quest'ultima opera pone l'attenzione sul problema dello spreco alimentare e sulle sue soluzioni.\nNel 2009 ha organizzato \"Feeding the 5000\", a Trafalgar Square (Londra); un evento anch'esso finalizzato ad accrescere la consapevolezza sul tema degli sprechi alimentari."}
{"id": "3294578", "revid": "23226", "url": "https://it.wikipedia.org/wiki?curid=3294578", "title": "Enrico III di Valois", "text": ""}
{"id": "3294579", "revid": "1543377", "url": "https://it.wikipedia.org/wiki?curid=3294579", "title": "Episodi di Episodes (prima stagione)", "text": "La prima stagione della serie televisiva Episodes \u00e8 stata trasmessa negli Stati Uniti dal 9 gennaio al 20 febbraio 2011 sul canale Showtime. \nIn Italia la serie \u00e8 inedita.\nEpisode 1.\nTrama.\nSean e Beverly Lincoln sono una coppia felicemente sposata inglese, creatori di una serie televisiva britannica. Il presidente di una rete televisiva americana li persuade a trasferirsi a Los Angeles per creare una versione americana del loro show. Arrivati a Los Angeles, si rendono conto che il produttore esecutivo non ha mai guardato un episodio del loro show e vuole sostituire il loro attore protagonista, un erudito veterano del Royal Shakespeare, con Matt LeBlanc.\nEpisode 2.\nTrama.\nSean e Beverly sono ancora molto scettici riguardo alla decisione di inserire nel cast Matt LeBlanc come protagonista, ma l'attore si dimostra molto affascinante durante il loro incontro ad una cena a Los Angeles. Sfortunatamente, Matt e Beverly entrano subito in contrasto e la donna si render\u00e0 conto cosa vuol dire avere l'attore come nemico.\nEpisode 3.\nTrama.\nBeverly non sopporta Matt e il sentimento \u00e8 reciproco. Per evitare di inveire contro la star del suo show, chiede al marito di occuparsene. Sean e Matt finiscono per trascorrere un'intera giornata insieme a Las Vegas. Tra i due uomini si crea un sentimento di amicizia e Beverly si sente esclusa da questo rapporto.\nEpisode 4.\nTrama.\nSean e Beverly devo recuperare Matt ubriaco in un bar di Los Angeles, perch\u00e9 alcuni paparazzi lo stanno aspettando all'uscita pronti a fotografarla alla guida. La serata si trasforma in un lungo viaggio on the road nel quale il trio deve fronteggiare un paparazzo, la ex-moglie di Matt e i suoi figli. Matt si rende conto di quanto la sua vita sia piena di problemi e sembra appoggiarsi a Beverly.\nEpisode 5.\nTrama.\nL'infatuazione di Sean per l'attrice Morning Randolph, protagonista femminile del suo show \"Pucks!\", ha la possibilit\u00e0 di sbocciare quando Matt invita entrambi ad un'asta di beneficenza. In questa occasione, Sean si rende conto che il suo sentimento \u00e8 corrisposto. Nel frattempo, Beverly e Carol si confidano e si scambiano confidenze sugli uomini che fanno parte delle loro vite. Alla fine della serata, Sean deve decidere se tornare a casa dalla moglie o passare del tempo con Morning e Beverly \u00e8 sempre pi\u00f9 preoccupata per la situazione creatasi tra il marito e l'attrice.\nEpisode 6.\nTrama.\nBeverly decide di lasciare Los Angeles per sempre, ma \u00e8 coinvolta in un incidente frontale con Matt. La donna, sconvolta dopo un litigio con il marito per la sua presunta relazione con l'attrice Morning, si era dimenticata di guidare sulla corsia di destra provocando l'incidente. Sean, intanto, pranza con Merc per salvare le sorti dell'episodio pilota di Pucks!, dato che Carol gli aveva rivelato che il suo capo si stava annoiando dello show. Beverly e Matt si baciano quando lui la porta nella sua casa per medicarla e si confrontano sulle loro differenze.\nEpisode 7.\nTrama.\nDopo aver passato la notte con Matt, Beverly torna a casa piena di sensi di colpa e trova suo marito pronto ad aspettarla a braccia aperte. L'orribile episodio pilota di Pucks! non convince Merc, quindi Sean e Beverly si preparano per tornare a Londra. Sean va a trovare Matt per un'ultima volta, ma alcuni indizi lo portano a scoprire il tradimento della moglie. Il confronto finale tra Sean, deciso a lasciare Beverly, e Matt viene interrotto da una telefonata che annuncia il successo di Pucks! e, quindi, la realizzazione dell'intera serie."}
{"id": "3294582", "revid": "38120", "url": "https://it.wikipedia.org/wiki?curid=3294582", "title": "La Cuesta de Mister Bond", "text": ""}
{"id": "3294583", "revid": "1305772", "url": "https://it.wikipedia.org/wiki?curid=3294583", "title": "La festa della mamma", "text": ""}
{"id": "3294584", "revid": "1305772", "url": "https://it.wikipedia.org/wiki?curid=3294584", "title": "La Galatea", "text": ""}
{"id": "3294585", "revid": "88740", "url": "https://it.wikipedia.org/wiki?curid=3294585", "title": "La grazia", "text": ""}
{"id": "3294586", "revid": "352448", "url": "https://it.wikipedia.org/wiki?curid=3294586", "title": "Jocs Florals", "text": ""}
{"id": "3294587", "revid": "834", "url": "https://it.wikipedia.org/wiki?curid=3294587", "title": "La Grazia", "text": ""}
{"id": "3294588", "revid": "339392", "url": "https://it.wikipedia.org/wiki?curid=3294588", "title": "La Leggenda del Grande Inquisitore (Rozanov)", "text": ""}
{"id": "3294591", "revid": "481666", "url": "https://it.wikipedia.org/wiki?curid=3294591", "title": "La lucciola", "text": ""}
{"id": "3294592", "revid": "834", "url": "https://it.wikipedia.org/wiki?curid=3294592", "title": "The Firefly", "text": ""}
{"id": "3294599", "revid": "834", "url": "https://it.wikipedia.org/wiki?curid=3294599", "title": "La papessa", "text": ""}
{"id": "3294602", "revid": "1305772", "url": "https://it.wikipedia.org/wiki?curid=3294602", "title": "La papessa Giovanna", "text": ""}
{"id": "3294604", "revid": "1305772", "url": "https://it.wikipedia.org/wiki?curid=3294604", "title": "La Pau", "text": ""}
{"id": "3294608", "revid": "1305772", "url": "https://it.wikipedia.org/wiki?curid=3294608", "title": "La pistola scomparsa", "text": ""}
{"id": "3294610", "revid": "834", "url": "https://it.wikipedia.org/wiki?curid=3294610", "title": "Triple Jeopardy", "text": ""}
{"id": "3294614", "revid": "834", "url": "https://it.wikipedia.org/wiki?curid=3294614", "title": "The Squirt and the Monkey", "text": ""}
{"id": "3294615", "revid": "834", "url": "https://it.wikipedia.org/wiki?curid=3294615", "title": "La rivoluzione francese (miniserie televisiva)", "text": ""}
{"id": "3294616", "revid": "834", "url": "https://it.wikipedia.org/wiki?curid=3294616", "title": "La Rivoluzione Francese", "text": ""}
{"id": "3294619", "revid": "767487", "url": "https://it.wikipedia.org/wiki?curid=3294619", "title": "Oli\u0219cani", "text": "Oli\u0219cani \u00e8 un comune della Moldavia situato nel distretto di \u0218old\u0103ne\u0219ti di 3.025 abitanti al censimento del 2004."}
{"id": "3294620", "revid": "1005847", "url": "https://it.wikipedia.org/wiki?curid=3294620", "title": "Stazione di Capralba", "text": "La stazione di Capralba \u00e8 una fermata ferroviaria posta lungo la linea Treviglio-Cremona, a servizio dell'omonimo comune.\nStoria.\nNonostante la linea ferroviaria Treviglio-Cremona, attivata nel 1863, lambisse il centro abitato di Capralba, non fu realizzata alcuna stazione, a causa della scarsa importanza del centro.\nTuttavia, in seguito alle richieste della popolazione, nel 1914 fu attivata una fermata.\nL'edificio a servizio della fermata era una semplice costruzione a due piani nel tipico stile ferroviario in uso agli inizi del XX secolo ed era pressoch\u00e9 confinante con il casello ferroviario che serve ancor'oggi alla strada che conduce a Farinate.\nGi\u00e0 nell'immediato secondo dopoguerra gli amministratori locali provarono ad attivarsi affinch\u00e9 la fermata di Capralba fosse fornita di ulteriori servizi: varie lettere sono documentate nel 1948, nel 1949 e, pi\u00f9 tardi, nel 1969.\nNel 1971 venne coinvolto l'onorevole socialista Renzo Zaffanella, il quale indirizzava un'interrogazione destinata al Ministero dei trasporti, nella quale si chiedeva l'allargamento del marciapiede, un miglioramento dell'illuminazione, la costruzione di una pensilina, il ripristino della biglietteria. La risposta del Ministero fu celere e negativa.\nLe iniziative, tuttavia proseguirono: da un articolo del 1972 veniamo a sapere che si apr\u00ec uno spiraglio dopo l'intervento dell'onorevole democristiano Amos Zanibelli e nell'estate dello stesso anno arriv\u00f2 il s\u00ec definitivo alla riqualificazione.\nNel 1974 i lavori erano in pieno svolgimento ed il nuovo edificio, con le strutture connesse, fu reso pienamente funzionale nel 1976.\nStrutture ed impianti.\nLa fermata conta un unico binario per il servizio passeggeri.\nIl fabbricato viaggiatori \u00e8 un piccolo edificio moderno, che contiene una sala d'attesa e un esercizio commerciale (bar).\nMovimento.\nLa fermata \u00e8 servita dai treni regionali in servizio sulla tratta Treviglio\u2013Cremona, con frequenza oraria."}
{"id": "3294622", "revid": "110157", "url": "https://it.wikipedia.org/wiki?curid=3294622", "title": "Parcani (\u0218old\u0103ne\u0219ti)", "text": "Parcani \u00e8 un comune della Moldavia situato nel distretto di \u0218old\u0103ne\u0219ti di 769 abitanti al censimento del 2004."}
{"id": "3294624", "revid": "583609", "url": "https://it.wikipedia.org/wiki?curid=3294624", "title": "Irene da Lecce", "text": "\u00c8 patrona della citt\u00e0 e della diocesi di Altamura.\nAgiografia.\nLa memoria di sant'Irene Megalomartire, ossia la Grande Martire, \u00e8 vivissima nelle Chiese orientali, che la venerano con particolare devozione. Non esiste uno studio sulla sua figura, che si presenta trasfigurata dalla gloria del culto che le \u00e8 stato tributato nei secoli. \u00c8 festeggiata anche nella Chiesa Copta, e questo elemento prova l'antichit\u00e0 della sua venerazione.\nNel \"Menologio\" di Basilio II, del X secolo, risulta che Irene era figlia di un re di nome Licinius, che alla nascita fu chiamata Penelope, e che fu rinchiusa dal padre all'et\u00e0 di sei anni, in una torre, sorvegliata da tredici serve, e la motivazione di questa prigionia risulta essere la bellezza della bambina. Licinius circond\u00f2 la bambina di idoli pagani, che ella distrusse in seguito alla conversione al cristianesimo, avvenuta ad opera di Timoteo, discepolo di san Paolo, che la battezz\u00f2 col nome di Irene. Licinius, infuriato per questo gesto, leg\u00f2 Irene ad un cavallo imbizzarrito per ucciderla. Irene sopravvisse e Licinius mor\u00ec in seguito al morso alla mano, ricevuto dallo stesso cavallo. Irene preg\u00f2 per il padre, che resuscit\u00f2. Questo evento provoc\u00f2 una conversione di massa, alla quale il governatore romano Ampelio reag\u00ec con l'invito ad Irene di apostasia. Al rifiuto della ragazzina consegu\u00ec la condanna a morte per decapitazione il 5 maggio.\nCulto.\nSant'Irene \u00e8 stata patrona di Lecce fino al 1656, sostituita da sant'Oronzo grazie all'attribuzione della guarigione dei salentini dalla peste proprio a quest'ultimo. Il gesuita Antonio Beatillo pubblic\u00f2 nel 1609 la storia della vita e del culto di sant'Irene in due volumi, che contribu\u00ec alla diffusione del culto per la Santa Vergine e Martire in tutto il Regno di Napoli, anche grazie al patronato contro il pericolo dei fulmini, a Lei attribuito.\nSant'Irene viene venerata anche come Patrona della Citt\u00e0 e della Diocesi di Altamura, Santa Patrona principale di Erchie, nel brindisino e, infine, di Fragagnano (TA) sino al 1904.\n\u00c8 compatrona della citt\u00e0 di Napoli dal 1719, ed il suo busto d'argento, custodito nel Museo del Tesoro di san Gennaro, \u00e8 opera pregevole dell'argenteria napoletana. \n\u00c8 protettrice delle parrocchie di Trentinara, Magliano Nuovo e Massicelle ed \u00e8 compatrona delle parrocchie di Castellabate e Montano Antilia, tutte in provincia di Salerno ed in Diocesi di Vallo della Lucania. In tali parrocchie il culto \u00e8 giunto nel XVIII secolo, seguendo l'esempio della capitale del Regno, Napoli, ed essendo poste in luoghi elevati, gli abitanti avevano bisogno di una speciale protezione dal pericolo dei fulmini."}
{"id": "3294625", "revid": "110157", "url": "https://it.wikipedia.org/wiki?curid=3294625", "title": "Pohoarna", "text": "Pohoarna \u00e8 un comune della Moldavia situato nel distretto di \u0218old\u0103ne\u0219ti di 2.002 abitanti al censimento del 2004."}
{"id": "3294627", "revid": "104458", "url": "https://it.wikipedia.org/wiki?curid=3294627", "title": "Matteo Marsaglia", "text": "\u00c8 fratello di Francesca, a sua volta sciatrice alpina di alto livello.\nBiografia.\nInfanzia.\nNato a Roma, Matteo Marsaglia inizi\u00f2 a praticare ginnastica artistica e tennis, disciplina quest'ultima nella quale la madre Roberta fu professionista. In seguito decise di seguire le orme del padre Andrea, maestro ed allenatore di sci, e si trasfer\u00ec con l'intera famiglia a San Sicario.\nSin da giovane Marsaglia mise in mostra le proprie doti centrando in numerose occasioni il podio. Tra le vittorie pi\u00f9 importanti quella ottenuta al Trofeo Topolino nel 2000, nella specialit\u00e0 del gigante nella categoria \"Allievi\".\nStagioni 2000-2012.\nHa esordito in gare riconosciute dalla FIS il 22 gennaio 2000 giungendo 62\u00ba in uno slalom speciale a Tignes. Due anni dopo ha conquistato tre medaglie ai Campionati italiani juniores di Chiesa Valmalenco, mentre ai nel 2003, a Sarentino, si \u00e8 laureato campione italiano di categoria nel supergigante. Nello stesso anno ha disputato inoltre le sue prime gare in Coppa Europa e in Coppa del Mondo ha debuttato il 3 febbraio 2008 nella supercombinata di Val-d'Is\u00e8re in Francia, riuscendo a ottenere i primi punti grazie al 16\u00ba posto.\nNel 2009, sulle nevi di casa di Tarvisio, ha conquistato in supercombinata il primo successo in Coppa Europa. Due anni dopo ha esordito ai Campionati mondiali - a Garmisch-Partenkirchen 2011 \u00e8 stato 15\u00ba nel supergigante - e ai Campionati italiani 2011 si \u00e8 laureato campione nazionale di discesa libera sulla pista di La Thuile. Nel 2012 Marsaglia ha incrementato il proprio palmar\u00e8s vincendo un altro titolo italiano, questa volta in supergigante, a Roccaraso.\nStagioni 2013-2022.\nIl 1\u00ba dicembre 2012 ha conquistato la sua prima vittoria, nonch\u00e9 primo podio, in Coppa del Mondo, nel supergigante tenutosi sulla Birds of Prey di Beaver Creek, precedendo nell'ordine il campione norvegese Aksel Lund Svindal e l'austriaco Hannes Reichelt. Nella stessa stagione ha preso parte ai Mondiali di Schladming, ai quali si \u00e8 classificato 11\u00ba nel supergigante e 28\u00ba nella supercombinata; a fine anno in Coppa del Mondo \u00e8 risultato 27\u00ba nella classifica generale e 2\u00ba in quella di supergigante.\nAi Mondiali di Vail/Beaver Creek 2015 \u00e8 stato 28\u00ba nella discesa libera, 14\u00ba nel supergigante e 32\u00ba nella combinata; ai XXIII Giochi olimpici invernali di , sua prima presenza olimpica, si \u00e8 classificato 20\u00ba nel supergigante. Ai Mondiali di \u00c5re 2019 \u00e8 stato 13\u00ba nella discesa libera e 43\u00ba nel supergigante e a quelli di Cortina d'Ampezzo 2021 si \u00e8 classificato 24\u00ba nella discesa libera e 19\u00ba nel supergigante. Ai XXIV Giochi olimpici invernali di si \u00e8 classificato 15\u00ba nella discesa libera e 18\u00ba nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nCoppa Europa.\nCoppa Europa - vittorie.\nLegenda:\nSG = supergigante\nSC = supercombinata"}
{"id": "3294628", "revid": "110157", "url": "https://it.wikipedia.org/wiki?curid=3294628", "title": "Poiana (\u0218old\u0103ne\u0219ti)", "text": "Poiana \u00e8 un comune della Moldavia situato nel distretto di \u0218old\u0103ne\u0219ti di 996 abitanti al censimento del 2004."}
{"id": "3294631", "revid": "287204", "url": "https://it.wikipedia.org/wiki?curid=3294631", "title": "Letham", "text": "Letham \u00e8 un piccolo villaggio del Fife, Scozia, Regno Unito, situato a circa 8\u00a0km da Cupar, con una popolazione di 138 abitanti, secondo il censimento del 2001."}
{"id": "3294635", "revid": "422312", "url": "https://it.wikipedia.org/wiki?curid=3294635", "title": "Sant'Irene da Lecce", "text": ""}
{"id": "3294636", "revid": "767487", "url": "https://it.wikipedia.org/wiki?curid=3294636", "title": "R\u0103spopeni", "text": "R\u0103spopeni \u00e8 un comune della Moldavia situato nel distretto di \u0218old\u0103ne\u0219ti di 2.775 abitanti al censimento del 2004."}
{"id": "3294638", "revid": "110157", "url": "https://it.wikipedia.org/wiki?curid=3294638", "title": "S\u0103m\u0103\u0219cani", "text": "S\u0103m\u0103\u0219cani \u00e8 un comune della Moldavia situato nel distretto di \u0218old\u0103ne\u0219ti di 1.502 abitanti al censimento del 2004."}
{"id": "3294640", "revid": "767487", "url": "https://it.wikipedia.org/wiki?curid=3294640", "title": "\u0218estaci", "text": "\u0218estaci \u00e8 un comune della Moldavia situato nel distretto di \u0218old\u0103ne\u0219ti di 1.184 abitanti al censimento del 2004."}
{"id": "3294642", "revid": "126257", "url": "https://it.wikipedia.org/wiki?curid=3294642", "title": "Collina dei Ciliegi", "text": "La Collina dei Ciliegi \u00e8 un parco cittadino di Milano, collocato in viale Sarca, immediatamente a ovest del quartiere Bicocca. Si tratta di una collinetta artificiale di 25 metri d'altezza, ricavata da parte dei detriti di scavo della ristrutturazione della Pirelli.\nLa forma e l'impianto arboreo.\nLa collina, conica, \u00e8 \"scalata\" da un percorso elicoidale e da rampe di scale dirette. Circa un quarto della superficie \u00e8 stata piantumata con 820 alberi e oltre 6000 arbusti. Gli alberi, come suggerito dal nome del parco, sono soprattutto una collezione di ciliegi da fiore di diverse specie e variet\u00e0 (Prunus serrulata \"Kanzan\", Prunus serrulata avium e il Prunus subhirtella).\nIl parco non ha nessuna attrezzatura per la pratica degli sport e neppure campi gioco per i bambini o spazi riservati ai cani."}
{"id": "3294643", "revid": "88740", "url": "https://it.wikipedia.org/wiki?curid=3294643", "title": "\u0218ipca (\u0218old\u0103ne\u0219ti)", "text": "\u0218ipca \u00e8 un comune della Moldavia situato nel distretto di \u0218old\u0103ne\u0219ti. Secondo il censimento del 2004 all'epoca ospitava 756 abitanti.."}
{"id": "3294644", "revid": "287204", "url": "https://it.wikipedia.org/wiki?curid=3294644", "title": "Pizzo Tracciora di Cervatto", "text": "Il Pizzo Tracciora di Cervatto (1.917\u00a0m. s.l.m.) \u00e8 una cima che si trova in Valsesia nei Contrafforti valsesiani del Monte Rosa, nelle Alpi Pennine.\nDescrizione.\nLa montagna \u00e8 collocata al confine tra la Val Mastallone e la Val Sermenza (laterali della Valsesia). La zona intorno alla vetta \u00e8 stata in passato sede di numerosi alpeggi, oramai ridotti a ruderi. Tra i pi\u00f9 importanti si ricordano l'Alpe Oro dell'Asino, l'Alpe \"Masareui\" e l'\"Alpe Prato Bianco\". Sulla sommit\u00e0 si trava una croce di vetta.\nAccesso alla vetta.\nLa cima della montagna si pu\u00f2 raggiungere in circa 3 ore tramite comoda mulattiera dal centro di Rossa seguendo il segnavia numero 400, oppure dal comune di Cervatto per il sentiero n. 501 passando per la Villa Banfi, anche in questo caso in circa 3 ore.. Un altro itinerario, pi\u00f9 lungo, per raggiungere la vetta \u00e8 quello che parte dalla frazione Grassura, in Val Mastallone che raggiunge la frazione Meula e successivamente la Sella di Camplasco."}
{"id": "3294645", "revid": "110157", "url": "https://it.wikipedia.org/wiki?curid=3294645", "title": "Alcedar", "text": "Alcedar \u00e8 un comune della Moldavia situato nel distretto di \u0218old\u0103ne\u0219ti di 1.548 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3294648", "revid": "1431409", "url": "https://it.wikipedia.org/wiki?curid=3294648", "title": "Ruben Gabrielsen", "text": "Carriera.\nClub.\nGj\u00f8vik-Lyn.\nGabrielsen ha iniziato la carriera nelle giovanili del Toten, prima di essere ingaggiato dal Gj\u00f8vik-Lyn. Ha esordito per la nuova squadra il 6 febbraio 2008, quando \u00e8 subentrato nel secondo tempo in luogo di Dan Nordheim nel successo per 0-1 in casa dello Hadeland, nel Norgesmesterskapet 2008. Il 24 aprile dello stesso anno \u00e8 andato a segno nella vittoria per 0-6 in trasferta sul campo del Fart.\nLillestr\u00f8m.\nNel 2009, \u00e8 stato acquistato dal Lillestr\u00f8m. Ha debuttato in data 4 aprile, quando \u00e8 subentrato a P\u00e5l Steffen Andresen: in questo modo \u00e8 diventato il calciatore pi\u00f9 giovane ad aver esordito con la maglia del Lillestr\u00f8m, a 17 anni e 25 giorni. Il 3 luglio 2011 ha realizzato la prima rete nella massima divisione norvegese, nella vittoria per 2-1 sul Viking. Il 31 gennaio 2013 ha rinnovato il contratto che lo legava al Lillestr\u00f8m per altre tre stagioni.\nMolde.\nIl 16 luglio 2014, il Molde ha annunciato sul proprio sito internet d'aver trovato un accordo con il Lillestr\u00f8m per il trasferimento di Gabrielsen. Il 4 ottobre 2014 ha vinto il campionato 2014 con il suo Molde, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 23 novembre successivo, il Molde ha centrato il successo finale nel Norgesmesterskapet 2014, ottenendo cos\u00ec il \"double\".\nIl 27 febbraio 2017 ha rinnovato il contratto che lo legava al club fino al 2019.\nTolosa e prestito al Copenaghen.\nIl 23 dicembre 2019, in scadenza di contratto, viene tesserato dal , con cui firma un triennale.\nIl 31 agosto 2021 viene ceduto in prestito per 4 mesi al .\nA fine prestito fa ritorno al Tolosa, con cui rescinde il contratto il 23 gennaio 2022.\nAustin.\nUn giorno dopo essersi svincolato firma un contratto di 2 anni per l'.\nNazionale.\nGabrielsen ha rappresentato la Norvegia a livello Under-15, Under-16, Under-17, Under-18, Under-19, Under-20, Under-21 e Under-23. Ha esordito per la selezione Under-21 in data 1\u00ba giugno 2014, schierato titolare nel successo per 0-1 contro l'Azerbaigian.\nIl 22 maggio 2016, il commissario tecnico Per-Mathias H\u00f8gmo ha convocato per la prima volta Gabrielsen in Nazionale maggiore in vista delle partite amichevoli contro e , che si sarebbero disputate pochi giorni dopo.\nStatistiche.\nPresenze e reti nei club.\n\"Statistiche aggiornate al 26 dicembre 2019.\""}
{"id": "3294665", "revid": "729019", "url": "https://it.wikipedia.org/wiki?curid=3294665", "title": "Benjam\u00edn Noval", "text": "Carriera.\nNoval pass\u00f2 professionista nel 2001 con la Relax-GAM, ottenendo alcuni buoni piazzamenti nei campionati spagnoli su strada. Nel 2004 si trasfer\u00ec alla US Postal Service (divenuta l'anno dopo Discovery Channel), dove divenne un gregario di Lance Armstrong. Successivamente si mise al servizio di Alberto Contador all'Astana, divenendo uno dei suoi pi\u00f9 fedeli gregari, tanto da seguirlo nel suo passaggio alla Saxo Bank-Sungard per la stagione 2011.\nNon ha ottenuto alcuna vittoria da professionista, a parte le cronosquadre del Tour de France del 2004 e del 2005.\nAl termine della stagione 2013 annuncia il ritiro dall'attivit\u00e0 agonistica."}
{"id": "3294670", "revid": "124123", "url": "https://it.wikipedia.org/wiki?curid=3294670", "title": "Werner Emmanuel Bachmann", "text": "Vita.\nWerner Emmanuel Bachmann nacque a Detroit, nel Michigan, figlio di un immigrato svizzero. Dopo due anni al Junior College di Detroit, studi\u00f2 ingegneria chimica alla Universit\u00e0 del Michigan nella vicina Ann Arbor. Nel 1923 ottenne il baccellierato in ingegneria. Durante questi studi frequent\u00f2 le lezioni di chimica organica di Moses Gomberg, che lo influenzarono nella sua decisione di abbandonare le scienze applicate per dedicarsi alla ricerca. Nel 1924 consegu\u00ec il Master of Science e nello stesso anno svilupp\u00f2, assieme a Gomberg, la reazione di formazione di composti diarilici tramite sali di diazonio nota come reazione di Gomberg-Bachmann. In seguito acquis\u00ec esperienza industriale lavorando per breve tempo nei laboratori di ricerca della \"National Aniline Division\" della \"Allied Chemical and Dye Corporation\" di Buffalo (che finir\u00e0 incorporata nella Honeywell Speciality Materials). Ottenne il dottorato di ricerca nel 1926. L'anno successivo spos\u00f2 Marie Knaphurst ed ebbe due figli, Joan Marie e Roger Werner. Nel 1928 and\u00f2 a Zurigo e lavor\u00f2 con Paul Karrer nella chimica del licopene, ricerca che stimol\u00f2 il suo interesse per la chimica dei prodotti naturali. Nel 1929 torn\u00f2 nel Michigan come professore assistente. Nel 1935 fu nominato professore associato; nello stesso anno si rec\u00f2 in Europa e lavor\u00f2 con James Wilfred Cook al \"Cancer Royal Hospital\" di Londra e con Heinrich Otto Wieland a Monaco di Baviera. Tornato nel Michigan, nel 1939 fu nominato professore di chimica. Nel 1940 divenne membro della National Academy of Sciences. \nDurante la seconda guerra mondiale svilupp\u00f2 un nuovo metodo pi\u00f9 economico e pi\u00f9 efficiente per la produzione dell'esplosivo ciclotrimetilentrinitroammina (RDX), ora chiamato processo Bachmann. Per questo lavoro ottenne il \"Naval Ordnance Award\" nel 1945 e il \"Presidential Certificate of Merit\" dal governo statunitense e la \"King's Medal\" dal governo britannico nel 1948.\nBachmann \u00e8 stato editore delle riviste scientifiche \"Journal of the American Chemical Society\" (JACS), \"Journal of Organic Chemistry\", \"Organic Reactions\" e \"Organic Syntheses\".\nMor\u00ec nel 1951 per un attacco di cuore.\nRicerche.\nI lavori scientifici di Bachmann sono documentati da pi\u00f9 di 150 articoli di chimica organica su riviste specialistiche. A parte lo sviluppo della nuova sintesi dell'RDX, i suoi studi riguardarono principalmente la chimica organica fisica (riarrangiamenti, radicali liberi) e la sintesi organica. \u00c8 considerato un pioniere della sintesi di steroidi; a lui si deve la prima sintesi totale di un ormone steroideo, la equilenina. Il suo nome \u00e8 inoltre associato alla reazione di Gomberg-Bachmann, che serve a formare composti diarilici tramite sali di diazonio."}
{"id": "3294678", "revid": "1355461", "url": "https://it.wikipedia.org/wiki?curid=3294678", "title": "Prove nazionali INVALSI", "text": "Le Prove nazionali INVALSI (Istituto nazionale per la valutazione del sistema educativo di istruzione e di formazione) sono prove scritte svolte ogni anno da tutti gli studenti italiani delle classi previste dalla normativa. Il loro scopo \u00e8 valutare, in alcuni momenti chiave del ciclo scolastico, i livelli di apprendimento di alcune competenze fondamentali in Italiano, in Matematica e in Inglese che la normativa prevede siano possedute da tutti i ragazzi. In base all\u2019elaborazione dei risultati delle prove sono ottenute indicazioni per la valutazione a livello di classe, di istituto, regionale e nazionale.\nStoria.\nLe prime proposte di un Sistema Nazionale di Valutazione del sistema scolastico risalgono ai primi anni Novanta del Novecento, in concomitanza con la discussione della riforma che introdurr\u00e0 l\u2019autonomia degli istituti scolastici. Come a livello internazionale, anche in Italia la valutazione \u00e8 considerata un elemento importante dell\u2019evoluzione del sistema scolastico verso una maggiore efficacia e un adeguamento alle esigenze di un contesto sociale, culturale ed economico in rapida evoluzione. Quest\u2019ultima esigenza \u00e8 stata anche alla base delle Indicazioni Nazionali e Linee Guida, i documenti che hanno sostituito i vecchi \"programmi\" didattici, in base ai quali l\u2019INVALSI elabora i riferimenti teorici e gli aspetti operativi delle prove, a partire dalle competenze da valutare.\nDopo due anni scolastici di sperimentazione, le prime Prove nazionali INVALSI di Matematica e Italiano si sono svolte nell\u2019anno scolastico 2005-2006. Da allora, le prove hanno conosciuto delle modifiche in parte dettate dalla normativa, che ha cambiato pi\u00f9 volte la scelta dei momenti dei cicli scolastici in cui effettuare la valutazione, in parte introdotte in seguito al continuo miglioramento della qualit\u00e0 dei quesiti, delle modalit\u00e0 di somministrazione, e dei metodi di elaborazione statistica dei risultati, resi possibili dall\u2019attivit\u00e0 di ricerca.\nL\u2019attuale assetto delle prove \u00e8 regolato dal decreto legislativo 62/2017, in seguito al quale sono state introdotte delle importanti novit\u00e0. Dal 2018, in quinta primaria e in terza secondaria di primo grado, alle Prove di Matematica e Italiano \u00e8 stata aggiunta anche una prova di Inglese che prevede un test di lettura e un test di ascolto. Dallo stesso anno, mentre in seconda e quinta primaria le prove vengono effettuate ancora su fascicolo cartaceo, in tutti gli altri gradi vengono effettuate al computer - mediante \"Computer Based Testing\" \"-\" e i risultati vengono trasferiti direttamente all\u2019INVALSI. Sempre dal 2018 i risultati delle prove del Grado 8 (terza secondaria di primo grado) vengono restituiti anche sotto forma di livelli di competenze , ossia di descrizioni di quello che lo studente sa fare negli ambiti previsti dalle prove, quindi della capacit\u00e0 di compiere specifiche operazioni cognitive.\nDal 2019 sono state introdotte prove di Italiano, Matematica e Inglese anche al Grado 13, corrispondente all'ultimo anno delle scuole superiori. Anche per questo livello scolastico, come per il Grado 8, \u00e8 prevista la restituzione dei risultati in termini di livelli descrittivi delle competenze. \nFinalit\u00e0.\nLe Prove nazionali INVALSI servono a misurare in maniera standardizzata, cio\u00e8 in modo oggettivo e uguale per tutti, alcune competenze fondamentali in Italiano, Matematica e Inglese. In questo modo i risultati sono comparabili fra scuole o aree geografiche diverse e, grazie a tecniche statistiche di \u201cancoraggio\u201d, da un anno all\u2019altro.\nLe competenze esaminate sono alcune fra quelle che la normativa prevede siano insegnate e apprese nelle scuole italiane. A partire dalle Indicazioni Nazionali e dalle Linee Guida delle varie classi l\u2019INVALSI elabora infatti i Quadri di Riferimento per la valutazione, documenti che tengono conto anche degli analoghi documenti internazionali e della prassi didattica, e in base ai quali lavorano gli autori delle prove.\nProprio perch\u00e9 a essere esaminate non sono solo le conoscenze, ma anche le competenze dei ragazzi, le prove INVALSI non sono dei test di memoria ma misurano le capacit\u00e0 di ragionare su questioni o problemi della vita reale, di utilizzare le conoscenze apprese, di connetterle fra loro, e di applicarle a problemi nuovi.\nCon i risultati ottenuti dalle prove si possono identificare eventuali punti di forza e situazioni di difficolt\u00e0, ma anche scoprire eventuali disuguaglianze da scuola a scuola o da territorio a territorio, oltre alle dinamiche positive o negative dei risultati del tempo. L\u2019esame dei risultati pu\u00f2 aiutare a capire meglio alcuni problemi come la dispersione scolastica, le differenze di genere, l\u2019inclusione degli alunni stranieri , o l\u2019effetto delle scuole sulla preparazione dei ragazzi lungo il ciclo scolastico. I risultati delle prove sono infatti uno degli elementi a disposizione delle attivit\u00e0 di autovalutazione degli istituti scolastici.\nI risultati non costituiscono elementi per la valutazione dei singoli ragazzi, che resta prerogativa esclusiva dell\u2019insegnante: non servono a valutare il lavoro degli insegnanti, n\u00e9 dagli esiti delle prove dipende alcun meccanismo premiante o penalizzante per gli istituti o per i docenti.\nDescrizione.\nLe Prove nazionali INVALSI si svolgono in primavera: quelle su carta in un\u2019unica giornata, quelle al computer nell\u2019arco di circa tre settimane.\nNelle prove su carta a tutti i ragazzi vengono presentate le stesse domande, anche se ruotate nelle diverse versioni dei fascicoli. In quelle al computer, invece, a ogni ragazzo viene proposta una prova diversa da quella dei suoi compagni, ma tutte le prove hanno lo stesso livello di difficolt\u00e0.\nLa prova di Italiano misura due tipi di competenze. Il primo \u00e8 relativo alla capacit\u00e0 di comprendere dei documenti scritti autentici, tratti dalla letteratura, dalla saggistica o dalla vita di tutti i giorni. I quesiti riguardano la natura del testo, il significato di alcuni passaggi o di alcune espressioni, o le intenzioni dell\u2019autore. Il secondo \u00e8 relativo alla capacit\u00e0 di riflettere sull\u2019uso della lingua, quindi la conoscenza e l\u2019utilizzo della grammatica. \nLa prova di Matematica misura la capacit\u00e0 di risolvere dei problemi, nella disciplina o della vita reale, quindi competenze nella logica, l\u2019interpretazione di grafici, la comprensione di fenomeni, la costruzione di modelli, o l\u2019impiego nella scienza. \nLa prova di Inglese misura la capacit\u00e0 di comprendere testi scritti o brani da ascoltare autentici, non prodotti per l\u2019occasione ma tratti dalla vita reale. \nIl tempo a disposizione per completare ogni prova \u00e8 di norma di 90 minuti, cui se ne aggiungono altri 15 per gli alunni disabili o con DSA - Disturbi Specifici dell\u2019Apprendimento, i quali possono anche usare gli strumenti compensativi e dispensativi (ad esempio calcolatrice e lettore vocale) previsti dal loro \"PDP - Piano Didattico Personalizzato\". \nPreparazione delle prove.\nPer la produzione delle prove, che dura complessivamente circa diciotto mesi, l\u2019INVALSI si avvale della collaborazione di insegnanti e dirigenti scolastici che frequentano una \"scuola autori\" e che sono affiancati da ricercatori dell\u2019Istituto ed esperti.\nOgni autore propone dei quesiti che vengono testati in modo collegiale. Per essere inclusi nelle prove, infatti, i quesiti devono soddisfare dei precisi criteri fra i quali la corrispondenza con una competenza specifica e la capacit\u00e0 di misurare un particolare livello di quella competenza, l\u2019assenza di ambiguit\u00e0 o incertezze, la neutralit\u00e0 rispetto a genere, tipo di scuola e orientamenti politici o religiosi, e la possibilit\u00e0 di trovare una risposta a tutti i quesiti nel tempo assegnato. \nI quesiti che hanno passato questo primo vaglio vengono pre-testati su un campione di alcune di migliaia di ragazzi e i risultati analizzati statisticamente, prima di essere rimandati al gruppo degli autori. Spesso, prima della messa a punto finale, i quesiti vengono pre-testati una seconda volta. Ogni volta, il gruppo degli autori riesamina i quesiti per risolvere i problemi emersi. Normalmente, un terzo circa dei quesiti originariamente formulati dagli autori viene accettato, un terzo viene accettato ma con modifiche sostanziali, e l\u2019altro terzo viene scartato.\nElaborazione e restituzione dei risultati.\nI risultati delle prove sono espressi su una \"scala\" \"Rasch\" analoga a quella utilizzata nelle indagini internazionali sugli apprendimenti (OCSE-PISA, IEA-TIMSS, IEA-PIRLS), il cui vantaggio principale \u00e8 quello di esprimere con la stessa metrica il risultato conseguito da ogni allievo e il livello di difficolt\u00e0 di ogni quesito. In questa scala il valore medio nazionale \u00e8 posto convenzionalmente pari a 200.\nIn questa forma i punteggi vengono restituiti a ogni istituto scolastico dove sono a disposizione del dirigente, del responsabile INVALSI, e del nucleo di autovalutazione d\u2019istituto, i quali possono mettere a disposizione le apposite chiavi di accesso anche ai singoli docenti o alle famiglie. Questi ultimi possono consultare solo i risultati delle proprie classi e del proprio istituto. Ogni risultato \u00e8 posto a confronto con quelli della citt\u00e0, della regione, della macroregione (Nordovest, Nordest, Centro, Sud, Sud e isole), oltre che con la media nazionale.\nDal 2018 i risultati al Grado 5 (Inglese) e 8 (Italiano, Matematica e Inglese) vengono restituiti anche alle famiglie sotto forma di livelli, cio\u00e8 di descrizione analitica del livello di competenze effettivamente conseguito dai ragazzi. Dal 2019, vengono restituiti alle famiglie sotto forma di livelli anche i risultati al grado 13, corrispondente all\u2019ultimo anno delle superiori. \nPoich\u00e9 i risultati scolastici di un allievo possono essere influenzati anche dal contesto sociale, economico e culturale di provenienza, a partire dall\u2019anno scolastico 2012/13 i risultati delle prove di ogni classe vengono anche messi a confronto con quelli di altre 200 classi dell\u2019intero territorio nazionale simili per contesto di provenienza. Questo viene valutato in base a un questionario distribuito ogni anno ai ragazzi e a informazioni fornite dalle segreterie scolastiche. \nA partire dall\u2019anno scolastico 2015/16 l\u2019INVALSI calcola per ogni istituto anche il cosiddetto \"effetto scuola\" , che \u00e8 una valutazione del contributo dell\u2019istituto al cambiamento del livello di competenze dei ragazzi, quindi della qualit\u00e0 formativa complessivamente offerta. Tale valutazione \u00e8 restituita sotto forma di un giudizio che va da positivo a leggermente positivo, medio, leggermente negativo e negativo.\nI dati nazionali INVALSI.\nTutti insieme, i dati provenienti dalle Prove nazionali INVALSI mostrano un quadro del sistema scolastico italiano che si rivela abbastanza costante da un anno all\u2019altro. \nIn linea generale, il quadro che emerge \u00e8 fatto di forti differenze territoriali fra nord e sud del Paese, ma anche di marcata eterogeneit\u00e0 all\u2019interno di ogni area. \nNella scuola primaria le differenze geografiche sono piccole e in genere non significative dal punto di vista statistico, ma a partire dalla terza secondaria di primo grado - la vecchia \"terza media\" - i risultati delle regioni pi\u00f9 settentrionali e quelli delle regioni pi\u00f9 meridionali cominciano a divergere, per toccare i valori pi\u00f9 alti nella scuola secondaria di secondo grado. Fra i ragazzi pi\u00f9 grandi, il nord ottiene risultati superiori sia alla media italiana che alla media OCSE, il centro ha un risultato in linea con la media dell\u2019Italia, ma pi\u00f9 basso della media OCSE, e il sud e le isole hanno risultati inferiori sia alla media italiana che alla media OCSE. \nNell\u2019Italia meridionale e nelle isole il sistema scolastico risulta anche meno equo, come evidenziato dalla maggiore variabilit\u00e0 dei risultati sia fra istituti, sia fra classi dello stesso istituto. Tale variabilit\u00e0 \u00e8 probabilmente un indice del fatto che i ragazzi non vengono assegnati alle classi e alle scuole in modo completamente casuale, cio\u00e8 indipendentemente dalla famiglia di provenienza e dal grado di capacit\u00e0 e di preparazione di ciascuno, e quindi riflette il fatto che non vengono offerte a tutti i ragazzi le stesse opportunit\u00e0 educative. Al contrario, nel Nordest i risultati sono i migliori, e l\u2019equit\u00e0 maggiore.\nAndamento analogo \u00e8 quello dei risultati degli alunni di origine straniera. Le regioni con il sistema educativo pi\u00f9 efficace, come quelle del Nordest, risultano pi\u00f9 efficaci di quelle meridionali anche nell\u2019includere i giovani stranieri, portandoli a livelli di preparazione pi\u00f9 simili a quelli dei coetanei italiani.\nI dati relativi alle differenze fra i risultati di maschi e femmine mostrano invece un andamento emerso anche dalle pi\u00f9 importanti indagini internazionali sui livelli di apprendimento. In linea generale, le femmine ottengono punteggi pi\u00f9 alti dei maschi nelle competenze linguistiche, mentre i secondi prevalgono nelle competenze matematiche. Si tratta comunque di differenze nella media dei risultati ottenuti, il che vuol dire che nella maggioranza dei casi i risultati dei maschi e delle femmine sono simili.\nDibattito.\n, le Prove nazionali INVALSI hanno suscitato discussioni e critiche, e qualche volta anche dei boicottaggi, com\u2019\u00e8 avvenuto in molti paesi in seguito all\u2019introduzione di analoghi sistemi di valutazione. La modalit\u00e0 delle prove ha suscitato dubbi riguardo alle abilit\u00e0 effettivamente valutate; secondo alcuni le prove misurano l'apprendimento nozionistico degli studenti, per cui si designano le prove con termini quali \"quiz\" o \"quizzone\", in controtendenza con gli obiettivi che si pone la scuola, cio\u00e8 quelli di sviluppare un pensiero divergente e una capacit\u00e0 di elaborare ragionamenti critici. Luciano Canfora parla delle prove INVALSI e della loro modalit\u00e0 da quiz, definendole una mostruosit\u00e0 senza senso che premiano chi \u00e8 pi\u00f9 dotato di memoria, non chi ha spirito critico, ma dato che la scuola dovrebbe sviluppare lo spirito critico, sarebbe meglio \u2013 secondo il filologo \u2013 eliminare le Prove INVALSI.\nProteste contro la \"quizzologia\" dell\u2019INVALSI e l'invito al boicottaggio provengono anche dal versante sindacale: il portavoce nazionale dei Cobas, Piero Bernocchi, sostiene che le prove spingono a giudizi sommari e discriminatori sulla base di attitudini e personalit\u00e0 e attuano, inoltre, una rilevazione di censo; l\u2019INVALSI sostiene invece che le prove, pur non potendo misurare tutte le capacit\u00e0 che un ragazzo deve acquisire a scuola e non potendo per questo sostituire la valutazione dell\u2019insegnante, costituiscono tuttavia uno strumento per fornire una misura utile e non autoreferenziale.\nPreoccupazioni simili a quelle sopra esposte sono manifestate dalle associazioni di insegnanti, genitori e studenti. La tesi che sostengono \u00e8 che i \"quiz\" INVALSI non sono in grado di valutare competenze e apprendimenti che vadano oltre la risposta mnemonica; a detta di tali associazioni le prove riguarderebbero infatti solo una piccola parte dell\u2019apprendimento, mentre resterebbero esclusi molti altri aspetti \u2014 almeno per quanto concerne l\u2019ambito delle competenze linguistiche: si valutano la comprensione della lettura e le conoscenze grammaticali, ma non si considerano, ad esempio, le capacit\u00e0 di scrivere un testo, di esporre oralmente, di cogliere connessioni tra le varie discipline, di sviluppare un ragionamento critico.\" \"Tali preoccupazioni, a giudizio dei difensori delle prove INVALSI, sono per\u00f2 dovute a considerazioni errate, giacch\u00e9 le prove misurano alcune competenze fondamentali, non mere conoscenze, basandosi dunque su indicatori affidabili, pur se imperfetti, dell\u2019efficacia complessiva dell\u2019insegnamento; inoltre, la capacit\u00e0 di comprendere un testo scritto e di ragionare logicamente, ma anche quella di comprendere ed esprimersi in Inglese, sono fattori indispensabili anche per l\u2019esercizio del pensiero critico.\nI sostenitori delle prove INVALSI affermano anche che esse si compongono di quesiti di varia natura e forma, ragion per cui non ci sono solo le domande a risposta multipla ma anche domande aperte, richieste di argomentazioni, motivazioni, dimostrazioni; le Prove INVALSI non rilevano semplicemente nozioni, quanto piuttosto le capacit\u00e0 dell\u2019alunno di servirsi delle nozioni stesse, attraverso la sua abilit\u00e0 nel selezionarle, farle interagire ed elaborare le conoscenze in proprio possesso per svolgere il lavoro cognitivo. Non ci sono, quindi, domande nozionistiche, ma si creano situazioni nelle quali gli alunni devono individuare, ad esempio, gli strumenti matematici da impiegare; nell\u2019ambito della lettura, le competenze richieste corrispondono alla capacit\u00e0 dell\u2019alunno di elaborare informazioni scritte: viene infatti richiesto di riflettere sul testo.\" \"\nOggetto di critiche sono pure i i criteri di valutazione, in quanto competenze e abilt\u00e0 da valutare per definire soddisfacente il percorso formativo non sono misurabili con parametri oggettivi e con griglie di valutazione omogenee. La standardizzazione delle prove, se da un lato ha l'obiettivo di uniformare la valutazione, dall'altro non renderebbe ragione delle diverse situazioni in cui i docenti si trovano a operare. A parere di alcuni, con le prove INVALSI siamo di fronte a giochi formali fatte passare come analisi di fatti ma in realt\u00e0 informate a concetti di misurazione e oggettivit\u00e0 di ci\u00f2 che non \u00e8 oggettivo n\u00e9 misurabile, come sono, appunto, i processi in cui sono centrali le scelte umane e la libert\u00e0 soggettiva. La valutazione di un alunno scaturisce dal giudizio soggettivo dell\u2019insegnante, o comunque da chi effettua la valutazione, e sar\u00e0 un giudizio valido per tutti, ma non potr\u00e0 mai essere \u201cassolutamente indiscutibile\u201d. \nI sostenitori delle prove INVALSI, invece, ritengono che l\u2019importanza di somministrare una prova uniforme risieda anche nella sua capacit\u00e0 di eludere condizionamenti di tipo soggettivo, originato dalla relazione insegnante-alunno; permette di comprendere le competenze degli alunni in aree molto specifiche; consente di rilevare eventuali contesti critici, come quelli legati ad ambiti socio-economici svantaggiati, a gruppi di insegnanti-studenti non efficaci o a un approccio pedagogico non valido: questo per poter poi intervenire e correggere.\" \"\nAltre obiezioni alle prove INVALSI risentono di un pi\u00f9 ampio disappunto sull\u2019intero sistema scolastico, che mira alla competitivit\u00e0, emulando logiche pi\u00f9 aziendali che pedagogiche. A tutt\u2019oggi, per\u00f2, i risultati delle prove INVALSI non sono legati ad alcun meccanismo premiante o penalizzante per gli insegnanti e nemmeno per gli studenti.\nIl sindacato Cobas ritiene che la modalit\u00e0 di \u201csomministrazione\u201d delle prove e \u201cschedatura\u201d degli alunni, corrisponda a un\u2019idea di scuola aziendalizzata: l'uniformazione dei processi di insegnamento-apprendimento \u00e8 centrale nella logica dell\u2019istruzione-merce e della scuola-azienda, \u00e8 funzionale all\u2019imposizione di un modello d\u2019\u201cinsegnamento-infarinatura\u201d universale, nel quale il docente \u00e8 tenuto a seguire procedure prestabilite. La valutazione oggettiva rappresenterebbe invece, secondo i fautori dell'INVALSI, una tutela del diritto di tutti i ragazzi di ricevere una formazione di qualit\u00e0 e in grado di far recuperare loro gli eventuali svantaggi delle condizioni familiari di partenza, oltre che un\u2019indispensabile forma di rendiconto sociale da parte degli istituti scolastici nonch\u00e9 un riconoscimento del valore professionale degli insegnanti."}
{"id": "3294686", "revid": "287204", "url": "https://it.wikipedia.org/wiki?curid=3294686", "title": "Benjamin Noval", "text": ""}
{"id": "3294689", "revid": "71155", "url": "https://it.wikipedia.org/wiki?curid=3294689", "title": "Lino Ravecca", "text": "Attivit\u00e0 sindacale.\nFu il fondatore della UIL Chimici, poi UILCID in seguito confluita nella UILCEM. Esponente del PSDI.\nUffici ricoperti.\nConsigliere del CNEL per l'agricoltura nella IV consiliatura dal 26 gennaio 1977 alle sue dimissioni il 31 marzo 1980 sostituito da Raffaele Bonino.\nPresidente della Fondazione Modigliani ESSMOI dal 1991 al 1999."}
{"id": "3294691", "revid": "287204", "url": "https://it.wikipedia.org/wiki?curid=3294691", "title": "A Panda piace", "text": "A Panda piace \u00e8 una serie di strisce a fumetti creata a partire dal 2008 da Giacomo Bevilacqua. La serie \u00e8 nata e viene regolarmente pubblicata sul web; il grande successo informatico ha portato alla successiva pubblicazione di tre volumi cartacei a cura di Edizioni BD, nonch\u00e9 alla creazione di numerosi gadget. Le strisce sono poi state pubblicate anche da GP Publishing e Panini Comics.\nStruttura dell'opera.\nA Panda piace consiste di strisce a fumetti indipendenti in cui il protagonista, un panda che incarna vizi e virt\u00f9 dell'uomo comune, affronta situazioni surreali a sfondo comico. Ogni banda si apre con la scritta 'A Panda piace', da cui deriva il titolo dell'opera.\nA Panda piace \u00e8 innanzitutto uno strip blog: la prima pubblicazione delle tavole avviene online, sul blog dell'autore, in genere settimanalmente. Ogni tavola consiste di tre strisce, talvolta legate da un filo conduttore, pur non avendo l'opera una trama di fondo. Le bande condivise su internet sono state finora raccolte in due volumi cartacei: \"A Panda piace\" e \"A Panda piace il bis\".\nLo scopo di ogni striscia \u00e8 la risata, anche se l'ironia assume diversi livelli, dai pi\u00f9 espliciti e quasi infantili a quelli pi\u00f9 ricercati. Sono presenti vari riferimenti ad opere di successo internazionale, sia fumettistiche che di altro genere (Spiderman, Il Signore degli Anelli, I Simpson, Mario Bros., ecc\u2026). L'effetto comico \u00e8 spesso raggiunto anche visivamente, attraverso disposizioni originali e deformazione delle strisce e delle tavole.\nCreazione e sviluppo.\nL'autore afferma di aver concepito l'idea del Panda nel maggio 2008 per un caso fortuito: un'amica in chat gli disse che il suo animale preferito era il panda, allo stesso tempo alla televisione sent\u00ec la battuta \u00abAd Am\u00e9lie piace\u00bb, dal celebre film \"Il favoloso mondo di Am\u00e9lie\". Dalla sovrapposizione mentale delle due cose scatur\u00ec \"A Panda piace\". \nGiacomo inizi\u00f2 a lavorare alle strisce il giorno stesso. Inizialmente intendeva limitarsi ad inviarle ad amici intimi per e-mail, senza rendere pubblico il contenuto. Tuttavia, il mese successivo, decise di creare il blog \"PandaLikes\", dove pubblicare le avventure di Panda: il successo fu immediato.\nDopo aver visionato il contenuto del blog e capito le potenzialit\u00e0 dell'opera, la casa editrice Edizioni BD contatt\u00f2 Giacomo per discutere un'eventuale pubblicazione cartacea. Nell'aprile 2009 venne cos\u00ec pubblicato il primo volume, \"A Panda piace\", di 111 pagine, contenente le vecchie bande, alcuni inediti e delle tavole a colori. Dato il successo del primo volume, ne venne pubblicato un secondo nel settembre 2010: \"A Panda piace il bis\", di 110 pagine. Nel frattempo entrarono in commercio diversi gadget del Panda: magliette, spille, borse e oggettistica di vario tipo. Le due raccolte saranno poi riunite in un unico volume dal titolo \"A Panda piace essere raccolto\" nel 2011. La rete televisiva LA7, interessatasi al fenomeno del Panda, decise di affidare a Giacomo Bevilacqua il design delle strenne natalizie della rete per la stagione 2010-2011. Giacomo realizz\u00f2 dieci soggetti animati del Panda riguardanti le feste natalizie, in onda dal 18 dicembre al 16 gennaio.\nNel 2012 viene pubblicata in edicola una miniserie di 4 numeri mensili di \"A Panda piace\" editi da GP Publishing. Nello stesso anno firma un contratto con le Edition Delcourt (Francia) che rilascer\u00e0, nell'estate del 2013, un primo volume di \"Panda Aime\" in lingua francese in Francia, Belgio, Svizzera e Canada. Nel 2013, per l'editore Panini Comics, esce \"Il primo grande libro di A Panda piace\" che tenta di ripresentare il personaggio ai nuovi lettori con una riproposta di strisce storiche, ma anche materiale inedito ed alcuni racconti brevi.\nNel maggio 2018 \u00e8 pubblicato da Feltrinelli Comics un volume celebrativo per il decimo anniversario di Panda, \"A Panda piace. Questo libro qui\", con vignette inedite e una riproposta aggiornata delle sue strisce pi\u00f9 celebri.\nSpeciali e spin-off.\nDal dicembre 2013 al febbraio 2015 \u00e8 pubblicata da Panini Comics la prima serie a fumetti dedicata ai personaggi delle strisce di \"A Panda piace\", dal titolo \"A Panda piace l'avventura\", miniserie composta da otto albi di 64 pagine, poi raccolta nel luglio 2016 in un unico volume dal titolo \"A Panda piace presenta: Ansia la mia migliore amica\".\nNel novembre 2014 esce inoltre il volume speciale \"A Panda piace fare i fumetti degli altri (e viceversa)\", che vede la collaborazione di numerosi autori del panorama fumettistico italiano, tra i quali Leo Ortolani, Gipi, Silver, Roberto Recchioni, Zerocalcare e Sio."}
{"id": "3294696", "revid": "228587", "url": "https://it.wikipedia.org/wiki?curid=3294696", "title": "Les enfants du capitaine Grant", "text": ""}
{"id": "3294700", "revid": "767487", "url": "https://it.wikipedia.org/wiki?curid=3294700", "title": "Martin Chivers", "text": "Carriera.\nInizi\u00f2 a giocare nel Southampton, con cui ottenne una promozione in Division 1. Nel gennaio 1968 venne acquistato dal Tottenham per \u00a3125,000, al tempo la cifra pi\u00f9 alta mai pagata per un calciatore in Inghilterra A Londra vinse una Coppa UEFA nel 1972 e due Coppe di Lega nel 1971 e nel 1973."}
{"id": "3294702", "revid": "1363832", "url": "https://it.wikipedia.org/wiki?curid=3294702", "title": "Johanna Ehrenstrasser", "text": "Biografia.\nLa Spatzier fu incoronata Miss Europa il 28 giugno 1958 presso Istanbul in Turchia, dove la rappresentante dell'Austria ebbe la meglio sulle quindici concorrenti del concorso. In realt\u00e0 le concorrenti avrebbero dovuto essere sedici, ma alla rappresentante della Grecia non fu permesso partecipare per via delle tensioni politiche fra la Grecia e la Turchia, nazione ospite.\nIn precedenza la modella era stata eletta anche Miss Austria 1958. La partecipazione di Johanna Ehrenstrasser in rappresentanza dell'Austria era prevista anche per Miss Universo 1958, ma la vittoria a Miss Europa le precluse la possibilit\u00e0 di partecipare ad altri concorsi."}
{"id": "3294703", "revid": "179980", "url": "https://it.wikipedia.org/wiki?curid=3294703", "title": "Joe R. Ackerley", "text": ""}
{"id": "3294728", "revid": "767487", "url": "https://it.wikipedia.org/wiki?curid=3294728", "title": "Titus Bubern\u00edk", "text": ""}
{"id": "3294729", "revid": "287204", "url": "https://it.wikipedia.org/wiki?curid=3294729", "title": "Titus Bubernik", "text": ""}
{"id": "3294744", "revid": "301422", "url": "https://it.wikipedia.org/wiki?curid=3294744", "title": "Ferrovia Torreberetti-Pavia", "text": ""}
{"id": "3294754", "revid": "786102", "url": "https://it.wikipedia.org/wiki?curid=3294754", "title": "Giovanni Nicotera (cacciatorpediniere)", "text": "Il Giovanni Nic\u00f2tera \u00e8 stato un cacciatorpediniere della Regia Marina. L'unit\u00e0 era intitolata al politico e patriota Giovanni Nicotera.\nStoria.\nNel 1927-1928 era comandata dal Capitano di Corvetta Carlo Daviso di Charvensod. Nel 1928 fu modificato con l'installazione di alette antirollio e zavorra e con rinforzi alle sovrastrutture. Sub\u00ec altri rimodernamenti nel 1929. Nel dicembre 1939 una commissione svedese si rec\u00f2 in Italia per valutare l'acquisto di alcune unit\u00e0 italiane: la decisione cadde sulle torpediniere \"Spica\" ed \"Astore\" ed appunto sul \"Nicotera\" e sul gemello \"Ricasoli\". Dopo l'acquisto da parte della Marina svedese il \"Nicotera\" ricevette il nuovo nome di HMS \"Psilander\", in onore dell'ammiraglio Gustaf von Psilander (1669\u20131738); il \"Ricasoli\" divenne invece \"Puke\", mentre \"Spica\" ed \"Astore\" assunsero rispettivamente i nomi di \"Romulus\" e \"Remus\".\nIl 14 aprile 1940 le quattro unit\u00e0 salparono da La Spezia e si portarono a Napoli per poi iniziare la navigazione di trasferimento in Svezia, ma quando, il 18, ripartirono dalla citt\u00e0 partenopea, il \"Puke\" e lo \"Psilander\" entrarono in collisione arrecandosi reciprocamente vari danni; dovettero fare rotta su Cartagena, ove giunsero il 23 aprile\nEseguite le riparazioni, le navi proseguirono il loro viaggio ed il 19 giugno giunsero, insieme alla nave ausiliaria \"Patrica\" (ex italiana \"Patris II\") a Skaalefjord, nelle isole F\u00e6r \u00d8er, dove per\u00f2 furono fermate e sequestrate l'indomani dai cacciatorpediniere britannici \"Tartar\", \"Mashona\" e \"Maori\". Gli equipaggi, imbarcati sulla \"Patrica\" e sulla nave cisterna \"Castor\", rimpatriarono in Svezia il 21 giugno.\nIl 22 giugno la Svezia chiese la restituzione delle navi. Il 25, alle 18.30, lo \"Psilander\" (con equipaggio britannico) lasci\u00f2 il porto insieme al \"Romulus\" e scortato dal cacciatorpediniere \"Mashona\", dai cacciasommergibili \"Windermere\" e \"Buttermere\" e dalla nave ausiliaria \"St. Magnus\". Le navi giunsero a Kirkwall alle 13.30 del 26 ed il 2 luglio tornarono in mano svedese; tre giorni dopo lasciarono Kirkwall ed il 10 luglio, nonostante un accidentale attacco aereo da parte di velivoli del \"18\u00b0 Group\" del \"Coastal Command\", arrivarono a G\u00f6teborg, entrando in servizio nella Marina svedese. Lo \"Psilander\" si dimostr\u00f2 per\u00f2 piuttosto poco atto a tenere il mare e dotato di scarsa stabilit\u00e0, necessitando di modifiche&gt;.\nTra il 1941 ed il 1942 l'armamento fu modificato: l'armamento antiaereo preesistente fu rimpiazzato con 4 mitragliere da 20/65 e vennero imbarcati tubi lanciasiluri da 533 al posto di quelli da 450 e lanciabombe di profondit\u00e0.\nCausa le sue deludenti prestazioni fu messo in riserva tra il 1943 ed il 1944.\nIl 13 giugno 1947 fu radiato; nel 1949 fu avviato alla demolizione."}
{"id": "3294759", "revid": "6923", "url": "https://it.wikipedia.org/wiki?curid=3294759", "title": "Symphyotrichum", "text": "Symphyotrichum \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalla tipica infiorescenza simile ad una margherita.\nEtimologia.\nL'etimologia del termine generico (\"symphyotrichum\") deriva da due parole greche \"sinfisi\" (= tenere insieme, crescere insieme) e \"trichos\" o \"trichinos\" (= capelli, un solo capello). \nIl nome scientifico di questo genere \u00e8 stato proposto dal botanico, fisico e zoologo tedesco Christian Gottfried Daniel Nees von Esenbeck (1776 \u2013 1858) nella pubblicazione \"\u201dGenera et species Asterearum\u201d\" del 1833.\nDescrizione.\nSono piante che arrivano a 1 \u2013 1,5 metri di altezza (fino a 2 metri nelle specie americane). L'aspetto spesso \u00e8 cespitoso con diversi gambi e una certa tendenza all'eterofilia (forme diverse delle foglie sulla stessa pianta, specialmente tra le foglie basali e quelle cauline). La forma biologica prevalente \u00e8 definita come emicriptofita scaposa (H scap): ossia sono piante perennanti per mezzo di gemme al livello del terreno e con asse fiorale non troppo foglioso.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 composta da diversi capolini peduncolati, con la forma di una margherita. La disposizione dei capolini \u00e8 su pi\u00f9 rami in forma di pannocchia o di racemo o ombrelliforme. La struttura dei capolini \u00e8 quella tipica delle \"Asteraceae\": il peduncolo sorregge un involucro conico (o campanulato o emisferico o cilindrico) composto da diverse squame che fanno da protezione al ricettacolo nudo e piano nella parte terminale sul quale s'inseriscono due tipi di fiori: i fiori esterni ligulati, e i fiori centrali tubulosi. In particolare quelli periferici (da 12 a 35 e pi\u00f9) sono femminili, sono disposti su un'unica circonferenza (raramente di pi\u00f9) ed hanno una corolla ligulata con la ligula allargata, sono fertili e lo stimma \u00e8 sporgente; quelli interni, tubulosi, sono altrettanto numerosi (da 15 a 50) e sono ermafroditi. Le squame dell'involucro sono numerose: da 20 a 84 disposte su pi\u00f9 serie (da 4 a 6); hanno una forma oblunga/oblanceolata o anche spatolata. Diametro dell'involucro: 4 \u2013 22\u00a0mm.\nFiori.\nI fiori sono zigomorfi (quelli periferici ligulati) e attinomorfi(quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 un achenio sormontato da un pappo setoloso. La forma \u00e8 oblunga (o obconica o obovoide). La superficie \u00e8 percorsa da diversi nervi longitudinali (3 \u2013 5 o pi\u00f9). I pappi sono persistenti e contengono da 25 a 40 setole colorate da bianco a bruno; le setole sono disposte generalmente su una serie.\nDistribuzione e habitat.\nLa maggior parte delle specie di questo genere, del territorio italiano, sono distribuite nella parte pi\u00f9 a nord dell'Italia e si trovano quasi unicamente nei coltivi ornamentali. La maggioranza delle specie del genere si trovano invece nell'America del Nord (in parte anche nell'America del Sud e alcune specie nelle Indie occidentali). L'habitat tipico per le specie italiane sono i coltivi e zone limitrofe alle abitazioni umane (questo per le specie sub-spontanee o naturalizzate) altrimenti si possono trovare negli incolti e zone ruderali in genere.\nTre specie di questo genere vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nSistematica.\nLa famiglia di appartenenza del genere \"Symphyotrichum\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Symphyotrichum\" comprende circa 90 specie delle quali 8 sono spontanee della flora italiana.\nLa posizione tassonomica di questo genere \u00e8 in via di sistemazione. Dopo gli studi filogenetici di questi ultimi anni molte specie del genere \"Aster\" sono state spostate in \"Symphyotrichum\". Non tutte le checklist sono state aggiornate e alcune mantengono ancora la vecchia denominazione di \"Aster\". L'elenco seguente collega i nominativi di questo genere con i vecchi nomi relativi al genere \"Aster\" (solamente per le specie spontanee italiane):\nQuesto genere, essendo abbastanza numeroso, specialmente in America, viene suddiviso in pi\u00f9 sottogeneri e sezioni. Nell'elenco seguente sono indicate le divisioni pi\u00f9 importanti (alcune checklist elencano fino a 25 tra sottogeneri e sezioni - tra parentesi sono indicate alcune delle specie italiane):\nFilogenesi.\nGli ultimi \u201cassestamenti\u201d tassonomici sono basati su ricerche filogenetiche sia su dati morfologici, che citologici che molecolari sul DNA. Queste stesse ricerche provano la monofilia dei sottogeneri ad eccezione del sottogenere \"Ascendentes\" (probabilmente di derivazione allopoliploide). Viceversa non \u00e8 detto che siano monofiletiche le varie sezioni del sottogenere \"Symphyotrichum\": anche in base agli ultimi studi non si riesce a definire chiaramente le relazioni tra i vari taxa (ad esempio da un punto di vista morfologico non si riesce ad separare chiaramente la sezione \"Occidentales\" dalla sezione \"Conyzopsis\").\nVariabilit\u00e0.\nLa tassonomia di questo genere \u00e8 difficile. Questo \u00e8 dimostrato ampiamente dai diversi spostamenti che varie specie hanno subito da un genere all'altro. Molte specie sono eterofile: la rosetta basale primaverile ha delle foglie con delle forme molto diverse da quelle cauline pi\u00f9 tardive. Anche le squame dell'involucro presentano una certa diversit\u00e0 morfologica tra i primi fiori e gli ultimi di una stessa pianta. Le condizioni di crescita (e l'habitat) possono inoltre influenzare lo sviluppo delle piante (pi\u00f9 o meno alte, pi\u00f9 o meno fogliose, numero dei capolini, ecc.). La diversit\u00e0 genetica all'interno di ciascuna specie \u00e8 considerevole e non vanno trascurati fenomeni di ibridismo. Per finire diverse specie sono poliploidi come \"Symphyotrichum lanceolatum\" con 2n = 32, 40, 48, 56 e 64.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nAll'elenco precedente va aggiunta la specie (non presente in Pignatti) \"Symphyotrichum ericoides\" .\nIbridi.\nIn questo elenco sono indicati alcuni ibridi intragenerici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nIl genere pi\u00f9 simile al \"Symphyotrichum\" \u00e8 ovviamente il genere \"Aster\" dal quale sono state trasferite diverse specie. Quest'ultimo si distingue (da un punto di vista morfologico) per le infiorescenze pi\u00f9 compatte e con meno capolini, o addirittura \u201cmonoflore\u201d come \"Aster alpinus\". Altri generi possono essere confusi con \"Symphyotrichum\", ma sono comunque facilmente distinguibili: \"Erigeron\" ha le ligule dei capolini molto corte, e altri generi come \"Inula\" ha il capolino completamente giallo o Leucanthemum ha le ligule bianche \u00e8 molto allargate e nella maggioranza le specie di questi generi si presentano con pochi o singoli capolini.\nUsi.\nL'impiego maggiore delle piante di questo genere \u00e8 nel giardinaggio e nel relativo commercio. Diversi cultivar sono stati ottenuti da variet\u00e0 (o forme) particolarmente interessanti da un punto di vista ornamentale."}
{"id": "3294766", "revid": "124123", "url": "https://it.wikipedia.org/wiki?curid=3294766", "title": "Matthijs de Layens", "text": "Biografia.\nLavor\u00f2 a Lovanio, nelle Fiandre a partire dal 1433, prima sotto la direzione dell'architetto Sulpitius van Vorst, poi, dopo la sua morte, avvenuta nel 1439, sotto le direttive di Jan II Keldermans.\nNel 1445, alla morte di Keldermans, divenne capomastro di Lovanio. In questa veste ampli\u00f2 le fortificazioni cittadine e diresse i lavori per la costruzione del Municipio, nello stile gotico brabantino.\nLavor\u00f2 per la collegiata di San Pietro, per la quale eresse il transetto e nel 1451 port\u00f2 a compimento la torre, con un tabernacolo di 12,5 metri d'altezza.\nVerso il 1450 lavor\u00f2 per la chiesa di San Leonardo a Zoutleeuw, per la chiesa di Nostra Signora del Lago a Tienen e termin\u00f2 la chiesa di San Sulpizio a Diest.\nDal 1457 lavora nella costruzione della Collegiata di Santa Valdetrude a Mons, dove aveva anche presentato un ambiziosissimo progetto per la costruzione di una fl\u00e8che alta 197 metri, ma mai realizzata.\nNel 1479 restaur\u00f2 il Municipio di Mons.\nIl suo ultimo lavoro, iniziato nel 1480, era il monumentale edificio della Tavola Rotonda (\"het Tafelrond\") sul Grote Markt di Lovanio, che, in parte crollato e rifatto nel 1818, venne interamente ricostruito sui suoi progetti originali dopo la prima guerra mondiale, nel 1921."}
{"id": "3294780", "revid": "767487", "url": "https://it.wikipedia.org/wiki?curid=3294780", "title": "Anders Linderoth", "text": "Fu eletto Guldbollen nel 1976. Anche suo figlio Tobias Linderoth gioc\u00f2 a calcio nella Nazionale svedese."}
{"id": "3294784", "revid": "287204", "url": "https://it.wikipedia.org/wiki?curid=3294784", "title": "Il destino del regno", "text": "Il destino del regno \u00e8 un romanzo fantasy di Herbie Brennan, quarto capitolo della serie de \"La guerra degli elfi\".\nTrama.\nIl libro inizia da dove era finito il precedente, ossia con Aurora che chiede ad Henry di rimanere nel Regno degli Elfi e di sposarlo. Tuttavia Henry non se la sente di abbandonare la sua famiglia e torna nel Mondo Analogo. Dopo due anni lontano dal Regno, quando crede di averlo dimenticato per sempre, incontra nel giardino della casa del signor Fogarty (che ufficialmente \u00e8 andato a trovare la figlia in Nuova Zelanda, ma in realt\u00e0 \u00e8 il vicer\u00e9 nel Regno) il principe Pyrgus e Nymph, che ora \u00e8 sua moglie. Tuttavia Pyrgus ha un aspetto pi\u00f9 vecchio rispetto alla sua et\u00e0: ha 18 anni ma ne dimostra pi\u00f9 di 30. La colpa \u00e8 della \"Febbre Temporale\" (FT), una misteriosa malattia iniziata quasi due anni prima con Jalindra, un'Elfa della Notte di 4 anni che dopo un anno e mezzo \u00e8 morta di vecchiaia. La febbre, spiega Pyrgus ad Henry, consuma il futuro, cio\u00e8 manda in coma ogni tanto e durante questo coma la persona malata consuma il proprio futuro, invecchiando (e non solo esteriormente) di tanti anni quanti ne ha vissuti nel coma. Solo che gli elfi non ricordano nulla del futuro che hanno visto. Pyrgus e Nymph sono l\u00ec perch\u00e9 l'effetto della Febbre nel Mondo Analogo si interrompe e anche per cercare Henry ed informarlo che il signor Fogarty ha preso la FT e vuole vederlo, rifiutandosi di tornare nel Regno della Terra.\nHenry effettua la traslazione insieme a Nymph e parla col signor Fogarty, che gli dice che gli elfi in realt\u00e0 non capiscono nulla della \"vera\" magia: la vera magia \u00e8, ad esempio, il bruco che si trasforma in farfalla, secondo il vicer\u00e9. Poi, quando Henry gli chiede nuovamente di tornare nel Mondo Analogo, Fogarty accetta. Tuttavia mentre Henry lo attende davanti al maestoso portale del Palazzo, lo raggiunge Aurora che lo informa che il signor Fogarty \u00e8 morto.\nMentre il giovane e la Regina sono nelle cucine a consolarsi per la morte del vicer\u00e9, d'improvviso sopraggiunge Madama Circe che alle spalle usa un trasportincanto su Henry.\nIn tutto ci\u00f2, Jasper Bombix viene iniziato alla Fratellanza dal suo ex-socio Silas Sulfureo, setta religiosa un tempo gloriosa, ma ora, ad opinione di molti, decaduta e, secondo molti tra cui Bombix, ridicola. Il vero motivo dell'iniziazione \u00e8 la mancanza di fondi: alla setta servono i soldi di Bombix. Ed il capo della Fratellanza \u00e8 proprio Rodilegno. Bombix accetta la cerimonia d'iniziazione solo perch\u00e9 ora opera come spia per Madama Circe e vuole passarle informazioni segrete sulla Fratellanza. Riesce comunque a seguire Sulfureo fino a casa sua e quando lo raggiunge scopre che il vecchio si \u00e8 fatto seguire appositamente per mostrargli una cosa di grandissimo valore. \u00c8 talmente preziosa che Sulfureo vuole immediatamente nasconderla; quindi parte insieme a Bombix alla volta del Buthner, regione desertica ed inospitale.\nIronia della sorte, \u00e8 proprio nel Buthner che Henry \u00e8 stato trasportato. Il giovane si risveglia dentro una tomba buia e viene attaccato da un mostriciattolo umanoide. Si salva solo strappando una specie di tenda e facendo entrare luce a fiotti, perch\u00e9 la creatura non pu\u00f2 essere lambita dalla luce solare. Quindi comincia a vagare nel deserto senza meta fino a che non sviene. Si risveglia scoprendo che \u00e8 stato soccorso da un ragazzino nudo dalla pelle blu di nome Lorquinianus (in breve Lorquin), che appartiene alla trib\u00f9 dei Luchti, che vive nel deserto e sa come sopravviverci. Il piccolo deve effettuare un rito di passaggio per diventare uomo: tramite lui Henry apprende che la creatura che l'ha aggredito si chiama \"vaettir\" e il rito che deve effettuare sta nell'uccidere il \"draugr\", mostruoso padre (anzi, come capisce Henry in seguito, madre e regina) dei vaettir. Henry \u00e8, secondo i canti dei Luchti, il \"Compagno\" di Lorquin, ossia colui che l'avrebbe aiutato ad uccidere il draugr.\nMadama Circe scappa dalla prigione in cui era stata rinchiusa accusata di tradimento. Intanto Pyrgus vuole partire per raggiungerla, ma viene intercettato da Aurora, che si fa spiegare tutto dal fratello: il signor Fogarty, a differenza degli elfi, ricordava il futuro che vedeva. Nei due attacchi di febbre che aveva avuto, aveva visto due versioni differenti del futuro: in una Henry trovava una cura e salvava il Regno; nell'altra Henry non trovava nessuna cura, tutti morivano ed il Regno degenerava. Per questo Madama Circe aveva trasportato Henry: perch\u00e9 cos\u00ec aveva visto il signor Fogarty nel futuro \"buono\". Quindi i due raggiungono Madama Circe, che constata che ora, con l'intervento di Aurora, sono entrati in una terza versione del futuro e purtroppo senza sapere che esito avrebbe avuto. Quindi decidono anche loro di partire per il Buthner (perch\u00e9 il vicer\u00e9 ricordava che approssimativamente la zona dove Henry sarebbe arrivato col trasportincanto era il Buthner) e l\u00ec, ospiti dall'Arconte dell'Hass-Verbim (paese limitrofo al Buthner), Pyrgus ha un altro attacco di Febbre e viene messo in stasi e rispedito nel Mondo Analogo insieme a Nymph. Quindi Aurora, travestendosi da ragazzo, decide di esplorare il deserto su un cocchio automatizzato cercando Henry.\nNel frattempo Henry e Lorquin seguono il vaettir che aveva aggredito il ragazzo per arrivare al draugr; lo raggiungono e mentre Henry distrae i vaettir, Lorquin uccide il draugr.\nIntanto Bombix e Sulfureo raggiungono le \"Montagne della Follia\"(\"Koob ban Eretz Evets\"), chiamate cos\u00ec perch\u00e9, a causa di un'illusione, a volte si vedono ed a volte no. Si addentrano in esse e nascondono la preziosa cassa contenente l\"'oggetto\". Dopodich\u00e9 Sulfureo decide di evocare lo Jormungand, o Serpente di Midgard mostruoso ed enorme serpente, come guardiano. Midgard \u00e8 un livello di realt\u00e0 che comprende sia il Regno degli Elfi che il Mondo Analogo. Tuttavia Loki, uno degli Antichi Dei, detto l'Imbroglione per le sue doti teatrali nonch\u00e9 padre dello Jormungand, traffica col rito e appare al cospetto del demonologo che vuole usare Bombix come sacrificio richiesto dall'evocazione. Per\u00f2 questi se la da a gambe e torna da Madama Circe.\nLord Rodilegno ordina ad un danzanubi di rintracciare Sulfureo nel Buthner. Contemporaneamente Aurora raggiunge una comunit\u00e0 monastica nel deserto dove incontra l'Abate ed il Purlisa (tradotto alla lettera come \"Prezioso\"), ossia un uomo che ha raggiunto un alto livello di purezza di spirito, equivalente circa ad un Santo del nostro mondo. Questi vede oltre il travestimento e scopre che \u00e8 una ragazza, perci\u00f2 lei, comprendendo che mentire non sarebbe servito, rivela di essere anche la Regina. I due uomini quindi le raccontano il mito del Serpente di Midgard: nato da Loki con una gigantessa, \u00e8 un serpente di mare che fu scaraventato nel grande oceano circondante Midgard. L\u00ec cominci\u00f2 a crescere sempre di pi\u00f9 fino ad essere enorme e a causare devastazione nel mondo. La cosa fin\u00ec quando un eroe, armato di una speciale mazza ferrata, lo mise fuori combattimento ed egli rimpicciol\u00ec. Quindi indirizzano Aurora in una caverna sulle Montagne della Follia dicendole che c'\u00e8 Henry e facendola accompagnare da un charno di nome Uno che trasporta le sue cose, tra cui anche la mazza. Prima per\u00f2 le mostrano Sulfureo, anche se non lo conoscono, impazzito a causa del danzanubi di Rodilegno. \nMadama Circe viene messa al corrente da Nymph che Pyrgus ha preso una malattia analoga, quindi si reca nel Mondo Analogo per guarirlo e scopre che ha preso la FT, che ora non si blocca pi\u00f9 in quella dimensione. Quindi ritraslano Pyrgus nel Regno e anche Nymph si ammala: entrambi vengono messi in stasi.\nHenry e Lorquin raggiungono i Luchti, che vivono sotto la sabbia del deserto. Si esegue un rito annuale per il passaggio di Lorquin e durante questo rito c'\u00e8 il contatto tramite un'arca con un certo \"Charaxes\", che all'inizio Henry pensa sia una specie di divinit\u00e0 che i Luchti osannavano. Poi per\u00f2 Charaxes vuole parlare con Henry e il giovane parla con il signor Fogarty, che gli dice che da morto pu\u00f2 vedere il futuro e sa esattamente cosa deve fare per liberare il Regno: deve salvare Aurora, che \u00e8 sulle Montagne della Follia. Quindi Henry capisce che Charaxes \u00e8 una parola plurale ed i Charaxes sono gli antenati dei Luchti.\nNel frattempo Aurora si addentra nella caverna da sola e senza la mazza nonostante Bombix e il charno avessero cercato di fermarla. La spia si precipita da Madama Circe, mentre il charno pu\u00f2 solo aspettare Henry. Aurora vaga per il labirinto di gallerie e reincontra Uno che per\u00f2 si rivela essere Loki travestito: il dio le ruba il filamento luminoso che avrebbe usato per uscire dalla caverna e si nasconde.\nLorquin ed Henry lasciano i Luchti e si mettono in cammino per le montagne. Rintracciano l'apertura e trovano il vero charno Uno fuori dalla caverna. Questi dice ad Henry che Aurora \u00e8 li dentro e gli consegna una torcia. Il giovane entra da solo, ma dopo un po', quando la torcia (che era automatica) si accende, scopre che Lorquin ed il charno l'avevano seguito. Quindi il ragazzo Luchti, seguendo la pista olfattiva, lo riesce a condurre nella caverna dov'era Aurora (dopo molti tentativi a vuoto).\nIntanto Aurora raggiunge Loki, che \"prepara\" con i suoi poteri la caverna, come se fosse un film o una recita: chiude tutte le gallerie tranne quella per far entrare Henry (compresa quella limitrofa in cui era l'oggetto), blocca la luce e trasforma temporaneamente Jormungand in un drago. Poi lacera la camicia di Aurora e la fa ritrovare incatenata su un pilastro sotto il quale c'era una piattaforma che poggiava dentro un ruscello di lava. Poi se ne va.\nA Palazzo Madama Circe convoca Lord Rodilegno per interrogarlo, ritenendo fosse lui la causa della Febbre Temporale. Ma durante l'interrogazione ha un attacco di FT e sarebbe morta avvelenata da Rodilegno se per puro caso non fosse entrato in quel momento Croesus (il Capo Guaritore) per informarla che nonostante la stasi Pyrgus e Nymph invecchiavano ancora. Quindi sebbene priva di utilit\u00e0, anche Madama Circe viene messa in stasi.\nHenry, Lorquin e il charno raggiungono la caverna ed attaccano il drago invano. Poi Aurora riesce a liberarsi perch\u00e9 le manette cedono. Nonostante la mazza sia pesantissima e nessuno riesca a sollevarla, Henry ed Aurora provano ad alzarla insieme con successo: la calano sulla testa del drago che per un attimo si ritrasforma nel Serpente e poi scompare. Tutta la scena preparata da Loki scompare ed i quattro vanno a vedere cosa c'era nella caverna limitrofa: il preziosissimo, importantissimo oggetto che Sulfureo custodiva era un angelo chiuso dentro una gabbia. Henry quindi lo libera.\nCroesus allora si accorge che Pyrgus e Nymph sono ringiovaniti a causa di una \"remissione spontanea\" della malattia, e non sono i soli: in tutto il Regno ci sono rapporti su remissioni spontanee, segno che la FT \u00e8 scomparsa da s\u00e9.\nLord Rodilegno \u00e8 fuori dal palazzo che un tempo era stato di Panolis e riflette su tutto il suo piano dall'inizio: provare a rimpiazzare il commercio dei demoni con gli angeli credeva fosse una buona idea, quindi si chiede dove aveva sbagliato. Poi si butta dagli spalti verso le rupi sottostanti, uccidendosi. (in realt\u00e0 nel libro successivo, \"La figlia degli Elfi\", si scoprir\u00e0 che non \u00e8 morto)\nAurora e Henry tornano a Palazzo (e Lorquin a casa sua), e tengono una riunione alla quale partecipano essi stessi, Pyrgus, Nymph, Colias, Madama Circe ed anche Croesus. Durante la riunione Aurora spiega che la FT \u00e8 stata causata da un angelo: quando lei aveva impedito a Rodilegno di usare i demoni come servi, egli aveva chiesto a Sulfureo di evocare e catturare un angelo, molto pi\u00f9 potente dei demoni. Ma essendo Empireo (luogo dove abitano gli angeli) troppo lontano dal Regno, la cattura dell'angelo aveva sottoposto la stessa trama della realt\u00e0 ad una distorsione che veniva percepita come tempo che fuggiva: in poche parole non era una malattia, bens\u00ec una distorsione della realt\u00e0. Dopo la riunione Henry accetta l'antica offerta di Aurora di sposarlo, decidendo di rinunciare alla sua vecchia vita nel Mondo Analogo. Aurora lo nomina Signore degli Elfi e si sposano.\nIl libro si conclude con la traslazione nel Regno di Potpourri, il gatto che una volta era del signor Fogarty ed ora \u00e8 di Henry."}
{"id": "3294785", "revid": "392652", "url": "https://it.wikipedia.org/wiki?curid=3294785", "title": "Burkholderia", "text": "Burkholderia \u00e8 un genere di protobatteri conosciuto maggiormente per i suoi membri, patogeni:\nIl nome del genere Burkholderia si riferisce al gruppo dei batteri Gram-negativi, caratterizzati da batteri con una forma a bastoncello, presenti negli umani, negli animali e le piante.\n\"Burkholderia xenovorans\" (precedente chiamato \"Pseudomonas cepacia\" poi \"Burkholderia cepacia\" e \"Burkholderia fungorum\") \u00e8 un esempio della loro capacit\u00e0 di degradare insetticidi clororganici e policlorobifenili (PCB). L'uso delle specie di \"Burkholderia\" per scopi agricoli (come la biodegradazione, biocontrollo e come acceleratore della crescita delle piante) \u00e8 soggetto di discussioni per i possibili effetti patogeni nelle persone in cui la difesa immunitaria non funziona correttamente (specialmente nei malati di fibrosi cistica). Grazie alla loro resistenza agli antibiotici e il tasso di mortalit\u00e0 elevato delle loro malattie, il \"Burkholderia mallei \" ed il \" Burkholderia pseudomallei\" sono considerati potenziali armi biologiche contro il bestiame o le persone."}
{"id": "3294793", "revid": "117963497", "url": "https://it.wikipedia.org/wiki?curid=3294793", "title": "Sigismondo Moll", "text": "Sigismondo de Moll era il primogenito di Ludwig Gottfried, membro del Consiglio privato del principato arcivescovile di Salisburgo, e di Leopoldina Cristani di Rallo.\nStudi\u00f2 diritto, filosofia e lingue moderne presso il Collegio reale di S. Luigi a Metz in Francia e presso la Scuola superiore di Magonza. Oltre al tedesco, apprese bene anche l'italiano, il francese e l'inglese.\nBiografia.\nNominato consigliere imperiale nel 1787, tre anni dopo, nel 1790, raggiunge Rovereto per assumere la carica di Kreishauptmann (capitano del Circolo ai Confini d'Italia). Nel 1796 diventa presidente del Consiglio amministrativo del distretto trentino.\nTra il 1801 e il 1805 ricopre un importante incarico di indagine finanziaria a Milano che gli consente di stabilire relazioni ad alto livello con le autorit\u00e0 napoleoniche e con Francesco Melzi d'Eril. Tornato a Rovereto, assumer\u00e0 per breve tempo l'incarico di commissario presso l'armata d'Italia.\nSigismondo De Moll, dopo che i Francesi, cessata la fase della sovranit\u00e0 bavarese (1806-1809) riprendono il pieno dominio del Trentino, venne nominato presidente della Commissione provvisoria amministrativa del Tirolo meridionale e quindi della Commissione amministrativa del Dipartimento dell'Alto Adige. \nFurono incarichi temporanei ma di rilievo che portarono alla sua nomina a senatore del Regno d'Italia (1810). Si trasferisce allora a Milano, con tutta la famiglia, fino al maggio del 1814.\nAveva sposato nel 1789 la baronessa Maria Anna Gonzales de Rivera (1767-1826), dinasta di Nomi, figlia del conte Giovanni Battista e della baronessa Brigida Teresa Isabella Fedrigazzi. Dal loro matrimonio nacquero otto figli, cinque femmine e tre maschi: Leopoldo, Giuseppe, e il pi\u00f9 noto Giancarlo de Moll.\nDopo la caduta di Napoleone, Sigismondo torn\u00f2 alla sua residenza di Villa Lagarina. Qui nel 1806 aveva acquistato dai conti Lodron il palazzo costruito dai conti Festi. Alla sua morte, il 21 dicembre 1826, pretese e trov\u00f2 sepoltura nel grande parco che decora ancora oggi quella storica dimora e dove Sigismondo aveva esercitato la sua passione per l'arte del giardinaggio."}
{"id": "3294798", "revid": "164044", "url": "https://it.wikipedia.org/wiki?curid=3294798", "title": "Stian Ringstad", "text": "Carriera.\nClub.\nRingstad ha iniziato la carriera professionistica nell'Eidsvold Turn nel 2007. Avrebbe dovuto esordire in prima squadra gi\u00e0 nel 2006, ma la Norges Fotballforbund (NFF) non gli ha dato il consenso, poich\u00e9 considerato troppo giovane. In due stagioni, ha disputato 42 partite di campionato e ha messo a referto 7 reti.\n\u00c8 stato acquistato dal Lillestr\u00f8m nel 2009. Ha debuttato nella massima divisione norvegese il 5 aprile dello stesso anno, quando \u00e8 stato titolare nella sconfitta per 3-1 in casa dell'Aalesund. Il 31 gennaio 2013 ha rinnovato il contratto che lo legava al Lillestr\u00f8m per altre tre stagioni.\nIl 22 dicembre 2015, i portoghesi del Braga hanno annunciato sul proprio sito internet d'aver ingaggiato Ringstad, che si \u00e8 legato al nuovo club con un contratto valido per i successivi tre anni e mezzo, a partire dal 1\u00ba gennaio 2016. Ha debuttato nella Primeira Liga in data 24 gennaio, subentrando a Marcelo Goiano nella vittoria per 5-1 sul Rio Ave. Ha totalizzato 7 presenze in campionato nel corso di questa porzione di stagione.\nIl 22 dicembre 2016, lo Str\u00f8msgodset ha reso noto d'aver ingaggiato Ringstad, che ha firmato un contratto triennale valido a partire dal 1\u00ba gennaio 2017. Il giocatore ha scelto la maglia numero 25. Ha esordito in squadra in data 2 aprile, subentrando a Tokmac Nguen nel 3-1 inflitto all'Haugesund. Ha chiuso la stagione a quota 9 presenze, tra campionato e coppa.\nIl 28 luglio 2018, Ringstad \u00e8 passato al Sandefjord con la formula del prestito: ha scelto di vestire la maglia numero 21.\nIl 9 agosto 2019 \u00e8 passato all'Haugesund a titolo definitivo, legandosi con un contratto valido fino al termine della stagione in corso.\nSvincolato dopo questa esperienza, il 25 maggio 2020 ha firmato un accordo biennale con l'Ullensaker/Kisa.\nA seguito della retrocessione in 2. divisjon della sua squadra, arrivata al termine del campionato 2021, ha scelto di rimanere in forza all'Ullensaker/Kisa prolungando il suo contratto fino al 31 dicembre 2022.\nNazionale.\nRingstad ha giocato 20 partite per le selezioni giovanili norvegesi, segnando 3 reti. Con la ha esordito il 30 luglio 2007, nel successo per 0-3 sulle F\u00e6r \u00d8er (il difensore ha segnato una delle reti). Il 4 febbraio 2008 ha debuttato per la nella sconfitta per 3-2 contro l'Ucraina.\nIl 7 maggio 2013 \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio il suo nome \u00e8 stato poi escluso dai 23 calciatori scelti per la manifestazione.\nIl 24 maggio 2014 \u00e8 stato convocato in Nazionale maggiore dal commissario tecnico Per-Mathias H\u00f8gmo, in vista delle amichevoli contro e . Il 27 maggio ha effettuato il suo esordio: ha sostituito Martin Linnes nella sconfitta per 4-0 contro la formazione transalpina.\nStatistiche.\nPresenze e reti nei club.\n\"Statistiche aggiornate al 25 settembre 2021.\" "}
{"id": "3294800", "revid": "278830", "url": "https://it.wikipedia.org/wiki?curid=3294800", "title": "Miss Italia 2004", "text": "Miss Italia 2004 si \u00e8 svolta a Salsomaggiore Terme il 15, 16, 18 e 19 settembre 2004, ed \u00e8 stata condotta da Carlo Conti. Vincitrice del concorso \u00e8 stata la diciottenne Cristina Chiabotto di Borgaro Torinese (TO), che oltre alla corona e a vari gioielli, ha vinto 750.000 euro circa in contratti con gli sponsor Seconda classificata Chiara Perino di Susa (TO) detentrice della fascia di Miss Valle d'Aosta e infine terza Ambra Lombardo di Rosolini (SR) vincitrice del titolo di Miss Moda Mare L'aura Blu.\nLa gara.\nMiss Italia 2004 si \u00e8 svolta in quattro serate dal 15 al 19 settembre 2004, con una pausa di un giorno il 17, condotte da Carlo Conti da Salsomaggiore Terme. Le quattro serate sono chiamate: la prima serata \"La sfida...\", la seconda serata \"...la sfida continua\", la terza serata \"...la sfida \u00e8 di moda\" e la quarta serata \"...la sfida finale\". L'organizzazione dell'evento \u00e8 ad opera di Rai Uno, con Patrizia Mirigliani ed Enzo Mirigliani, e la partecipazione del comune di Salsomaggiore Terme. Oltre ad una giuria che varia ogni serata, c'\u00e8 una commissione tecnica che si occupa delle Miss, composta da Edwige Fenech (Presidentessa), Jenny Tamburi, Fioretta Mari, Lorenzo Bringhelli, Daniela Vergara e Robin.\nNel corso delle quattro serate le centouno candidate vengono visionate e giudicate dalla commissione tecnica e dalla giuria. Le candidate passano da una fase della gara alla successiva attraverso il televoto, unito al giudizio della giuria. Durante la serata finale le concorrenti rimaste in gara sono trenta, comprese alcune ripescate dalle prime due serate, e da queste viene selezionata la vincitrice del concorso, la diciottenne piemontese Cristina Chiabotto, che viene incoronata dall'attore Giorgio Panariello, presidente della giuria.\nPiazzamenti.\nIn \"corsivo\" le ragazze che sono state ripescate\nLe concorrenti.\n001) Chiara Perino (Miss Valle d'Aosta)\n002) Cristina Chiabotto (Miss Piemonte)\n003) Silvia De Monte (Miss Lombardia)\n004) Roberta Dorighelli (Miss Trentino Alto Adige)\n005) Lorella Meneto (Miss Friuli Venezia Giulia)\n006) Clizia Fornasier (Miss Veneto)\n007) Barbara Blasich (Miss Liguria)\n008) Gilda Zannella (Miss Emilia)\n009) Martina Manfredini (Miss Romagna)\n010) Federica Bertolani (Miss Toscana)\n011) Francesca Conti (Miss Umbria)\n012) Veronica Verolo (Miss Marche)\n013) Giulia Angelosante (Miss Abruzzo)\n014) Agnese Rutigliano (Miss Lazio)\n015) Carmen Esposito Alaia (Miss Campania)\n016) Daniela Di Maria (Miss Molise)\n017) Carmela Campanale (Miss Puglia)\n018) Roberta Morise (Miss Calabria)\n019) Nunzia Danzi (Miss Basilicata)\n020) Simona Gueli (Miss Sicilia)\n021) Margherita Picasso (Miss Sardegna)\n022) Annalisa Micchetti (Miss Milano)\n023) Jennifer Mischiati (Miss Roma)\n024) Perla Francalanci (Miss Cinema Lazio)\n025) Flavia Fano (Miss Eleganza Lombardia)\n026) Pamela Soldati (Miss Eleganza Lazio)\n027) Erica Pizzocaro (Miss Rocchetta Bellezza Valle d'Aosta)\n028) Maddalena Toya (Miss Rocchetta Bellezza Piemonte)\n029) Michela Azzetti (Miss Rocchetta Bellezza Trentino Alto Adige)\n030) Alessia Clocchiatti (Miss Rocchetta Bellezza Friuli Venezia Giulia)\n031) Lara Pozzan (Miss Rocchetta Bellezza Veneto)\n032) Alessandra Alpi (Miss Rocchetta Bellezza Toscana)\n033) Elisa Alunni (Miss Rocchetta Bellezza Umbria)\n034) Viviana Soro (Miss Rocchetta Bellezza Lazio)\n035) Ilaria Vitagliano (Miss Rocchetta Bellezza Campania)\n036) Annalisa Mattioli (Miss Rocchetta Bellezza Marche)\n037) Claudia Pingitore (Miss Rocchetta Bellezza Calabria)\n038) Debora Zanerolli (Miss Rocchetta Bellezza Sicilia)\n039) Sara Bucino (Miss Sasch Modella Domani Piemonte)\n040) Cinzia Cileo (Miss Sasch Modella Domani Lombardia)\n041) Roberta Nosella (Miss Sasch Modella Domani Friuli Venezia Giulia)\n042) Rebecca Rocchini (Miss Sasch Modella Domani Toscana)\n043) Giada Di Marti (Miss Sasch Modella Domani Marche)\n044) Flavia Iachini (Miss Sasch Modella Domani Abruzzo)\n045) Roberta D'Amato (Miss Sasch Modella Domani Lazio)\n046) Maria Teresa Marino (Miss Sasch Modella Domani Campania)\n047) Miriam Risi (Miss Sasch Modella Domani Molise)\n048) Francesca Giaccari (Miss Sasch Modella Domani Puglia)\n049) Giuliana Signorino (Miss Sasch Modella Domani Sicilia)\n050) Elisa Desogus (Miss Sasch Modella Domani Sardegna)\n051) Sara Brusco (Miss Wella Valle d'Aosta)\n052) Elisa Mariani (Miss Wella Lombardia)\n053) Lorena Mason (Miss Wella Friuli Venezia Giulia)\n054) Antonietta Fragiello (Miss Wella Marche)\n055) Eleonora Brecciarolla (Miss Wella Abruzzo)\n056) Valentina Trivelli (Miss Wella Lazio)\n057) Laura Cordasco (Miss Wella Puglia)\n058) Angelica Bellusci (Miss Wella Calabria)\n059) Ambra Lombardo (Miss Wella Sicilia)\n060) Maria Claudia Pischedda (Miss Wella Sardegna)\n061) Simona Tornaghi (Miss Bioetyc Liguria)\n062) Paola Mineo (Miss Bioetyc Emilia)\n063) Sandy Barcaccia (Miss Bioetyc Umbria)\n064) Camilla Ciarrocchi (Miss Bioetyc Marche)\n065) Piera Masciocchi (Miss Bioetyc Abruzzo)\n066) Chiara Amendola (Miss Bioetyc Lazio)\n067) Rita Russo (Miss Bioetyc Campania)\n068) Giovanna Petronzi (Miss Bioetyc Puglia)\n069) Azzurra Pisani (Miss Bioetyc Calabria)\n070) Angela Marmorale (Miss Bioetyc Basilicata)\n071) Ilaria Salzotto (Miss Deborah Valle d'Aosta)\n072) Sara Gravina (Miss Deborah Lombardia)\n073) Verena Trolese (Miss Deborah Trentino Alto Adige)\n074) Lucia Guglieri (Miss Deborah Liguria)\n075) Sonia De Rose (Miss Deborah Romagna)\n076) Chiara Angeli (Miss Deborah Toscana)\n077) Denise Fabris (Miss Deborah Umbria)\n078) Laura Palmieri (Miss Deborah Abruzzo)\n079) Maria Dunja Fiorentino (Miss Deborah Lazio)\n080) Federica Carlucci (Miss Deborah Campania)\n081) Gabriella Idone (Miss Moda Mare L'AuraBlu Valle d'Aosta)\n082) Anna Bonansea (Miss Moda Mare L'AuraBlu Piemonte)\n083) Eleonora Sorato (Miss Moda Mare L'AuraBlu Veneto)\n084) Elisa Proietti (Miss Moda Mare L'AuraBlu Umbria)\n085) Rosa De Santis (Miss Moda Mare L'AuraBlu Marche)\n086) Sara Bufarini (Miss Moda Mare L'AuraBlu Lazio)\n087) Mara Cappiello (Miss Moda Mare L'AuraBlu Campania)\n088) Marika Ferrante (Miss Moda Mare L'AuraBlu Puglia)\n089) Ilenia Imbrogno (Miss Moda Mare L'AuraBlu Calabria)\n090) Laura Tolomeo (Miss Moda Mare L'AuraBlu Sicilia)\n091) Sibilla Martin (Meri Ragazza in Gambissime Lombardia)\n092) Francesca Cappelletti (Meri Ragazza in Gambissime Trentino Alto Adige)\n093) Martina Beretta (Meri Ragazza in Gambissime Veneto)\n094) Lara Fares (Meri Ragazza in Gambissime Marche)\n095) Erika Maldini (Meri Ragazza in Gambissime Lazio)\n096) Santina Ferrara (Meri Ragazza in Gambissime Campania)\n097) Claudia Lafirenze (Meri Ragazza in Gambissime Puglia)\n098) Carmela Malagrin\u00f2 (Meri Ragazza in Gambissime Calabria)\n099) Lia Sanfilippo (Meri Ragazza in Gambissime Sicilia)\n100) Roberta Dongu (Meri Ragazza in Gambissime Sardegna)\nRiserve.\n101) Laura Romano\n102) Giuseppina De Gennaro\n103) Antonella Mangano"}
{"id": "3294801", "revid": "1442080", "url": "https://it.wikipedia.org/wiki?curid=3294801", "title": "Queensland Open 1987 - Singolare maschile", "text": "Il singolare maschile del torneo di tennis Queensland Open 1987, facente parte della categoria Grand Prix, ha avuto come vincitore Kelly Evernden che ha battuto in finale Eric Jelen 3-6, 6-1, 6-1."}
{"id": "3294821", "revid": "1442080", "url": "https://it.wikipedia.org/wiki?curid=3294821", "title": "Davidoff Swiss Indoors 1987 - Singolare", "text": "Il singolare del torneo di tennis Davidoff Swiss Indoors 1987, facente parte della categoria Grand Prix, ha avuto come vincitore Yannick Noah che ha battuto in finale Ronald Ag\u00e9nor 7-6, 6-4, 6-4."}
{"id": "3294824", "revid": "116944", "url": "https://it.wikipedia.org/wiki?curid=3294824", "title": "Sbarco di Marsala", "text": ""}
{"id": "3294833", "revid": "889336", "url": "https://it.wikipedia.org/wiki?curid=3294833", "title": "Andr\u0117j Varanko\u016d", "text": "Carriera.\nClub.\nDi propriet\u00e0 della Dinamo Kiev, nel 2010 viene mandato in prestito al Kryvbas Kryvyi Rih, con cui conta 13 presenze e 5 reti.\nNazionale.\nConta varie presenze con la nazionale bielorussa."}
{"id": "3294836", "revid": "173469", "url": "https://it.wikipedia.org/wiki?curid=3294836", "title": "Jan II Keldermans", "text": "Jan II nacque intorno al 1460 dallo scultore Jan I, capostipite della famiglia Keldermans .\nNel 1424 eresse la Chiesa di San Gommaro a Lier; nel 1427 divenne architetto della citt\u00e0 di Malines dove progett\u00f2 la torre della Cattedrale di San Rombaldo .\nNel 1439 divent\u00f2 architetto della citt\u00e0 di Lovanio, dove lavor\u00f2 per la Collegiata di San Pietro e per il Municipio."}
{"id": "3294857", "revid": "1442080", "url": "https://it.wikipedia.org/wiki?curid=3294857", "title": "Grand Prix de Tennis de Toulouse 1987 - Singolare", "text": "Il singolare del torneo di tennis Grand Prix de Tennis de Toulouse 1987, facente parte della categoria Grand Prix, ha avuto come vincitore Tim Mayotte che ha battuto in finale Ricki Osterthun 6-2, 5-7, 6-4."}
{"id": "3294861", "revid": "433605", "url": "https://it.wikipedia.org/wiki?curid=3294861", "title": "Kostenki", "text": "Kostenki \u00e8 un villaggio russo situato sulla sponda occidentale met\u00e0 del fiume Don, nell'Oblast' di Vorone\u017e. \u00c8 noto per un'elevata concentrazione di reperti relativi a culture di esseri umani moderni (Homo Sapiens), dall'inizio dell'epoca del Paleolitico superiore.\nAl di sopra di alcuni dei reperti, \u00e8 stato rinvenuto uno strato di cenere vulcanica, proveniente dall'eruzione dell'ingnimbrite campana, di circa 40.000 anni, il che dimostra che \"alcuni esseri umani sconosciuti\" abitarono il sito prima di quella eruzione. Le prime datazioni sui resti ritrovati in questo sito, effettuate con il metodo del carbonio-14, si aggirano intorno a 32.600 \u00b1 1.100 anni fa: si tratta di una tibia e di una fibula con tratti appartenenti alla tipica fisionomia dei Cromagnon.\nNel 2009, \u00e8 stato estratto del DNA dai resti di un maschio di una trib\u00f9 di cacciatori-raccoglitori, vissuto 30.000 anni fa, morto all'et\u00e0 di 20-25 anni. La sua linea materna era fondata sull'aplogruppo U2 del DNA mitocondriale. Fu sepolto in una fossa ovale in posizione rannicchiata e il suo corpo fu ricoperto con pigmenti rosso ocra.\nSecondo John F. Hoffecker (\"BBC Science in action\", 12 Gen. 2007), furono ritrovati aghi da cucito di osso o di avorio appena al di sopra dello strato di cenere, oltre a delle tracce di fibre. Si tratterebbe della prima adozione di un regolare abbigliamento presso i primi umani.\nL'eruzione del vulcano dei Campi Flegrei avvenne circa nel 39.280 \u00b1 110. L'esplosione di 500\u00a0km3 di ignimbrite fu la pi\u00f9 potente negli ultimi 200.000 anni di storia europea .\nGli ornamenti furono perforati a mano mediante un rudimentale trapano a rotazione, che si trova a Kostenki 17 Liv. II, un livello antecedente all'eruzione vulcanica, da cui si desume che la popolazione era \"tecnicamente pronta\" all'arrivo dell'inverno vulcanico.\nNel periodo intorno a 40-24.000 anni fa in Europa si form\u00f2 un cline latitudinale di transizione dei tratti uomo moderno/Uomo di Neanderthal. I siti di Kostenki relativi a insediamenti di Homo sapiens si trovano all'estremo orientale.\nIl complesso di ritrovamenti sottostante lo strato di ignimbrite campana (strato di tefrite) \u00e8 associato alla locale cultura non transizionale di Strelec ed analogo a culture del paleolitico superiore dell'Europa centrale e occidentale dove la cultura sheletiana \u00e8 molto simile. L'iniziale sviluppo culturale pu\u00f2 essere attribuito a neanderthaliani l\u00f2cali."}
{"id": "3294865", "revid": "31886", "url": "https://it.wikipedia.org/wiki?curid=3294865", "title": "Minox", "text": "Minox \u00e8 un'azienda che produce macchine fotografiche e binocoli, famosa per l'omonima fotocamera miniaturizzata, nota anche come \"spy camera\", ideata nel 1922 e creata nel 1936 da Walter Zapp (1905 - 2003). La fotocamera Minox, fabbricata a Riga, in Lettonia, dal 1937 al 1943, dopo la seconda guerra mondiale, dal 1948, fu prodotta in Germania. \nNegli anni settanta la casa produttrice adott\u00f2 anche i formati 110 e 135. La produzione di apparecchiature fotografiche e ottiche continua tuttora.\nMacchine fotografiche.\nStoria.\nIl prototipo della Minox, la famosa UR, fu realizzata nel 1936 da Walter Zapp, un tedesco del Baltico nato nel 1905 a Riga, allora parte dell'Impero russo. L'idea era di creare una macchina fotografica di dimensioni molto ridotte, ma di elevata qualit\u00e0 tecnica.\nLa produzione inizi\u00f2 nel 1937 a Riga, presso la VEF (Valsts Elektrotehnisk\u0101 Fabrika), e prosegu\u00ec fino al 1943. Minox \u00e8 stato brevettato in tutto il mondo da VEF. Dal 1948 la Minox fu prodotta a Wetzlar, in Germania, dove \u00e8 fabbricata attualmente.\nQuesto piccolo gioiello meccanico non interess\u00f2 soltanto i fotoamatori, ma anche le agenzie e i film di spionaggio, grazie all'ingombro ridotto e alla possibilit\u00e0 di riprese ravvicinate.\nL'azienda fu acquistata dalla Leica nel 1996, ma successivamente torn\u00f2 indipendente grazie a un management buyout.\nCaratteristiche tecniche.\nLa Minox nasce con alcune caratteristiche fondamentali, che rimangono sostanzialmente invariate nel tempo. La macchina ha un sistema di apertura telescopico e, quando \u00e8 chiusa, nasconde obiettivo e mirino, quest'ultimo con correzione automatica della parallasse. \nLe dimensioni (misurate ciascuna in mm) sono 80 \u00d7 27 \u00d7 16 e il peso \u00e8 .\nUtilizza una pellicola larga 9,2\u00a0mm, con un fotogramma di \u00d7 11\u00a0mm. Il caricatore ha inizialmente una capacit\u00e0 di 50 fotogrammi, successivamente portati a 36 o 15.\nL'obiettivo ha una lunghezza focale di 15\u00a0mm e una luminosit\u00e0 f/3,5, e consente riprese ravvicinate fino a 20\u00a0cm. I tempi dell'otturatore meccanico, a tendine metalliche, vanno da 1/2 a 1/1000 di secondo, pi\u00f9 le pose B e T.\nSuccessivamente l'otturatore diventa elettromagnetico, viene aggiunto l'esposimetro, prima al selenio poi al solfuro di cadmio, e si rende necessaria una batteria.\nCuriosit\u00e0.\nNel 1976 fu realizzato il modello 110S, essendo il formato 110 allora di moda: fu l'unica fotocamera dotata di telemetro fabbricata da Minox.\nLa produzione attuale.\nLa Minox produce attualmente apparecchiature ottiche e macchine fotografiche di diversi tipi: compatte analogiche e digitali, \"spy cameras\" sia tradizionali che digitali e miniature di fotocamere d'epoca.\nOltre a numerosi accessori, la produzione comprende anche una penna fotografica digitale e un lettore multimediale, denominato \"Multimedia-Player\".\nMinox Classic Collection.\nLa Minox ha realizzato una serie di riproduzioni in miniatura di famose macchine fotografiche, tra cui: Leica IIIf, Leica M3, Contax I, Rolleiflex e Hasselblad SWC.\nGli apparecchi funzionano come normali fotocamere digitali.\nOttica.\nAltri prodotti.\nL'azienda produce inoltre visori notturni e macroscopi."}
{"id": "3294878", "revid": "1305772", "url": "https://it.wikipedia.org/wiki?curid=3294878", "title": "Tel Aviv Open 1987 - Singolare", "text": "Il singolare del torneo di tennis Tel Aviv Open 1987, facente parte della categoria Grand Prix, ha avuto come vincitore Amos Mansdorf che ha battuto in finale Brad Gilbert 3-6, 6-3, 6-4."}
{"id": "3294883", "revid": "106908", "url": "https://it.wikipedia.org/wiki?curid=3294883", "title": "Rotolamento di uova", "text": "Il rotolamento di uova o Egg rolling \u00e8 un gioco della cultura anglosassone che si svolge nel giorno di Pasqua. Particolarmente importante e famoso \u00e8 quello che si svolge nel parco della Casa Bianca. Il gioco consiste nel far rotolare le uova, normalmente su un tappeto d'erba o su una collina, e vince chi riesce a far rotolare un uovo pi\u00f9 a lungo senza romperlo. Le uova simboleggiano le rocce che rotolarono via dall'entrata della tomba di Cristo poco prima della resurrezione.\nStoria.\nI Sassoni pre-cristiani veneravano la dea della primavera Eostre, la cui festa si teneva durante l'equinozio di primavera. Il suo animale era la lepre e la rinascita della natura durante la primavera era simboleggiata dalle uova. Papa Gregorio I ordin\u00f2 ai suoi missionari di usare i siti e le festivit\u00e0 delle vecchie religioni e di assorbirli nei rituali cristiani, ove possibile. La celebrazione cristiana della Resurrezione di Ges\u00f9 era adatta per essere fusa con la festa pagana di Eostre e molte delle tradizioni furono introdotte nella festivit\u00e0 cristiana. In Inghilterra, Germania e altri paesi c'era la tradizione che i bambini facessero rotolare delle uova lungo le pendici di colline il giorno di Pasqua e si \u00e8 pensato che questo sarebbe potuto diventare il simbolo delle rocce che rotolarono via dall'entrata della tomba di Cristo poco prima della resurrezione. Questa tradizione, come quella del Coniglio pasquale, furono introdotte nel Nuovo Mondo dai coloni europei.\nStati Uniti.\nNegli Stati Uniti, la Easter Egg Roll \u00e8 un evento annuale che si tiene nei giardini della Casa Bianca ogni Luned\u00ec dell'Angelo per i bambini ed i loro genitori.\nIl gioco in s\u00e9 \u00e8 una corsa dove i bambini spingono un uovo sull'erba con un lungo cucchiaio. Gli eventi comprendono l'apparizione di una personalit\u00e0 della Casa Bianca nei panni del Coniglio pasquale e lettura di libri da parte dei Segretari di Stato.\nSecondo una tradizione non documentata, Dolley Madison, moglie del Presidente James Madison, cominci\u00f2 l'evento nel 1814 e centinaia di bambini portarono le loro uova decorate per partecipare alla competizione. In origine si teneva nel giardino del Campidoglio ma nel 1877 fu piantato un nuovo prato e i giardinieri cancellarono l'evento.\nIl Congresso quindi emise una legge che rendeva illegale trasformare i prati in parchi giochi per bambini. La pratica fu abbandonata durante la presidenza di Franklin D. Roosevelt e fu ripristinata durante quella di Dwight D. Eisenhower.\nRegno Unito.\nNel Regno Unito la tradizione del far rotolare uova decorate gi\u00f9 per le colline \u00e8 vecchia di centinaia di anni ed era nota come \"pace-egging\", dall'antico inglese \"Pasch\" che significa Pasqua. Nel Lincashire annualmente quest'usanza ha sede in Avenham Park a Preston e Holcome Hill, vicino Ramsbottom. C'\u00e8 una vecchia leggenda del Lancashire che dice che i gusci d'uovo rotti successivamente devono essere attentamente schiacciati o saranno rubati e utilizzati come barche dalle streghe.\nAltri posti in cui si gioca per tradizione sono il fossato del castello di Penrith, la Bunkers Hill a Derby e l'Arthur's Seat ad Edimburgo.\nUn tempo le uova erano avvolte nella buccia di cipolla e lessate in modo da dar loro un aspetto dorato ed i bambini gareggiavano per vedere chi faceva rotolare l'uovo pi\u00f9 lontano.\nAl museo Wordsworth nel Grasmere c'\u00e8 una raccolta di uova altamente decorate fatte per i bambini del poeta."}
{"id": "3294906", "revid": "484362", "url": "https://it.wikipedia.org/wiki?curid=3294906", "title": "Bilad al-Sham", "text": ""}
{"id": "3294907", "revid": "599013", "url": "https://it.wikipedia.org/wiki?curid=3294907", "title": "Tokyo Indoor 1987 - Singolare", "text": "Il singolare del torneo di tennis Tokyo Indoor 1987, facente parte della categoria Grand Prix, ha avuto come vincitore Stefan Edberg che ha battuto in finale Ivan Lendl 6-7, 6-4, 6-4."}
{"id": "3294910", "revid": "301422", "url": "https://it.wikipedia.org/wiki?curid=3294910", "title": "Elettrolita debole", "text": ""}
{"id": "3294912", "revid": "599013", "url": "https://it.wikipedia.org/wiki?curid=3294912", "title": "Crisi alimentare", "text": "Il termine crisi alimentare \u00e8 stato diffuso dal \"Rapporto sui limiti dello sviluppo\", commissionato dal club di Roma al Massachusetts Institute of Technology. In tale documento compare la previsione di una terza fase di crisi quale conseguenza del superamento della crisi da inquinamento, che avrebbe per\u00f2 comportato l'insufficienza delle disponibilit\u00e0 di derrate alimentari..\nDescrizione.\nPer molti anni tacciate di \"catastrofismo\", le tesi espresse nel rapporto sono tornate di stretta attualit\u00e0 nel 2010, quando i \"media\" hanno parlato apertamente di \"crisi alimentare planetaria\". Il tono generale \u00e8 quello della sorpresa: nonostante la vampata dei prezzi nel 2008, nessuno pare si aspettasse che il cibo, sul pianeta, potesse divenire scarso. La vicenda 2008 era stata infatti archiviata come ventata \u201cspeculativa\u201d.\nUomini politici, economisti e numi dell'informazione hanno ripetuto, dal 1980, che il problema dell'agricoltura mondiale sarebbe stato il contenimento dei surplus di un'agricoltura che le tecnologie \u201cartificiali\u201d avrebbero spinto a produrre al di l\u00e0 di qualunque bisogno. Per singolare coincidenza la \u201cguerra ai surplus\u201d di politici e giornalisti inizi\u00f2 quando gli Usa dichiararono guerra alla politica agricola europea, che comprometteva il loro potere di arbitri incondizionati degli approvvigionamenti o della fame di interi continenti. Antonio Saltini, in un'intervista a Washington, riferiva che James Starkey, sottosegretario di stato di Jimmy Carter delegato ai rapporti con l'allora Comunit\u00e0 Europea, dichiarava che gli Usa sostenevano le proprie produzioni eccedentarie a favore della sicurezza alimentare del Pianeta, mentre la Cee alimentava surplus antieconomici che danneggiavano tutta l'agricoltura mondiale. Si tratta di una tesi abbracciata dagli uomini politici, da autorevoli opinion leader e dai cronisti di tutta Europa.\nIn tale testo l'autore riconosce agli Stati Uniti, insieme alla prepotenza negoziale, la sostanziale onest\u00e0 intellettuale: il Worldwatch Institute di Washington prevede, dal medesimo 1980, che il benessere asiatico, creando una domanda di dimensioni prive di ogni relazione con le produzioni di allora, avrebbe alterato tutti gli equilibri mondiali, costringendo alla fame chi disponesse di risorse inferiori ai nuovi ceti operai cinesi e indiani. Presidente del Worldwatch Institute, fin dalla fondazione, \u00e8 il prof. Lester Brown, apprezzato per i suoi studi sull'agricoltura mondiale del Department of agricolture, dalla medesima data deputato a Washington, grande consulente del Dipartimento di Stato sulle valenze politiche (cibo o fame) degli approvvigionamenti a livello mondiale.\nLe ipotesi di Brown avevano trovato scarso seguito, anche se poteva essere ben noto come Brown disponesse di strumenti (il sistema di rilevazione dei raccolti dei satelliti e la legione degli \u201caddetti agricoli\u201d delle ambasciate americane, il miglior corpo di agronomi operanti al mondo), mentre uomini politici e giornalisti, anche illustri, hanno sempre dato mostra di considerare il prof. Brown un catastrofista autore di previsioni pessimistiche. La serie di scelte che hanno portato allo smantellamento della politica agricola comune \u00e8 stata assunta sul fondamento della certezza di rifornimenti mondiali sicuri e a buon mercato. In quella stessa epoca, un ministro italiano, il prof. Paolo De Castro, ha scritto un libro per vantare il proprio contributo all'eliminazione della strategia della sicurezza alimentare seguita dai fondatori della Cee, .\nLa scelta di alcuni paesi della Unione europea dal 1980, in prima linea l'Italia, di comprimere la produttivit\u00e0 agricola, anzich\u00e9 sostenerla, vedeva in controtendenza le scelte cerealicole della Francia. L'Italia, per l'approvvigionamento di frumento panificabile, dipende dalle importazioni, secondo quantit\u00e0 variabili, secondo gli anni, dal 75 al 50 per cento. Il cardine delle importazioni \u00e8 la Francia, cui si aggiungono, ogni anno, fornitori sporadici diversi. Ma, gi\u00e0 dal 1980, la Francia ha affrontato investimenti cospicui per rendere il porto di Rouen capace di garantire l'esportazione di tutto il frumento francese.\nI titanici lavori per consentire la risalita della Senna ai cargo da 80.000 tonnellate fino alla costa della Normandia, che ha imposto la realizzazione di dighe per il controllo delle maree alla foce (maree da 12 metri) \u00e8 stata affrontata quando l'Italia assicurava uno sbocco sicuro, realizzabile a costi pi\u00f9 economici per ferrovia, e le autorit\u00e0 agricole francesi erano consapevoli che la produzione italiana di frumento stava contraendosi, per il costante restringimento delle pianure della Penisola (edificazione incontrollabile) senza possibilit\u00e0 di recupero. La politica francese \u00e8 stata, palesemente, una scelta strategica per competere con gli Stati Uniti, che si propongono come solo fornitore del mondo, sui mercati che possono offrire petrolio in cambio di frumento. Il porto francese ha la possibilit\u00e0 di dirigere in Asia il frumento che assicura il pane delle regioni mediterranee europee. La scelta dei ministri dell'agricoltura italiani nel periodo 2000-2010 si basava sull'assunto che l'Italia, producendo le migliori specialit\u00e0 gastronomiche del Pianeta, poteva scambiarle con le produzioni di massa. Tale osservazione, tuttavia, trascura il fatto che la Francia produce specialit\u00e0 gastronomiche non meno prestigiose di quelle italiane (dallo Champagne al p\u00e2t\u00e9 de foie gras), ma che non produce petrolio, e che pertanto non \u00e8 improbabile che, col petrolio a prezzi superiori 100 dollari, possa pensare di risparmiare barattandolo col frumento, di cui tutti i paesi petroliferi sono, malauguratamente, deficitari."}
{"id": "3294913", "revid": "174925", "url": "https://it.wikipedia.org/wiki?curid=3294913", "title": "Screen Actors Guild Awards 1994", "text": ""}
{"id": "3294923", "revid": "181699", "url": "https://it.wikipedia.org/wiki?curid=3294923", "title": "Costituzione della Svezia", "text": "La Costituzione della Svezia (Sveriges grundlagar) \u00e8 costituita da quattro leggi fondamentali (in svedese \"grundlagar\"):\nEsse regolano il funzionamento dello Stato e sono poste al di sopra di tutte le altre leggi nazionali, ma sottoposte a norme fondamentali sovranazionali come la CEDU o altri accordi europei o dell'Organizzazione delle Nazioni Unite.\nStrumento di governo.\nLa pi\u00f9 importante legge fondamentale \u00e8 lo Strumento di governo, emanata nel 1974. Essa stabilisce i principi fondanti della vita politica svedese e garantisce diritti e libert\u00e0.\nLo Strumento di governo stabilisce le modalit\u00e0 di scelta del primo ministro, che viene nominato dallo \"Speaker\" del Riksdag a seguito di un voto dello stesso. Il primo ministro ottiene la fiducia del Riksdag quando la maggioranza dello stesso non vota contro la sua nomina: in questo modo possono anche formarsi governi di minoranza (capitolo 6, art. 3). Il primo ministro ha poi la facolt\u00e0 di scegliere gli altri membri del governo. Lo Strumento di governo ha inoltre eliminato tutti i poteri politici del monarca, riducendolo a un ruolo meramente cerimoniale. \nLo Strumento di governo delinea inoltre le procedure atte a modificare una delle leggi fondamentali: il Riksdag deve procedere a due votazioni a maggioranza semplice circa lo stesso progetto di legge di revisione costituzionale separate da un'elezione generale (capitolo 8, art. 14). In ogni caso, tra la proposta di modifica costituzionale e l'elezione deve trascorrere un periodo di tempo non inferiore a nove mesi, a meno che la Commissione sulla Costituzione disponga diversamente tramite un voto a maggioranza di cinque sesti dei suoi membri. Se richiesto da un terzo dei membri del Riksdag, tra le due votazioni pu\u00f2 essere svolto un referendum popolare vincolante circa il progetto di modifica costituzionale.\nLegge fondamentale sulla libert\u00e0 di stampa e Legge fondamentale sulla libert\u00e0 di espressione.\nLe altre due leggi fondamentali garantiscono, rispettivamente, la libert\u00e0 di stampa e la libert\u00e0 di espressione.\nLa Legge fondamentale sulla libert\u00e0 di stampa eredita in buona parte le disposizioni gi\u00e0 delineate nell'Atto sulla libert\u00e0 di stampa del 1766, che abol\u00ec la censura ma, al tempo stesso, la ammetteva in caso di \"violazioni\", tra le quali rientravano la blasfemia o le critiche al governo. La nuova Legge fondamentale rimuove la possibilit\u00e0 di effettuare censure sulla base delle suddette \"violazioni\".\nLa Legge fondamentale sulla libert\u00e0 di espressione si occupa, invece, di eliminare qualsivoglia vincolo circa la libert\u00e0 di espressione in qualunque mezzo di comunicazione al di fuori della stampa, includendo quindi radio, televisione, internet e simili.\nAtto di successione.\nNel 1544 si rese necessario regolare la successione al trono, dato che il precedente sistema di successione, su base elettiva, venne soppiantato da quello ereditario. Nello stesso anno, pertanto, la prima legge di rango costituzionale fu emanata per tali scopi.\nIl nuovo Atto di successione del 1810 nacque da un accordo tra il vecchio Parlamento e il Casato di Bernadotte.\nNel 1980 l'Atto di successione fu emendato, abrogando il principio di primogenitura di preferenza maschile (la cosiddetta Legge salica) e sostituendolo con quello assoluto."}
{"id": "3294924", "revid": "729019", "url": "https://it.wikipedia.org/wiki?curid=3294924", "title": "Stazione di Cava Tigozzi", "text": "La stazione di Cava Tigozzi \u00e8 una stazione ferroviaria posta lungo la linea Pavia-Cremona, posta nel territorio comunale di Sesto ed Uniti, ma a servizio del centro abitato di Cavatigozzi, quartiere della citt\u00e0 di Cremona.\nLa stazione non va confusa con quella denominata \"Cavatigozzi-Spinadesco\", posta sulla linea Cremona-Iseo della SNFT, in esercizio dal 1926 al 1956.\nStoria.\nNel 1984 venne costruito un nuovo fabbricato viaggiatori. Contemporaneamente fu realizzato un ampio fascio merci per il servizio sul raccordo del porto di Cremona, che da questa stazione ha origine.\nNel 2014 vengono completati i lavori di rinnovamento della stazione, riguardanti principalmente l'installazione del nuovo banco ACEI che permette il controllo diretto sia dei binari ad uso del servizio viaggiatori sia di quelli del fascio merci."}
{"id": "3294925", "revid": "729019", "url": "https://it.wikipedia.org/wiki?curid=3294925", "title": "Teodoro Balbi", "text": "Biografia.\nMembro dei patrizi Balbi, era figlio di Eustachio.\nCombatt\u00e9 nella guerra di Cipro: nel 1570 era sopracomito della galea \"San Teodoro\"; l'anno seguente difendeva Nicosia e Famagosta, per poi partecipare alla battaglia di Lepanto al comando di quattro galee. Il suo valore gli valse la nomina a senatore.\nIl 31 marzo 1578 divenne console in Siria per trentasei mesi. Tornato a Venezia nel 1582, spos\u00f2 Fiordalisa Contarini ma, sembra, non ebbe figli. In questo periodo stil\u00f2 una relazione sulla politica persiana, sebbene, come egli stesso afferm\u00f2, si basasse solo su testimonianze indirette.\nIl 12 marzo 1595 fu creato capitano di Brescia. Dal 1\u00ba ottobre 1597 prese parte al Consiglio dei Dieci. Tent\u00f2 pi\u00f9 volte l'elezione a procuratore di San Marco, ma non fu mai nominato.\nMor\u00ec per un colpo apoplettico nella parrocchia di Sant'Agostino."}
{"id": "3294933", "revid": "149727", "url": "https://it.wikipedia.org/wiki?curid=3294933", "title": "Stazione di Cavatigozzi", "text": ""}
{"id": "3294950", "revid": "110157", "url": "https://it.wikipedia.org/wiki?curid=3294950", "title": "P\u0159ebuz", "text": "P\u0159ebuz (in tedesco \"Fr\u00fchbu\u00df\") \u00e8 una citt\u00e0 della Repubblica Ceca facente parte del distretto di Sokolov, nella regione di Karlovy Vary.\nGeografia fisica.\nAltri comuni limitrofi sono B\u0159idlov\u00e1 ad ovest, Rolava, Jelen\u00ed, Weitersglash\u00fctte, Oberwildenthal, Henneberg, Carlsfeld e Wildenthal a nord, Chaloupky, Rudn\u00e9 e Vysok\u00e1 Pec ad ovest e Pta\u010d\u00ed, Mil\u00ed\u0159e, Kr\u00e1sn\u00e1 L\u00edpa, \u0160indelov\u00e1, Obora, He\u0159manov, Bernov e Hradeck\u00e1 a sud.\nStoria.\nLa prima menzione scritta del paese risale al 1553. Prima della seconda guerra mondiale la citt\u00e0 contava circa 1400 abitanti."}
{"id": "3294957", "revid": "92636602", "url": "https://it.wikipedia.org/wiki?curid=3294957", "title": "Palazzo Benincasa (San Giovanni in Fiore)", "text": "Palazzo Benincasa \u00e8 un edificio storico di San Giovanni in Fiore.\nDella famiglia Ernesto Benincasa, il palazzo fu eretto nel 1735. Originariamente la planimetria dell'edificio non era quella attuale, ma di semplice pianta regolare. L'edificio attuale \u00e8 il risultato di annessioni fra l'edificio antico e successivi ampliamenti. I rimaneggiamenti ne hanno un po' modificato l'architettura delle facciate, specie per quanto riguarda i cornicioni delle finestre. Questo in quanto, dal secondo dopoguerra, il palazzo venne donato dalla famiglia, all'istituzione clericale che ne fece un asilo nido. La conversione tipologica del palazzo, fu succeduta da una serie di interventi (fortunatamente per la gran parte interni) che ne modificarono l'aspetto. Nonostante ci\u00f2 si pu\u00f2 ammirare la ricchezza costruttiva, e in particolare la posizione arroccata lungo il colle di via Florens. Inoltre questo \u00e8 uno dei pochi palazzi storici di San Giovanni in Fiore avente un ampio giardino verde."}
{"id": "3294959", "revid": "919662", "url": "https://it.wikipedia.org/wiki?curid=3294959", "title": "Chuenisb\u00e4rgli", "text": "La Chuenisb\u00e4rgli (o Kuonisbergli) \u00e8 una pista sciistica che si trova ad Adelboden, in Svizzera, nella frazione di Boden. Il pendio, che si snoda sulla montagna omonima, \u00e8 utilizzato per le prove delle discipline tecniche (slalom gigante e slalom speciale), esclusivamente maschili.\nIl pendio \u00e8 considerato uno dei pi\u00f9 impegnativi al mondo, sul quale si svolge uno degli slalom giganti pi\u00f9 tecnici dello sci alpino; generalmente le competizioni si disputano a inizio gennaio.\nStoria.\nSulla Chuenisb\u00e4rgli si gareggia dal 1955. Fino al 1966 ospit\u00f2 l'Internationale Adelbodner Skitage (\"Giornata internazionale dello sci di Adelboden\"), con gare sia di slalom sia - dal 1958 - di gigante; dal 1967 subentr\u00f2 una tappa della Coppa del Mondo.\nTradizionalmente le gare venivano disputate a inizio gennaio, il luned\u00ec precedente un'altra classica dello sci alpino: il Trofeo del Lauberhorn di Wengen, localit\u00e0 poco distante da Adelboden che ospita una discesa libera, uno slalom speciale e una combinata il sabato e la domenica. Negli anni Settanta il gigante della Chuenisb\u00e4rgli venne spostato prima al luned\u00ec successivo il Lauberhorn, quindi - negli anni Ottanta - al marted\u00ec precedente.\nNel 2000 venne reintrodotta la gara di slalom speciale recuperando una tradizione interrotta nel 1962; da allora le due gare si disputano durante il fine settimana precedente quello di Wengen: sabato il gigante, domenica lo slalom (tranne che nelle stagioni in cui \u00e8 stato programmato solo il gigante, posizionato secondo tradizione il marted\u00ec).\nPodi.\nSi riportano i podi relativi alle massime competizioni internazionali disputati sulla Chuenisb\u00e4rgli. Il detentore del primato del maggior numero di vittorie nello slalom gigante \u00e8 lo svedese Ingemar Stenmark, con cinque successi; nello slalom speciale \u00e8 l'austriaco Marcel Hirscher, con cinque.\nSlalom gigante.\nA dimostrazione del fatto che si tratta di una gara di elevato livello tecnico l'elenco dei vincitori riporta i nomi dei pi\u00f9 grandi specialisti della disciplina: da Ingemar Stenmark agli italiani Gustav Th\u00f6ni e Alberto Tomba, dall'austro-lussemburghese Marc Girardelli agli svizzeri Pirmin Zurbriggen e Michael von Gr\u00fcnigen, fino agli austriaci (nazione tra le pi\u00f9 titolate in questa specialit\u00e0) Hermann Maier, Benjamin Raich e Marcel Hirscher."}
{"id": "3294967", "revid": "287204", "url": "https://it.wikipedia.org/wiki?curid=3294967", "title": "Shema", "text": ""}
{"id": "3294973", "revid": "1442080", "url": "https://it.wikipedia.org/wiki?curid=3294973", "title": "Hong Kong Open 1987 - Singolare", "text": "Il singolare del torneo di tennis Hong Kong Open 1987, facente parte della categoria Grand Prix, ha avuto come vincitore Eliot Teltscher che ha battuto in finale John Fitzgerald 6-7, 3-6, 6-1, 6-2, 7-5."}
{"id": "3294976", "revid": "124912111", "url": "https://it.wikipedia.org/wiki?curid=3294976", "title": "Les Rita Mitsouko", "text": "Les Rita Mitsouko \u00e8 un gruppo pop rock francese in attivit\u00e0 dal 1980 al 2008, formato dal chitarrista Fred Chichin e dalla cantante Catherine Ringer. Il duo si esib\u00ec per la prima volta al Gibus Club di Parigi nel 1980.\nStoria.\nIl duo ha raccontato di avere scelto il nome \"Les\" \"Rita Mitsouko\" per il suono internazionale, combinando il nome della spogliarellista Rita Renoir e il profumo di Guerlain \u00ab Mitsouko \u00bb. \nI \"Les Rita Mitsouko\" hanno iniziato ad esibirsi nei primi anni ottanta in locali alternativi come il Pali-Kao, una fabbrica squatter nel quartiere Belleville di Parigi.\nLa band raggiunse il grande successo nel 1985, con l'uscita del secondo singolo del loro primo album, \"Marcia Baila\", che sal\u00ec fino al numero due della classifica discografica francese estiva. Philippe Gautier diresse un divertente e apprezzato videoclip del pezzo che contribu\u00ec al successo. \"Marcia Baila\" \u00e8 un omaggio alla coreografa e ballerina argentina Marcia Moretto, con la quale Catherine Ringer aveva studiato e lavorato nel 1970. Moretto \u00e8 tragicamente morta di cancro nel 1981 all'et\u00e0 di trentadue anni.\n\"Rita Mitsouko\" fu un album di debutto creativo ed eccentrico, che combinava elementi di punk rock, rock, synth pop e jazz. Insieme alle caratteristiche del gruppo, colorato ed originale, l'album fece conoscere i Rita Mitsouko anche nei paesi anglosassoni.\nQuindi il produttore discografico e musicista statunitense Tony Visconti, decise di produrre altri due album della band, \"The No comprendo\" e \"Marc et Robert\", che contribuirono a rodare e perfezionare le sonorit\u00e0. Questi due album ebbero successo sia in Francia che in Inghilterra. I singoli di maggior successo di questi album sono stati \"C'est comme \u00e7a\" e \"Andy\".\nLa band statunitense Sparks ha collaborato con i Les Rita Mitsouko per l'album \"Marc et Robert\". Russell Mael cant\u00f2 insieme a Catherine Ringer in tre dei brani dell'album, \"Singing in the Shower\", \"Live in Las Vegas\" e \"Hip Kit\".\nJean-Baptiste Mondino ha diretto la maggior parte dei videoclip dei Les Rita Mitsouko prodotti negli anni ottanta.\nIl film di Jean-Luc Godard del 1987 \"Soigne ta droite\" contiene un documentario della band durante le sessioni di registrazione dell'album \"The No comprendo\".\nNel 1993, il video di \"Y'a d'la haine\", dall'album \"Syst\u00e8me D\", \u00e8 stato insignito del premio \"clip of the Year\" da MTV Europe.\nNell'album \"Syst\u00e8me D\" Catherine Ringer canta in duetto con Iggy Pop la canzone \"My Love Is Bad\". L'album comprende inoltre un duetto in cui Ringer \u00e8 affiancata dal musicista Serj Tankian, dei System of a Down.\nL'album Les Rita Mitsouko's Variety \u00e8 stato pubblicato nel 2007 in versione francese e inglese (Variety), ed \u00e8 stato prodotto da Mark Plati.\nMercoled\u00ec 28 novembre 2007, Fred Chichin mor\u00ec di cancro; la band aveva appena annullato le date dei concerti successivi a Parigi. La malattia gli era stata diagnosticata soltanto due mesi prima.\nL'8 febbraio 2008 venne annunciato sul sito della band che Catherine Ringer avrebbe ripreso il tour il 14 marzo successivo, sospeso in seguito alla morte del partner, nella vita e nella musica, Fred Chichin. Catherine riprese quindi l'attivit\u00e0 del gruppo da sola con la band che lei e Fred crearono insieme, in occasione dell'uscita del loro ultimo album 'Variety' per la casa di produzione Because Music.\nLa storia dei Les Rita Mitsouko termina in Francia con il concerto \"Catherine Ringer chante les Rita Mitsouko and more\", il 21 e 22 luglio 2008 a La Cigale, ultima data del tour iniziato nel marzo 2008.\nIl 27 luglio 2008 Catherine Ringer mette in scena l'ultima rappresentazione del tour \"Variety\" al teatro Metropolis di Montr\u00e9al."}
{"id": "3294977", "revid": "657000", "url": "https://it.wikipedia.org/wiki?curid=3294977", "title": "Toshokan sens\u014d", "text": " \u00e8 una light novel creata da Hiro Arikawa e illustrata da Sukumo Adabana. La serie \u00e8 composta da quattro volumi, di cui solo il primo \u00e8 intitolato \"Toshokan sens\u014d\"; i successivi sono denominati rispettivamente \"Toshokan nairan\",\"Toshokan kiki\", e\"Toshokan kakumei\". I romanzi sono stati pubblicati da ASCII Media Works tra febbraio del 2006 e novembre del 2007. Successivamente \u00e8 avvenuta anche la pubblicazione, sempre da parte della ASCII Media Works di una spin-off della serie intitolata . Ad aprile 2008, i quattro volumi originali e la serie dello spin-off hanno venduto in Giappone oltre 1.250.000 copie.\nIl 24 settembre 2007 il magazine LaLa pubblicato dalla Hakusensha inizi\u00f2 la serializzazione del manga adattato da Kiiro Yumi, successivamente sempre nello stesso anno avvenne un altro adattamento manga da parte di Yayoi Furudorinel magazine Dengeki Daioh pubblicato da ASCII Media Works.\nL'anno successivo la Production I.G inizi\u00f2 a trasmettere sulla Fuji TV di Noitamina un adattamento anime composto da 12 episodi, pi\u00f9 uno presente soltanto nel DVD della serie.\nNel giugno 2011 \u00e8 stata annunciata la produzione di un film basato sulla serie. Quest'ultimo, intitolato \"\", \u00e8 uscito nelle sale nipponiche il 16 giugno 2012.\nTrama.\nIn un futuro non troppo lontano, l'esplosione di informazioni e di disinformazione \u00e8 venuto per essere considerato una minaccia diretta per la societ\u00e0. Viene cos\u00ec a crearsi una nuova agenzia del governo dedicata esclusivamente alla gestione e alla censura delle informazioni. Nel 2019 Anno 31, il governo monitora e controlla ogni fonte di informazione e cultura, eliminando tutto ci\u00f2 che ritiene \"pericoloso\" per lo stato e gli organi che lo compongono, ma contro questi abusi di potere vi sono le biblioteche, e i loro agenti speciali.\n\"Toshokan Senso\" segue la vita di Iku Kasahara, una ragazza divenuta una nuova recluta nella biblioteca del Kant\u014d. Lei decide di entrare a far parte del corpo della difesa delle biblioteche dopo l'incontro con un membro di alto rango del corpo della difesa che la salv\u00f2 quando la censura stava prendendo un libro che lei desiderava da tempo. Dopo l'adesione, tuttavia, si rende conto che far parte del corpo della difesa richiede molto impegno. In diverse occasioni, Kasahara mostra di essere imprudente e immatura. Nonostante questi problemi, Kasahara viene arruolata nella Task Force, un gruppo di \u00e9lite di soldati che passano attraverso una formazione rigorosa al fine di preparasi alle operazioni difficili. Insieme a Kasahara, entra a far parte della Task Force un'altra nuova recluta di nome Hikaru Tezuka molto pi\u00f9 capace di Kasahara. Kasahara cercher\u00e0 sempre di migliorarsi e si trover\u00e0 in situazioni sempre pi\u00f9 difficili, tutto questo solo per salvare i libri che ha giurato di proteggere.\nMedia.\nLight novel.\n\"Toshokan sens\u014d\" \u00e8 iniziato come serie di light novel scritta da Hiro Arikawa, e disegnata da Sukumo Adabana. La serie \u00e8 composta da quattro volumi, e solo il primo \u00e8 intitolato \"Toshokan sens\u014d\"; i successivi volumi sono intitolati , e . I romanzi sono stati pubblicati dalla MediaWorks fra il 10 febbraio 2006 e il 10 novembre 2007. Il primo volume di uno spin-off della serie, intitolato \u00e8 stato pubblicato il 10 aprile 2008 dalla ASCII Media Works, a cui ne \u00e8 seguito un secondo pubblicato il 9 agosto 2008.\nManga.\nEsistono due adattamenti manga della serie. Il primo, intitolato , \u00e8 disegnato da Kiiro Yumi ed \u00e8 stato serializzato sulla rivista \"sh\u014djo\" \"LaLa\", edita da Hakusensha ,dal 24 settembre 2007 al 24 dicembre 2014. Il primo volume tank\u014dbon \u00e8 stato pubblicato il 5 aprile 2008; il quindicesimo ed ultimo volume il 5 giugno 2015.\nLa seconda serie, intitolata , \u00e8 disegnata da Yayoi Furudori \u00e8 stata pubblicata sulla rivista di manga \"sh\u014dnen\" \"Dengeki Daioh\", edita da ASCII Media Works, dal gennaio al giugno 2008. Il primo volume tank\u014dbon \u00e8 stato pubblicato il 27 giugno 2008.\nInternet radio show.\nUno show radiofonico su internet prodotto dalla Animate ha iniziato ad essere trasmesso il 10 aprile 2008 con il titolo . La prima puntata dello show, a cui \u00e8 stato aggiunto il sottotitolo \u00e8 stata condotta da Tomoaki Maeno e Tatsuhisa Suzuki che doppiano Atsushi D\u014dj\u014d e Hikaru Tezuka nell'anime; la seconda puntata, con il sottotitolo , \u00e8 stata condotta da Marina Inoue e Miyuki Sawashiro che doppiano Iku Kasahara e Asako Shibasaki nell'anime. Lo show \u00e8 stato poi pubblicato in due CD, il cui primo volume \u00e8 stato pubblicato il 6 agosto 2008, mentre il secondo il 26 dicembre 2008.\nAnime.\nLa realizzazione di una serie animata di \"Toshokan sens\u014d\" era stata annunciata dalla Production I.G attraverso la pubblicit\u00e0 MediaWorks. L'anime \u00e8 stato diretto da Takayuki Hamana e scritto da Takeshi Konuta. In Giappone \u00e8 andato in onda per dodici episodi fra l'11 aprile ed il 26 giugno 2008 nel blocco Noitamina di Fuji TV. La serie \u00e8 stata poi raccolta in cinque DVD fra il 6 agosto ed il 3 dicembre 2008. Nel terzo volume della raccolta era incluso uno speciale episodio OAV.\nLa sigla d'apertura \u00e8 ed \u00e8 scritta e cantata da Hitomi Takahashi e composta da Satoru Hirade sotto l'etichetta Sony Music Records. Il singolo della sigla d'apertura \u00e8 stato pubblicato il 4 giugno 2008 La sigla di chiusura \u00e8 \"Changes\" ed \u00e8 suonata e cantata dai Base Ball Bear mentre il testo \u00e8 stato scritto da Y\u016bsuke Koide sotto l'etichetta EMI Music Japan. Il singolo della sigla di chiusura \u00e8 uscito l'8 maggio 2008. La colonna sonora originale dell'anime \u00e8 stata resa disponibile il 25 giugno 2008.\nFilm.\nUn film d'animazione con lo stesso staff della serie televisiva intitolato \u00e8 stato distribuito nei cinema giapponesi il 16 giugno 2012.\nAccoglienza.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e \"Toshokan sens\u014d\" \u00e8 arrivato al decimo posto con 120 voti."}
{"id": "3294978", "revid": "125368554", "url": "https://it.wikipedia.org/wiki?curid=3294978", "title": "Aristione", "text": "Unitosi alle forze di Mitridate VI del Ponto contro i Romani, combatt\u00e9 contro il proconsole romano Lucio Cornelio Silla nella prima guerra mitridatica\nBiografia.\nPosidonio lo chiama \"Atenione\" e fa di lui un filosofo peripatetico, mentre altri, come Pausania, Appiano e Plutarco, lo chiamano \"Aristione\", e di lui Appiano sostiene fosse un epicureo; non c'\u00e8 una soluzione universalmente accettata a questa confusione, ma \u00e8 invece possibile vi siano stati due distinti tiranni che abbiano detenuto il potere ad Atene, in rapida successione durante la prima guerra mitridatica, le cui storie si fusero insieme.\n\"Atenione\" (o \"Aristione\"), era il figlio illegittimo di un filosofo peripatetico, detto anche Atenione, divenuto cittadino ateniese; si spos\u00f2 in giovane et\u00e0 e cominci\u00f2 al tempo stesso ad insegnare filosofia, ottenendo molto successo a Messene e Larissa. Tornato ad Atene con una considerevole fortuna, fu nominato ambasciatore per recarsi da Mitridate VI del Ponto, allora in guerra con Roma, e divenne uno dei suoi amici pi\u00f9 intimi e consigliere; le sue lettere inviate ad Atene, presentarono Mitridate come il salvatore della grecit\u00e0, tanto che gli Ateniesi cominciarono ad avere la speranza di allontanare per sempre la dominazione romana.\nSi racconta che nel corso dell'inverno dell'88/87 a.C. la flotta pontica, sotto la guida dell'ammiraglio Archelao, abbia invaso Delo (che si era ribellata ad Atene), uccidendo 20.000 dei suoi abitanti, molti dei quali erano Italici, ed abbia restituito tutte le sue roccaforti agli Ateniesi; in questo modo Mitridate sperava di ottenere l'alleanza degli Ateniesi, inviando loro anche il tesoro sacro dell'isola appena conquistata, 2.000 soldati circa e una delegazione, affidata proprio ad Aristione. Quest'ultimo, appena giunto, grazie all'aiuto militare del re del Ponto, divenne tiranno della citt\u00e0: sembra che il suo governo fosse estremamente crudele, tanto che Plutarco ne parla con orrore, ponendolo sullo stesso piano di Nabide e Catilina. Altri dicono che fu lui ad inviare Apellico di Teos, a saccheggiare il tesoro sacro di Delo, sebbene Appiano sostenga che ci\u00f2 sia avvenuto in precedenza, per volere del re del Ponto Mitridate (\"vedi sopra\").\nNel frattempo Silla sbarc\u00f2 in Grecia, e subito cinse d'assedio Atene e il Pireo, dove la difesa del porto era affidata al generale di Mitridate Archelao. Le sofferenze all'interno della citt\u00e0, dovute alla carestia, erano cos\u00ec terribili che ci furono episodi di cannibalismo; alla fine Atene fu presa d'assalto (1\u00ba marzo dell'86 a.C.):\nPoi Silla pose una serie di posti di guardia intorno all'Acropoli, costringendo in seguito lo stesso Aristione e le poche milizie a sua disposizione ad arrendersi per fame. Il generale romano, infine, stabil\u00ec la pena di morte per il tiranno greco (presso l'altare di Atena) e per tutti quelli che, avendone l'autorit\u00e0 o lo \"status\" di cittadino romano, si erano ribellati alle leggi provinciali romane, mentre perdon\u00f2 tutti loro a cui le leggi romane, in precedenza, non erano state applicate; chiese infine, come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli. Pausania attribuisce la malattia che uccise Silla ad una vendetta divina per questa empiet\u00e0."}
{"id": "3294982", "revid": "438678", "url": "https://it.wikipedia.org/wiki?curid=3294982", "title": "Fr\u00fchbu\u00df", "text": ""}
{"id": "3294984", "revid": "92636631", "url": "https://it.wikipedia.org/wiki?curid=3294984", "title": "Palazzo Barberio", "text": "Palazzo Barberio \u00e8 un edificio storico di San Giovanni in Fiore.\nPosto alle spalle della Chiesa Madre nel quartiere \"Coschino\", palazzo Barberio venne realizzato tra il 1772 e il 1783. La caratteristica principale dell'edificio \u00e8 quello di poggiarsi in maniera completamente asimmetrica, sulla stessa particella. Questa particolarit\u00e0 \u00e8 data da una nota storica, legata al periodo in cui il palazzo sub\u00ec conglomer\u00f2 a s\u00e9 negli anni '70, alcuni fabbricati di edilizia minuta di propriet\u00e0 della famiglia, posti dinanzi al palazzo e distrutti da un incendio. Il palazzo, che fino a quel periodo era edificato solo per met\u00e0 sulla propria particella, assunse la forma attuale. Il palazzo, di forma rettangolare, ha la particolarit\u00e0 di essere a forma di \"gradoni\" con met\u00e0 edificio posto in basso, e la restante met\u00e0, in posizione \"sopraelevata\". Questa particolarit\u00e0 ha reso l'edificio unico per tipologia costruttiva, con la formazione di un duplice edificio sovrapposto, con l'ultimo piano dell'area sopraelevata\" si affaccia lungo la falda inclinata dell'area posta \"a valle\". L'edificio si presenta a tre piani, con il portale posto a destra, sormontato da un arco a tutto sesto in granito silano, il primo piano presenta una fila di tre piccole finestre quadrate munite di inferriate, il secondo piano una fila di quattro finestre, mentre il terzo piano una fila di 4 balconcini. In cima al terzo piano, nel sottotetto, vi \u00e8 una fila di 4 oculi ovali."}
{"id": "3294994", "revid": "486946", "url": "https://it.wikipedia.org/wiki?curid=3294994", "title": "Toshokan Sensou", "text": ""}
{"id": "3295005", "revid": "287204", "url": "https://it.wikipedia.org/wiki?curid=3295005", "title": "Burkholderiaceae", "text": "I Burkholderiaceae sono una famiglia di batteri nell'ordine dei Burkholderiales."}
{"id": "3295009", "revid": "181699", "url": "https://it.wikipedia.org/wiki?curid=3295009", "title": "Costituzione della Repubblica di Serbia", "text": "La Costituzione della Repubblica di Serbia (\u0423\u0441\u0442\u0430\u0432\u0438 \u0421\u0440\u0431\u0438\u0458\u0435) \u00e8 la legge fondamentale della Serbia. L'attuale costituzione \u00e8 stata approvata nel referendum costituzionale del 2006, tenutosi dal 28 al 29 di ottobre. \u00c8 stata proclamata ufficialmente dal Parlamento della Serbia il giorno 8 novembre 2006, sostituendo la Costituzione del 1990.\nPrincipali disposizioni.\nNel preambolo, il Kosovo \u00e8 definito come una parte integrante della Serbia con una sostanziale autonomia, il primo articolo definisce poi la Serbia come stato del popolo serbo e di tutti i cittadini. Definisce anche la Serbia come stato indipendente per la prima volta dal 1918.\nNella costituzione sono garantiti i diritti umani, compresi i diritti delle minoranze e il divieto di pena di morte e la clonazione umana . Si concede anche una forma di autogoverno e di autonomia economica per la provincia di Vojvodina. Esso stabilisce il cirillico come alfabeto solo per uso ufficiale, mentre prevede disposizioni per l'uso delle lingue minoritarie a livello locale. Le principali differenze tra l'attuale costituzione e quella precedente del 1990 sono:\nKosovo.\nLa Costituzione definisce la Provincia autonoma di Kosovo e Metohija, come parte integrante della Serbia, ma con \"autonomia sostanziale\". Sotto il parere della Commissione di Venezia rispetto alla sostanziale autonomia del Kosovo, un esame della Costituzione rende chiaro che questa autonomia fondamentale non \u00e8 affatto garantita a livello costituzionale, la Costituzione delega quasi ogni aspetto importante di questa autonomia alla legislazione.\nLa lingua ufficiale.\nSecondo la costituzione la lingua serba \u00e8 l'unica lingua ufficiale, e l'alfabeto cirillico \u00e8 l'unico in uso ufficiale. Secondo la Costituzione del 1990 la lingua ufficiale era il serbo-croato, e sia l'alfabeto cirillico che il latino erano in uso ufficiale.\nCostituzioni precedenti.\nI Serbi hanno una lunga tradizione costituzionale. La prima costituzione serba: il \u201c St. Sava Nomocanone\u201d (serbo: Zakonopravilo), era stata emanata da San Sava nel 1219. il Nomocanone era un codice di diritto civile, basato sul diritto romano e sul diritto canonico, il suo scopo fondamentale era quello di organizzare il funzionamento del regno e della chiesa serba. Successivamente fu emanato il \u201cCodice Dusan\u201d (serbo: zakonik Du\u0161anov) nel 1349 dallo zar Du\u0161an. Il Codice \u00e8 basato sul diritto romano-bizantino. Le costituzioni successive sono state emanate durante il principato serbo e il Regno serbo negli anni 1835, 1838, 1869, 1888, 1901 e 1903, durante la Repubblica Socialista di Serbia nel 1947, 1963 e 1974 e durante la Repubblica di Serbia nel 1990."}
{"id": "3295012", "revid": "466539", "url": "https://it.wikipedia.org/wiki?curid=3295012", "title": "Screen Actors Guild Awards 2003", "text": "La nona cerimonia del Premio SAG si \u00e8 svolta il 9 marzo 2003."}
{"id": "3295013", "revid": "1149807", "url": "https://it.wikipedia.org/wiki?curid=3295013", "title": "Library War", "text": ""}
{"id": "3295015", "revid": "287204", "url": "https://it.wikipedia.org/wiki?curid=3295015", "title": "Palazzo Caligiuri", "text": "Palazzo Caligiuri \u00e8 un edificio storico di San Giovanni in Fiore.\nIl palazzo venne edificato nella seconda met\u00e0 del XVIII secolo su \u201cTimpone San Biagio\u201d (un colle della citt\u00e0) dove sorgeva l'antica chiesa di San Biagio, demolita negli anni 1930. Questo edificio \u00e8 stato realizzato lungo un crinale molto scosceso e la sagomatura dell'edificio segue per gradoni l'orografia del colle, cos\u00ec come \u00e8 per Palazzo De Marco. Certamente il colle, \u201csuddiviso\u201d con un altro palazzo storico, Palazzo Barberio, ha contribuito non poco all'architettura del palazzo. Vi sono 5 ingressi, posti lungo tutta la facciata, mentre l'ingresso principale \u00e8 stato realizzato nel corpo centrale dell'edificio. Nella parte pi\u00f9 in basso l'edificio ospitava quasi sicuramente i depositi, mentre la parte pi\u00f9 in alto, terminante sul colle, \u00e8 caratterizzata da una duplice e differente volumetria, rispondente a due distinte altezze dell'edificio. Il palazzo non presenta particolari ornamenti architettonici mentre segue uno schema preciso con sole finestre al primo piano e balconcini al secondo."}
{"id": "3295018", "revid": "1305772", "url": "https://it.wikipedia.org/wiki?curid=3295018", "title": "ATP San Paolo 1987 - Singolare", "text": "Il singolare del torneo di tennis ATP San Paolo 1987, facente parte della categoria Grand Prix, ha avuto come vincitore Jaime Yzaga che ha battuto in finale Luiz Mattar 6-2, 4-6, 6-2."}
{"id": "3295021", "revid": "104458", "url": "https://it.wikipedia.org/wiki?curid=3295021", "title": "Kuonisbergli", "text": ""}
{"id": "3295022", "revid": "767487", "url": "https://it.wikipedia.org/wiki?curid=3295022", "title": "Pedra Furada", "text": "Pedra Furada \u00e8 un sito archeologico preistorico ricavato in un riparo sotto roccia nelle arenarie Siluro-devoniane dello Stato del Piau\u00ed, Nordeste del Brasile, in quello che ora \u00e8 il Parco nazionale della Serra da Capivara dove, dal 1974 furono scoperti oltre 1.200 siti dall'\u00e9quipe dell'archeologa brasiliana Ni\u00e8de Guidon. Nel sito della Pedra Furada vi sono oltre 900 pitture rupestri risalenti datate tra 11.000 e 5.000 anni fa. Lo scavo \u00e8 stato condotto da Ni\u00e9de Guidon (1978-1987), per il 35% della superficie, e da Fabio Parenti (1987-1988) per la porzione rimanente. Un piccolo blocco-testimone rimane a disposizione degli studiosi. La sequenza stratigrafica \u00e8 spessa 5,5\u00a0m ed \u00e8 composta di sedimenti sabbiosi e ghiaie derivanti dallo smantellamento del tetto del riparo. Le 54 datazioni radiocarboniche sono comprese tra 60.000 (limite del metodo) e 5.000 anni da oggi.\nIl riempimento contiene 158 tra focolari e strutture archeologiche, di cui 87 negli strati del Pleistocene finale. Le industrie litiche sono ricavate da ciottoli di quarzo presenti in loco e da blocchetti di selce provenienti dai vicini affioramenti carbonatici. L'origine antropica delle industrie degli strati pleistocenici \u00e8 oggetto di controversia ed \u00e8 contestata da molti archeologi, perlopi\u00f9 statunitensi.\nA causa della forte acidit\u00e0 del sedimento, ricco di silice, non si sono conservati resti organici pi\u00f9 antichi di 6.000 anni, ci\u00f2 che rende impossibile conoscere le faune accompagnanti i reperti archeologici. Sono stati tuttavia datati e studiati molti coproliti umani, che hanno fornito utili indicazioni sulla paleobotanica della zona nell'Olocene medio.\nLa controversia principale riguarda l'origine antropica dei manufatti e dei focolari dei livelli pleistocenici.\nLa monografia che descrive dettagliatamente il sito, la sua geologia, i manufatti e le strutture rinvenute \u00e8 un libro di Fabio Parenti, cui si rimanda per approfondimenti.\nIl sito della Pedra Furada, con le sue datazioni molto antiche, \u00e8 uno dei giacimenti pi\u00f9 discussi della preistoria mondiale anche perch\u00e9 obbliga a una radicale revisione del modello \"Clovis first\" relativo al popolamento delle Americhe, secondo il quale si postula che i primi gruppi a giungere nel nuovo mondo furono i portatori delle industrie a cuspidi bifacciali dette di Clovis, non pi\u00f9 vecchie del 13000 anni fa."}
{"id": "3295024", "revid": "1793900", "url": "https://it.wikipedia.org/wiki?curid=3295024", "title": "Fiume Sacramento", "text": ""}
{"id": "3295030", "revid": "112153996", "url": "https://it.wikipedia.org/wiki?curid=3295030", "title": "Palazzo De Luca", "text": "Palazzo De Luca \u00e8 un edificio storico di San Giovanni in Fiore.\nIl palazzo fu realizzato nella seconda met\u00e0 XVIII secolo. La famiglia De Luca, che nella seconda met\u00e0 del XVII secolo era dedita principalmente all'allevamento di pascolo bovino e alla pastorizia, riusc\u00ec nel tempo a costituire un ricco patrimonio che le permise di introdursi nei ceti maggiori della societ\u00e0 sangiovannese. Il palazzo, che sorge lungo via Fratelli Bandiera, sul colle di via Florens, \u00e8 il risultato di una composizione volumetrica fatta da tre volumi diversi. Due di questi volumi di forma rettangolare incastonati fra di essi, hanno composto il piccolo cortiletto posto davanti all'ingresso. L'assemblaggio fra due edifici realizzati in epoche diverse \u00e8 confermata dai materiali (mensole) e finestre che l'edificio contiene nel proprio interno. Il palazzo \u00e8 a tre piani. Il prospetto che da lungo via Fratelli Bandiera, \u00e8 caratterizzato da uno schema rigido e preciso di finestre solo al primo piano, e una serie di balconcini al secondo e al terzo piano, mentre non sono presenti terrazzi come in altri palazzi."}
{"id": "3295034", "revid": "339392", "url": "https://it.wikipedia.org/wiki?curid=3295034", "title": "Egg rolling", "text": ""}
{"id": "3295036", "revid": "174925", "url": "https://it.wikipedia.org/wiki?curid=3295036", "title": "Teorema di Poincar\u00e9-Bendixson", "text": "In matematica, il teorema di Poincar\u00e9-Bendixson permette di determinare il comportamento a lungo termine dell'orbita di un sistema dinamico planare continuo.\nTeorema.\nSi consideri un sistema dinamico planare continuo e un insieme positivamente invariante e compatto formula_1 per il flusso formula_2. Sia formula_3, allora se formula_1 non contiene punti fissi, l'insieme limite di formula_5 \u00e8 un'orbita periodica del sistema. \nUna prima versione del teorema fu originariamente concepita da Henri Poincar\u00e9, sebbene mancante di una dimostrazione completa. Ivar Otto Bendixson diede una dimostrazione completa del teorema nel 1901.\nTeorema esteso.\nSe una regione I di uno spazio n-dimensionale \u00e8 positivamente invariante, allora le traiettorie devono convergere in uno dei possibili insiemi limite del sistema: punti fissi, cicli limite, attrattori strani, orbite toroidali conservative e orbite toroidali conservative quasi periodiche.."}
{"id": "3295041", "revid": "287204", "url": "https://it.wikipedia.org/wiki?curid=3295041", "title": "Palazzo Oliverio", "text": "Palazzo Oliverio \u00e8 un edificio storico di San Giovanni in Fiore.\nAntico palazzo posto alle spalle del pi\u00f9 celebre Palazzo Lopez, nel quartiere \"Pilla-Scigatu\", fu realizzato nella prima met\u00e0 del XIX secolo (lo si trova nella planimetria catastale del 1873). \u00c8 un grande edificio, e come per altri palazzi (Benincasa e De Luca), ha una forma strutturale derivante da successivi ampliamenti ed inglobamenti di altri edifici lungo via Greppi. Originariamenta aveva una planimetria con forma ad \"U\", con una piccola corte interna aperta all'esterno, poi in parte coperta da una sovrastruttura realizzata al di sopra dell'ingresso principale. Architettonicamente si presenta con un prospetto semplice e lineare, privo di elementi decorativi, mentre il portale con arco a tutto sesto, in granito locale, \u00e8 opera dei maestri scalpellini del luogo, cos\u00ec come caratteristico \u00e8 il collegamento del Palazzo, tramite un \"vaglio\", con un edificio posto sotto di esso."}
{"id": "3295042", "revid": "15756", "url": "https://it.wikipedia.org/wiki?curid=3295042", "title": "Morto stecchito", "text": "Morto stecchito (\"Dead as a Doornail\") \u00e8 il quinto romanzo del \"Ciclo di Sookie Stackhouse\", saga letteraria scritta da Charlaine Harris.\nPubblicato negli Stati Uniti il 3 maggio 2005, \u00e8 stato pubblicato in Italia dalla Delos Books il 15 settembre 2009, all'interno nella collana \"Odissea Vampiri\".\nTrama.\nDurante la prima luna piena, Jason, dopo essere stato morso dalla pantera mannara Felton Norris (in \"Morto per il mondo\"), si trasforma e Sookie \u00e8 preoccupata per come il fratello possa gestire la sua nuova natura. Calvin Norris, leader delle pantere mannare di Hotshot, veglia su di lui, aiutandolo, finch\u00e9 Jason finisce per amare la sua nuova natura, trasformandosi in mezzo uomo e mezza pantera. Dopo che alcuni mutaforma rimangono vittime di un misterioso cecchino, anche Sam viene ferito ad una gamba. Convalescente e impossibilitato nel gestire il suo locale, Sam chiede all'amica Sookie di recarsi al Fangtasia per chiedere a Eric un barista in prestito. Eric invia loro il barista Charles Twining, un affascinante vampiro inglese. Calvin Norris viene a sua volta colpito e gravemente ferito dal misterioso cecchino: intuendo che tutti i mutaforma della zona sono in pericolo, Norris inizia a sospettare che il cecchino possa essere Jason, basandosi sulla teoria che il fratello di Sookie possa covare una rabbia interiore per essere stato trasformato in una creatura soprannaturale. Prima che il fratello possa essere vittima delle ritorsioni delle pantere mannare, Sookie deve rintracciare al pi\u00f9 presto il vero tiratore.\nNel frattempo il colonnello John Flood, capo del branco del Dente Lungo di Shreveport, muore, per questo il branco ha bisogno di un nuovo leader. Il padre di Alcide si propone come candidato, sfidando il rivale Patrick Furnan. Alcide contatta Sookie per aiutare il padre e leggere nella mente degli altri membri del branco. Mentre sta lavorando, Sookie scopre che il suo ex Bill si sta frequentando con l'agente immobiliare Selah Pumphrey, dimostrandosi un po' gelosa.\nQualcuna d\u00e0 fuoco alla casa di Sookie, che si salva miracolosamente dopo essere stata avvisata dalla sua fata madrina Claudine. Davanti a casa viene trovato il cadavere di un uomo, ucciso da Charles Twining per difendere l'amica Sookie, sporco di benzina e con una tessera della Compagnia del Sole nel portafoglio, per questo la polizia deduce che l'uomo sia il responsabile dell'incedio. Mentre la sua casa verr\u00e0 sistemata, Sookie si trasferisce in una casa provvisoria, donatagli da Sam.\nMentre sta uscendo dalla biblioteca della citt\u00e0, Sookie viene raggiunta da un proiettile, che la ferisce ad un braccio, presumibilmente perch\u00e9 viene associata ai mutaforma. Le indagini balistiche dicono che il proiettile che l'ha colpita \u00e8 uguale a quelli degli altri attentati ai mutaforma, ad eccezione di quello di Sam. Mentre sta indagando per risalire all'assassino, Sookie si trova in un vicolo in compagnia di Sam sotto le sembianze di cane, quando viene avvicinata da Sweetie Des Arts, la cuoca del Merlotte's, che le punta una pistola. Sweetie le dice di essere la responsabile degli attentati ai danni dei mutaforma e di aver agitato guidata dalla vendetta, dopo essere che in passato era stata morsa e quindi destinata a trasformarsi parzialmente. Sweetie spara a Sookie ma il proiettile viene intercettato da Dawson, un lupo mannaro inviato da Calvin Norris per proteggere Sookie ed in seguito Sweetie viene uccisa grazie al provvidenziale arrivo del detective Andy Bellefleur. Pensando che tutto si sia risolto, Sookie torna al lavoro quando viene raggiunta dal vampiro Bubba per avvisarla che Eric ha tentato pi\u00f9 volte di mettersi in contatto con lei. Dalle parole di Bubba, Sookie intuisce che l'assassino \u00e8 ancora in circolazione, subito dopo viene assalita da Charles Twining e si scopre che \u00e8 stato inviato dal potente vampiro Hot Rain, per vendicare la morte della sua progenie Longshadow, ucciso da Eric in passato (in \"Finch\u00e9 non cala il buio\"). Hot Rain ha ritenuto che la punizione per Eric era colpire qualcuno a cui lui fosse caro, ovvero Sookie. Twining \u00e8 colui che ha sparato a Sam, anche il proiettile era destinato a Sookie, che ha dato fuoco alla casa di Sookie, incolpando un innocente del crimine.\nIn sottotrama, l'amica di Sookie, Tara, viene scambiata come merce di scambio dal Franklin Mott allo spaventoso vampiro Mickey, come saldo per un debito di gioco. Mentre Tara \u00e8 in balia di Mickey, Sookie chiede a Eric di aiutarla a liberare l'amica, in cambio Eric vuole sapere cosa \u00e8 successo nel periodo in cui era privo di memoria. Sookie gli racconta dei momenti passionali che hanno vissuto e come hanno ucciso e fatto sparire il corpo di Debbie Pelt. Dopo una lotta, in cui Mickey tenta di uccidere Sookie e Eric rimane ferito, lo spaventoso vampiro viene cacciato ed Eric telefona al suo creatore per incaricarlo di punirlo.\nInfine \u00e8 in corso la competizione per dichiarare il nuovo capo branco del Dente Lungo, suddivisa in varie prove per testare la forza dei due lupi mannari in sfida. Leggendo i pensieri dei presenti, Sookie scopre che Patrick Furnan sta barando, per questo lo dichiara a tutti. Come punizione viene deciso che la prova finale sar\u00e0 all'ultimo sangue, dove solo uno sopravviver\u00e0. Patrick vince la sfida ed uccide Jackson Herveaux, sotto gli occhi del figlio Alcide."}
{"id": "3295048", "revid": "287204", "url": "https://it.wikipedia.org/wiki?curid=3295048", "title": "Diocesi di Saintes", "text": "La diocesi di Saintes (in latino: \"Dioecesis Sanctonensis seu Xanctonensis\") \u00e8 una sede soppressa della Chiesa cattolica.\nTerritorio.\nLa diocesi comprendeva la storica regione del Saintonge. Era delimitata a nord dalle diocesi di La Rochelle e di Poitiers, a est da quelle di Angoul\u00eame e di P\u00e9rigueux, a sud dall'arcidiocesi di Bordeaux e ad ovest dall'oceano Atlantico.\nSede vescovile era la citt\u00e0 di Saintes, nell'odierno dipartimento della Charente Marittima, dove fungeva da cattedrale la chiesa di San Pietro.\nAlla vigilia della rivoluzione la diocesi comprendeva 550 parrocchie ripartite in 24 arcipreture.\nStoria.\nLa diocesi di \"Mediolanum Santonum\" \u00e8 attestata a partire dal IV secolo, suffraganea dell'arcidiocesi di Bordeaux, sede metropolitana della provincia romana dell'Aquitania seconda. Secondo la tradizione, primo vescovo e patrono della diocesi \u00e8 stato sant'Eutropio, il cui culto \u00e8 attestato a partire gi\u00e0 dal VI secolo.\nLa prima cattedrale fu eretta durante l'episcopato di Palladio sul finire del VI secolo. Fu distrutta da un incendio nell'XI secolo, per cui il vescovo Pierre de Confolent (prima met\u00e0 del XII secolo) fece progettare un nuovo edificio. All'inizio del XV secolo la cattedrale era in rovina, tanto che un uomo mor\u00ec in seguito alla caduta delle volte; il vescovo Guy de Rochechouart intraprese allora la ricostruzione dell'edificio, che era ancora da terminare nel 1472, quando Luigi XI visit\u00f2 Saintes.\nA Saintes furono celebrati diversi concili provinciali. Il primo venne indetto dall'arcivescovo di Bordeaux Leonzio nel 562 (o 563) per deporre il vescovo Emerio che era stato ordinato vescovo in contrasto con i canoni della Chiesa e per eleggere al suo posto Eraclio. Ma secondo Gregorio di Tours, il re Cariberto, succeduto a Clotario I, mantenne in carica Emerio. Gli altri concili furono celebrati nel 579, 1075, 1080, 1083, 1088, 1096, 1280, 1282 e 1296.\nNel 1648 Saintes cedette i territori settentrionali dell'isola di R\u00e9, dell'Aunis e de La Rochelle alla diocesi di Maillezais, che contestualmente assunse il nome di diocesi di La Rochelle.\nNel 1792 il vescovo Pierre-Louis de La Rochefoucauld fu martirizzato nella prigione dell\"'H\u00f4tel des Carmes\" per non aver voluto accettare la costituzione civile del clero; fu beatificato il 17 ottobre 1926.\nLa diocesi fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio incorporato in quello delle diocesi di Angoul\u00eame, di La Rochelle e di Poitiers.\nDal 22 gennaio 1852 ai vescovi di La Rochelle \u00e8 concesso di aggiungere al proprio titolo quello di vescovi di Saintes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "3295050", "revid": "287204", "url": "https://it.wikipedia.org/wiki?curid=3295050", "title": "Chuenisbargli", "text": ""}
{"id": "3295052", "revid": "104458", "url": "https://it.wikipedia.org/wiki?curid=3295052", "title": "Chuenisbaergli", "text": ""}
{"id": "3295055", "revid": "1305772", "url": "https://it.wikipedia.org/wiki?curid=3295055", "title": "Frankfurt Grand Prix 1987 - Singolare", "text": "Il singolare del torneo di tennis Frankfurt Grand Prix 1987, facente parte della categoria Grand Prix, ha avuto come vincitore Tim Mayotte che ha battuto in finale Andr\u00e9s G\u00f3mez 7-6, 6-4."}
{"id": "3295062", "revid": "889336", "url": "https://it.wikipedia.org/wiki?curid=3295062", "title": "Torre ARAG", "text": "La torre ARAG (anche \"ARAG Tower\" o \"ARAG Turm\") \u00e8 un grattacielo che ospita gli uffici del quartier generale della compagnia di assicurazioni ARAG; l'edificio sorge a M\u00f6rsenbroich, un distretto (\"Stadtbezirk\") della citt\u00e0 di D\u00fcsseldorf.\nIl progetto \u00e8 stato curato in collaborazione dagli studi di architettura Foster and Partners e Rhode Kellermann Wawrowsky; la realizzazione dell'opera ed il project management sono stati affidati alla Hochtief AG. La costruzione \u00e8 avvenuta tra il 1998 ed il 2001 con un costo finale di 46 milioni di euro.\nCon 125 metri di altezza la torre \u00e8 il pi\u00f9 alto edificio abitabile di D\u00fcsseldorf, secondo considerando la torre di comunicazione Rheinturm, struttura non abitabile."}
{"id": "3295072", "revid": "1442080", "url": "https://it.wikipedia.org/wiki?curid=3295072", "title": "Wembley Championship 1987 - Singolare", "text": "Il singolare del torneo di tennis Wembley Championship 1987, facente parte della categoria Grand Prix, ha avuto come vincitore Ivan Lendl che ha battuto in finale Anders J\u00e4rryd 6-3, 6-2, 7-5."}
{"id": "3295082", "revid": "1305772", "url": "https://it.wikipedia.org/wiki?curid=3295082", "title": "De Angeli", "text": "De Angeli pu\u00f2 riferirsi a:"}
{"id": "3295083", "revid": "329581", "url": "https://it.wikipedia.org/wiki?curid=3295083", "title": "Baitokaik\u00e9", "text": ""}
{"id": "3295086", "revid": "110157", "url": "https://it.wikipedia.org/wiki?curid=3295086", "title": "Bocchetta dell'Orsaro", "text": "La Bocchetta dell'Orsaro \u00e8 una montagna dell'Appennino Tosco-Emiliano alta 1.724 metri sul livello del mare, al confine tra Emilia e Toscana, tra i comuni di Corniglio, in provincia di Parma, e di Pontremoli, in provincia di Massa-Carrara, in Lunigiana. Sul lato parmense, il versante \u00e8 ubicato nel territorio del Parco Nazionale dell'Appennino Tosco-Emiliano.\nLa montagna e i percorsi.\nSorella minore del Monte Orsaro (1.831\u00a0m), con il quale costituisce un unico complesso montagnoso, la \"Bocchetta dell'Orsaro\", \u00e8 visibile da Pontremoli e da larga parte della Lunigiana. Il vicino Monte Braiola (1.821\u00a0m) \u00e8 parte dello stesso gruppo montagnoso, nel complesso di notevole impatto paesaggistico, soprattutto provenendo da La Spezia."}
{"id": "3295090", "revid": "486946", "url": "https://it.wikipedia.org/wiki?curid=3295090", "title": "Crescentianae", "text": ""}
{"id": "3295095", "revid": "1442080", "url": "https://it.wikipedia.org/wiki?curid=3295095", "title": "South African Open 1987 - Singolare", "text": "Il singolare del torneo di tennis South African Open 1987, facente parte della categoria Grand Prix, ha avuto come vincitore Pat Cash che ha battuto in finale Brad Gilbert 7\u20136, 4\u20136, 2\u20136, 6\u20130, 6\u20131."}
{"id": "3295099", "revid": "287204", "url": "https://it.wikipedia.org/wiki?curid=3295099", "title": "Limekilns", "text": "Limekilns, \u00e8 un villaggio del Fife, Scozia, Regno Unito, situato sulla spiaggia del Firth of Forth e risalente al XIV secolo.\nL'edificio pi\u00f9 antico \u00e8 il \"King's Cellar\", documentato fin dal 1362, attualmente usato come loggia massonica.\nLimekilns \u00e8 stato nel passato un villaggio di pescatori, ma ora \u00e8 un sito dormitorio per i pendolari che lavorano presso i maggiori centri vicini. \nPer la felice posizione ambientalistica ha conosciuto un certo sviluppo edilizio che l'ha reso un'attrattiva area residenziale."}
{"id": "3295104", "revid": "1005847", "url": "https://it.wikipedia.org/wiki?curid=3295104", "title": "Monte Braiola", "text": "Il monte Braiola \u00e8 una montagna dell'Appennino Tosco-Emiliano alta 1.821 metri sul livello del mare, situata all'esatta intersezione tra i confini di Emilia e Toscana, nonch\u00e9 dei comuni di Corniglio, in provincia di Parma, e di Pontremoli e Filattiera, in provincia di Massa-Carrara, in Lunigiana. Essa \u00e8 situata nell'ambito del territorio del Parco Nazionale dell'Appennino Tosco-Emiliano.\nLa Montagna.\nLa cima del monte Braiola \u00e8 situata in una conca dell'Appennino che comprende a brevissima distanza, da nord-ovest a sud-est, il monte Fosco (1.683\u00a0m), il monte Orsaro (1.831\u00a0m), la Bocchetta dell'Orsaro (1.724\u00a0m), il monte Marmagna (1.852\u00a0m) e il monte Aquila (1.780\u00a0m).\nLa Geografia.\nIl monte Braiola domina sul versante lunigianese sia la valle Cravarla, da cui nasce il torrente Caprio, sia i prati di Logarghena, sia ancora la verde valle tra il monte Cassera (1.204\u00a0m) e il monte di Logarghena (1.277\u00a0m).\nIl versante parmense, pi\u00f9 percorribile e piano, si caratterizza per la presenza del lago Santo da cui nasce il torrente Parma del lago Santo che, superarata localit\u00e0 Lagdei, si unisce, nei pressi del borgo di Sesta inferiore (frazione di Corniglio), con il ramo principale dello stesso torrente Parma proveniente da i Lagoni."}
{"id": "3295106", "revid": "76963", "url": "https://it.wikipedia.org/wiki?curid=3295106", "title": "Kimberley Davies", "text": "Biografia.\nOriginaria dello stato di Victoria, \u00e8 conosciuta per aver recitato fra il 1993 ed il 1996 nel ruolo di Annalise Hartman nella soap televisiva australiana \"Neighbours\". Nel 2005 ha partecipato alla trasmissione commemorativa del ventesimo anniversario della fortunata serie.\nDopo il debutto nella serie televisiva australiana \"Just Kidding!\", Davies si \u00e8 trasferita negli Stati Uniti dove ha lavorato nel cinema ed in televisione, fra l'altro nel ruolo di Laura Sinclair nella soap opera \"Pacific Palisades\" e nei film\"Psycho Beach Party\", \"The Next Best Thing\", \"The Shrink Is In\", \"Made - Due imbroglioni a New York\" e \"South Pacific\".\nSempre in televisione \u00e8 stata fra gli interpreti \"guest star\" nelle serie televisive \"Friends\" (2004, come Adrienne Turnere), \"Ally McBeal\" e \"Profiler - Intuizioni mortali\" (2000).\nInsieme ad Antonio Sab\u00e0to Jr. \u00e8 apparsa, nel 2002, nel film tv \"Fuori tempo massimo\" (\"Seconds to Spare\").\nNel maggio 2005 \u00e8 apparsa nel \"reality show\" australiano \"Celebrity Circus\" e nel novembre dello stesso anno nella quinta stagione del \"reality\" britannico \"I'm a Celebrity... Get Me Out of Here!\", lasciando per\u00f2 a met\u00e0 della programmazione per una lesione rimediata ad una spalla.\nNel 2007, Davies \u00e8 stata fra i partecipanti dello spettacolo televisivo australiano \"Dancing with the Stars\" (\"format televisivo\" di \"Ballando con le stelle\").\nHa poi dato voce ad \"Alura McCall\" nel videogame su James Bond \"\".\nNel 2009 ha partecipato come ospite al \"comedy game\" australiano \"Talkin' 'bout your Generation's Christmas Special\".\n\u00c8 sposata all'ex modello Jason Harvey ed ha tre figli.\nVita personale.\nDavies \u00e8 di origine scozzese, Dal 1997 \u00e8 sposata all'ex modello Jason Harvey (fratello di presentatore televisivo Nathan Harvey) ed ha tre figli, Isabella (2002), Joshua (2004) e un altro figlio nato nel 2009."}
{"id": "3295107", "revid": "110157", "url": "https://it.wikipedia.org/wiki?curid=3295107", "title": "Pifilca", "text": "La pifilca (in lingua mapudungun \"onomatopea del suono\") \u00e8 un tipo di flauto simile a un fischietto, tipico del popolo Mapuche e diffuso in Patagonia, in particolare nelle province argentine di Rio Negro e Neuqu\u00e9n.\nDescrizione.\n\u00c8 un classico aerofono, simile a un flauto, con corpo longitudinale ed apertura verticale obbligata, con un tubo con (a differenza degli altri flauti) una sola perforazione, all'incirca al centro di esso.\nProdotto in legno di latifoglie, \u00e8 lungo tra i trenta ed i quaranta centimetri, ed \u00e8 privo di un orifizio da serrare con la bocca. Il fiato va applicato circa alla met\u00e0 dello strumento, e si ottiene un caratteristico rimbombo cupo. Siccome la pifilca emette un solo suono, \u00e8 molto utilizzato, anzich\u00e9 in melodie singole, come da accompagnamento o come da sottofondo per il ritmo."}
{"id": "3295111", "revid": "1005847", "url": "https://it.wikipedia.org/wiki?curid=3295111", "title": "Monte Fosco", "text": "Il monte Fosco \u00e8 una montagna dell'Appennino Tosco-Emiliano alta 1.683 metri sul livello del mare, situata al confine tra Emilia e Toscana, tra i comuni di Corniglio, in provincia di Parma, e di Pontremoli, in provincia di Massa-Carrara, in Lunigiana. Il lato parmense \u00e8 situato nell'ambito del territorio del parco nazionale dell'Appennino Tosco-Emiliano.\nLa montagna.\nProvenendo da sud il monte Fosco \u00e8 oscurato dal complesso del Monte Orsaro (1.831\u00a0m), nettamente pi\u00f9 elevato e visibile, e nonostante questo punto di riferimento per individuare varie montagne ubicate intorno ad esso.\nDa nord invece la montagna perde visibilit\u00e0 per la particolare conformazione di tutto il crinale, risultando visibile dal Passo di Cirone (1.255\u00a0m).\nI percorsi.\nIl monte Fosco svetta sui Ronchi di Luciano a 1.476\u00a0m, luogo intermedio nel cammino verso i Lagdei.\nSul lato lunigianese \u00e8 visibile tutta la Valdantena (il cui nome si dice nasconda l'antica presenza del Sommo Vate) e l'alto percorso del fiume Magra che ha i propri natali dal monte Borgognone (1.401\u00a0m)."}
{"id": "3295114", "revid": "1442080", "url": "https://it.wikipedia.org/wiki?curid=3295114", "title": "ATP Itaparica 1987 - Singolare", "text": "Il singolare del torneo di tennis ATP Itaparica 1987, facente parte della categoria Grand Prix, ha avuto come vincitore Andre Agassi che ha battuto in finale Luiz Mattar 7-6, 6-2."}
{"id": "3295118", "revid": "76963", "url": "https://it.wikipedia.org/wiki?curid=3295118", "title": "Ellen Wong", "text": "Biografia.\nInizia a lavorare in diverse produzioni televisive all'et\u00e0 di 14 anni. In seguito studia alla Ryerson University e nel 2005 prende parte alla serie televisiva \"Alla corte di Alice\", seguita l'anno successivo da \"Runaway - In fuga\". Appare in seguito nella serie televisiva \"National Museum - Scuola di avventura\". Studia inoltre taekwondo, arte marziale che l'aiuter\u00e0 nel ruolo di Knives Chau in \"Scott Pilgrim vs. the World\"."}
{"id": "3295122", "revid": "155634", "url": "https://it.wikipedia.org/wiki?curid=3295122", "title": "Nabisco Masters 1987 - Doppio", "text": "Il doppio del torneo di tennis Nabisco Masters 1987, facente parte della categoria Grand Prix, ha avuto come vincitori Tom\u00e1\u0161 \u0160m\u00edd e Miloslav Me\u010d\u00ed\u0159 che hanno battuto in finale 6\u20134, 7\u20135, 6\u20137, 6\u20133 Ken Flach e Robert Seguso."}
{"id": "3295124", "revid": "1005847", "url": "https://it.wikipedia.org/wiki?curid=3295124", "title": "Tecchio dei Merli", "text": "Il Tecchio dei Merli \u00e8 una montagna dell'Appennino Tosco-Emiliano alta 1.644 metri sul livello del mare, situata in prossimit\u00e0 del confine tra Emilia e Toscana, con la vetta interamente nel territorio del comune di Bagnone, in provincia di Massa-Carrara, in Lunigiana, nell'ambito del territorio del Parco Nazionale dell'Appennino Tosco-Emiliano. Il complesso montagnoso \u00e8 per\u00f2 spartito tra i comuni di Bagnone e di Licciana Nardi, dal lato da cui si dirama la valle di Apella.\nL'origine del nome.\nIl nome del monte deriva da un termine dialettale, intraducibile letteralmente in italiano.\nLa \"Tedtia\" o \"techia\" \u00e8 parola femminile singolare che identifica un unico massiccio pietroso o un pietrone che si differenzia per le sue dimensioni da quelli circostanti. \nIl Tecchio dei Merli (tradotto in dialetto al maschile, \"al Tedtj di Merli\") \u00e8 un massiccio roccioso ben visibile dal Monte Bragalata (1.835\u00a0m), dal Monte Losanna (1.840\u00a0m), dal Monte Sillara (1.861\u00a0m), ma anche dal Monte Paitino (1.815\u00a0m) e dal Monte Matto (1.837\u00a0m).\nDeve la sua denominazione alla presenza del merlo, in grosso numero, sebbene non difetti la presenza del falco e della poiana. Non \u00e8 raro ammirare la montagna insieme alla visuale di passeriformi in volo, quasi a dominio della cima a loro dedicata.\nLa montagna e i percorsi.\nIl \"Tecchio dei Merli\" \u00e8 circondato da boschi di faggi e raggiungibile sia dalla valle di Jera, sia da quella di Compione, di cui rappresenta il naturale spartiacque. Al suo fianco, sono visibili due cime minori, il \"Monte Santa Maria\" (1.603\u00a0m) e \"Cima La Barca\" (1.516\u00a0m), entrambe visibili da Jera e da larga parte del comune di Bagnone."}
{"id": "3295126", "revid": "339392", "url": "https://it.wikipedia.org/wiki?curid=3295126", "title": "Comuni siciliani", "text": ""}
{"id": "3295138", "revid": "125297156", "url": "https://it.wikipedia.org/wiki?curid=3295138", "title": "Monte Losanna", "text": "Il Monte Losanna \u00e8 una montagna dell'Appennino Tosco-Emiliano alta 1.856 metri sul livello del mare , situata al confine tra Emilia e Toscana, tra i comuni di Monchio delle Corti, in provincia di Parma, e di Bagnone, in provincia di Massa-Carrara, in Lunigiana, situata nell'ambito del territorio del Parco Nazionale dell'Appennino Tosco-Emiliano.\nLa montagna e i percorsi.\nIl \"monte Losanna\" si trova in una posizione mediana tra il Monte Sillara (1.861\u00a0m) e il Monte Bragalata (1.835\u00a0m). Tutta la dorsale appenninica in questione offre uno scenario unico, sia dal lato sud dove lo sguardo pu\u00f2 svariare nelle giornate terse dal golfo de La Spezia alle monumentali Alpi Apuane, sia dal lato nord dove numerosi sono i laghi naturali e artificiali.\nI montanari che lass\u00f9 vissero hanno ribattezzato con il nome di Losanna (detto nel dialetto della Lunigiana \"an Losana\") tutto il lato della montagna che salendo dalla valle del Bagnone (torrente), provenienti da Jera attraverso localit\u00e0 \"Tornini\", permette di valicare il crinale al \"passo di Compione\" (1.794\u00a0m) dal quale si raggiunge agevolmente il \"monte Losanna\", ammirando i \"laghi di Compione\" e i \"laghi di Sillara\". Dallo stesso passo \u00e8 possibile raggiungere le frazioni di \"Trefiumi\" e \"Valditacca\" in quel di Parma.\nDal \"monte Losanna\" si ha una visuale privilegiata di una montagna rocciosa dalla strana forma, situata sul versante della Lunigiana. Montagna chiamata Tecchio dei Merli (1.644\u00a0m).\nAlla sua base, sul versante lunigianese, \u00e8 stata scoperta negli anni novanta, su di un masso erratico, una incisione rupestre conosciuta con l'appellativo \"l'omino del Sillara\"."}
{"id": "3295144", "revid": "1385252", "url": "https://it.wikipedia.org/wiki?curid=3295144", "title": "Expo 1981", "text": "L'Expo 1981 (ufficialmente \"Exposition Cyn\u00e9g\u00e9tique Mondiale \u2013 Bulgarie 1981\", Esposizione mondiale di caccia - Bulgaria 1981) si svolse a Plovdiv dal 14 giugno al 12 luglio 1981.\nVenne registrata presso il BIE come Esposizione specializzata il 12 giugno 1980.\nSito.\nIl sito espositivo della manifestazione fu la Fiera Internazionale di Plovdiv. L'esposizione occup\u00f2 51 ettari di spazi espositivi.\nTema.\nTema della Expo fu \"Caccia, pesca e uomo nella tua Societ\u00e0\". L'obiettivo fu quello di presentare l'ambiente della caccia attraverso le esposizioni dei paesi partecipanti, lo sviluppo della caccia in diverse parti del mondo, mostrando l'interazione tra la caccia, la pesca e l'uomo nella societ\u00e0 contemporanea, di contribuire al mantenimento e al rafforzamento della cultura della caccia presso i cacciatori."}
{"id": "3295148", "revid": "7", "url": "https://it.wikipedia.org/wiki?curid=3295148", "title": "Kimberly Davies", "text": ""}
{"id": "3295151", "revid": "37615051", "url": "https://it.wikipedia.org/wiki?curid=3295151", "title": "Ghiandola eccrina", "text": ""}
{"id": "3295155", "revid": "287204", "url": "https://it.wikipedia.org/wiki?curid=3295155", "title": "Gianluca Belardi", "text": "Ha debuttato in tv nel 1998 in \"Zelig: facciamo cabaret\" su Italia 1 e, dopo aver preso parte alla trasmissione \"Zero a zero\" su Rai Tre, ha partecipato a varie edizioni di \"Zelig Off\" e di \"Zelig Circus\".\nNel 2005 \u00e8 stato ospite nelle due puntate dello show televisivo \"Ma chi ce lo doveva dire...\" per la regia di Riccardo Recchia, trasmesso su Canale 5 con Ficarra e Picone.\nNel 2006 debutta nella fiction con \"La Sacra Famiglia\" per la regia di Raffaele Mertes, con Alessandro Gassmann.\nInterpreta poi il ruolo di Germano Grandi in \"Carabinieri 7\" sempre per la regia di Raffaele Mertes.\nSempre nel 2006 \u00e8 autore e protagonista della sitcom \"Via Verdi 49\" prodotta da Einstein Multimedia, per Alice TV, con la regia di Riccardo Recchia.\nNel 2008 partecipa a tutte le puntate della sitcom \"Taglia e Cuci\", con Mister Forest e Giovanni Cacioppo, in onda sui canali Fox e nel 2010 interpreta il personaggio di Don Carlo nella fiction \"Al di l\u00e0 del lago\", per la regia di Raffaele Mertes.\nAl cinema debutta nel film \"La scuola \u00e8 finita\" di Valerio Jalongo e partecipa anche al film \"Tutta colpa della musica\" con 'Marco Messeri per la regia di Ricky Tognazzi.\nOltre all'attivit\u00e0 di attore e di comico \u00e8 noto per la sua attivit\u00e0 di autore televisivo.\nDal 2008 al 2019 collabora ai testi della trasmissione satirica \"Striscia la notizia\" su Canale 5.\nNel 2010 \u00e8 autore di \"Cuork\" trasmissione comica trasmessa da LA7, con la regia di Sergio Colabona.\nDa gennaio 2011 ad aprile del 2013 \u00e8 coautore delle tre edizioni del programma di satira politica \"Sgommati \"trasmesso da SkyUno e prodotto dalla Palomar.\nDal 2012 al 2014 e nell'edizione 2019 \u00e8 autore della trasmissione comica di Rai 2 \"Made in Sud\" con la regia di Sergio Colabona.\nDal 2015 al 2018 \u00e8 tra gli autori di \"Stasera tutto \u00e8 possibile\" su Rai 2 con Amadeus per la regia di Cristiano D'Alisera.\nNel 2010 ha scritto gli spot per la campagna pubblicitaria di Telecom Italia con protagonisti Michelle Hunziker e Ficarra e Picone per la regia di Alessandro D'Alatri.\nHa pubblicato due libri, entrambi editi da Arnoldo Mondadori Editore: \"Non \u00e8 colpa mia \u00e8 che sono cresciuto negli anni 70\" e \"Fai la nanna Nannina\"."}
{"id": "3295158", "revid": "530184", "url": "https://it.wikipedia.org/wiki?curid=3295158", "title": "Dr. Cox", "text": ""}
{"id": "3295160", "revid": "287204", "url": "https://it.wikipedia.org/wiki?curid=3295160", "title": "Pasteur (disambigua)", "text": ""}
{"id": "3295162", "revid": "533647", "url": "https://it.wikipedia.org/wiki?curid=3295162", "title": "Adriano Castellesi", "text": "Biografia.\nNato a Corneto, l'odierna Tarquinia, nulla si sa della sua formazione. Il Castellesi era a Roma nel 1480, membro della confraternita laica di Santo Spirito in Sassia e con l'incarico nella burocrazia vaticana di sollecitatore delle lettere apostoliche. Sposato a Volterra intorno al 1485 con una certa Brigida di Bartolomeo, per intraprendere la carriera ecclesiastica chiese l'annullamento del matrimonio che, dichiarato non consumato, fu sciolto nel 1489 da papa Innocenzo VIII.\n\u00abFamiliare\u00bb del papa e notaio della Camera apostolica, nel 1488 fu inviato in Scozia per cercare di ottenere un accordo tra il re Giacomo III e i nobili in rivolta, ma dovette ritornare a Roma dopo l'assassinio di Giacomo III. Nel 1490 fu nominato collettore della Santa Sede in Inghilterra, dove ottenne la cittadinanza inglese e benefici ecclesiastici. Nel 1493 il nuovo papa Alessandro VI lo nomin\u00f2 nunzio in Inghilterra ma dal 1494 stabil\u00ec la sua residenza a Roma come procuratore di Enrico VII d'Inghilterra.\nIl Castellesi appoggi\u00f2 la politica anti-francese di Alessandro VI, ottenendo i nuovi incarichi di segretario segreto e di protonotario, non per\u00f2 la porpora cardinalizia, malgrado i 20.000 ducati offerti al papa nel marzo del 1498. In luglio era a Parigi per sollecitare inutilmente il nuovo re Luigi XII a entrare in una lega anti-turca, desistendo da ogni rivendicazione sul ducato di Milano. Tesoriere generale nel 1500, vescovo di Hereford, in Inghilterra, nel 1502, s'impegn\u00f2 ancora contro l'alleanza franco-veneta e il 3 gennaio 1503 era presente all'arresto, nel palazzo vaticano, del cardinale Giovanni Battista Orsini, oppositore della politica del papa e di Cesare Borgia che due giorni prima aveva fatto uccidere a Senigallia il cugino Paolo Orsini, Vitellozzo Vitelli e Oliverotto da Fermo.\nAlessandro VI lo cre\u00f2 cardinale presbitero del titolo di San Crisogono il 31 maggio 1503. Pochi mesi dopo, il 6 agosto, subito dopo aver cenato insieme, il papa, il figlio Cesare e il Castellesi si sentirono male e Alessandro VI mor\u00ec il 18 agosto. Si parl\u00f2 di un mal riuscito tentativo di avvelenamento ai danni del Castellesi ordito dai Borgia, ma forse si tratt\u00f2 delle conseguenze della malaria.\nDopo il breve pontificato di Pio III, l'elezione di Giulio II ebbe l'effetto di allontanare il Castellesi dalla scena politica. Sembra che in alcune lettere egli abbia espresso a Enrico VII - che il 2 agosto 1504 gli aveva fatto assegnare il ricco vescovado di Bath e Wells ottenendo per ringraziamento il palazzo romano che Castellesi stava facendo costruire al Borgo, presso San Pietro - alcune critiche contro il papa e la curia. Poich\u00e9 Giulio II ne venne a conoscenza, nel settembre del 1507 il cardinale fugg\u00ec a Spoleto ma torn\u00f2 a Roma pochi giorni dopo, quando fu certo del perdono di Giulio. Tuttavia, il 7 ottobre fugg\u00ec ancora da Roma, rifugiandosi a Trani, allora citt\u00e0 veneziana, dove rimase per pi\u00f9 di un anno. Chiese infine asilo alla Repubblica veneta, in guerra contro il papa e la lega di Cambrai, e il 23 aprile 1509 il Castellesi poteva raggiungere Venezia.\nSi stabil\u00ec a Padova e intrattenne buoni rapporti con l'imperatore Massimiliano I, del quale fu anche ospite, e favor\u00ec le trattative di pace dell'Impero con Venezia. Alla morte di Giulio II, il 21 febbraio 1513, torn\u00f2 per Roma presentandosi quale candidato dell'imperatore al conclave dal quale usc\u00ec eletto Leone X. Con il papa Medici il Castellesi perdette in gran parte la sua influenza, e riusc\u00ec a fatica a difendere la lucrosa collettor\u00eca inglese, che Enrico VIII voleva far assegnare al suo segretario Andrea Della Rena.\nNel maggio 1517 il Castellesi ader\u00ec alla congiura contro Leone X promossa dal cardinale Alfonso Petrucci, alla quale presero parte anche i cardinali Raffaele Riario, Francesco Soderini e Bandinello Sauli. Sembra che Castellesi fosse convinto da una profezia che prevedeva che alla morte di papa Leone sarebbe stato eletto un vecchio cardinale di nome Adriano (c'erano solo lui e Adrien Gouffier come cardinali con questo nome; due mesi dopo sar\u00e0 fatto cardinale Adriaan Boeyens, di due anni pi\u00f9 vecchio di lui, che difatti diverr\u00e0 papa Adriano VI). Scoperto il complotto, giustiziati il Petrucci, il suo segretario Antonio de Nini e il medico del papa Pietro Vercelli che avrebbe dovuto avvelenarlo, incarcerati il Riario e il Sauli, anche Soderini e Castellesi finirono per confessare e, dichiaratisi pentiti, furono condannati con gli altri due complici al pagamento di una forte ammenda.\nCastellesi temette per\u00f2 che i provvedimenti di Leone X non si sarebbero fermati qui, e il 20 giugno fugg\u00ec da Roma, raggiunse la costa adriatica e sbarc\u00f2 a Zara, da dove il 6 luglio raggiunse Venezia, ottenendo diritto d'asilo. Perdette cos\u00ec la collettoria e il vescovado di Bath e Wells che and\u00f2 al cardinale Thomas Wolsey, lord cancelliere di Enrico VIII.\nNelle sue lettere indirizzate al sovrano inglese, il Castellesi giustificava il suo comportamento, attribuendolo alla volont\u00e0 di vendetta del papa, che da parte sua, il 19 dicembre, lo cit\u00f2 invano in giudizio a Roma per rispondere dei delitti di eresia, di scisma e di lesa maest\u00e0, garantendogli un salvacondotto. Una seconda citazione, inviatagli il 10 maggio 1518, fu egualmente disattesa dal Castellesi, che cos\u00ec il 5 luglio fu privato del titolo cardinalizio e dei suoi beni, un palazzo in piazza Navona e due \u00abvigne\u00bb al Borgo e presso il Palatino.\nAlla notizia della morte di Leone X, avvenuta il 1\u00ba dicembre 1521, decise di ritornare subito a Roma, ma durante il viaggio fu assassinato e derubato dal suo servo, e il suo corpo non fu pi\u00f9 ritrovato.\nIl Castellesi \u00e8 autore di alcuni scritti in latino. Due poemetti, il \"De venatione\", dedicato al cardinale Ascanio Sforza in ricordo di una loro battuta di caccia nelle campagne di Tivoli, e l'\"Iter Iulii\", sulla campagna di guerra che port\u00f2 nel 1506 papa Giulio II da Roma a Bologna, costituiscono la sua produzione poetica, mentre il \"De sermone latino\" e il \"De modis latine loquendi\" rivelano il gusto della scrittura del Castellesi, improntata al modello ciceroniano.\nIl \"De vera philosophia ex quattuor doctoribus ecclesiae\" \u00e8 una raccolta di brevi testi di quattro padri della Chiesa - san Girolamo, sant'Ambrogio, sant'Agostino e san Gregorio Magno - e delle Scritture, ma interessante perch\u00e9 rivelano il pensiero del Castellesi sul problema del rapporto tra dottrina cristiana e filosofia. Secondo il Cantimori, egli mostra \u00abuna mentalit\u00e0 chiaramente avversa alla filosofia umanistica [...] e avversa anche allo spirito critico di un Valla\u00bb. Affermazioni quali \"Non \u00e8 cristiano chi dice che non bisogna credere a Cristo senza fondarsi sulla ragione\", che \"Con la ragione non si possono provare le cose spirituali\", che \"Nella filosofia non c'\u00e8 vera sapienza\", e che \"\u00c8 sufficiente l'autorit\u00e0 della Sacra Scrittura\", mostrano \u00abun'esplicita tendenza al fideismo e insieme al ritorno alla Scrittura: a uno scritturalismo che per essere fondato sugli strumenti tradizionali non \u00e8 meno annunciatore del valore della nuova tendenza erasmiana e della sua diffusione anche in Italia\u00bb."}
{"id": "3295167", "revid": "282094", "url": "https://it.wikipedia.org/wiki?curid=3295167", "title": "Adriano da Corneto", "text": ""}
{"id": "3295185", "revid": "76963", "url": "https://it.wikipedia.org/wiki?curid=3295185", "title": "James Harvey Ward", "text": "Biografia.\nNato e cresciuto a Greenville nella Carolina del Nord, si \u00e8 laureato presso la University of North Carolina a Wilmington, successivamente ha studiato recitazione alla American Academy of Dramatic Arts di New York City. Ha fatto parte delle compagnie teatrali NoHo Arts Center e 68 Cent Crew Theatre Company di Los Angeles.\nSi fa conoscere grazie alla sua partecipazione alla telenovela \"Saints &amp; Sinners\". Nel 2009 ottiene un piccolo ruolo in \"Transformers - La vendetta del caduto\", dopo aver recitato nella serie \"10,000 Days\" ottiene il ruolo ricorrente di Felton Norris nella serie TV \"True Blood\"."}
{"id": "3295216", "revid": "37615571", "url": "https://it.wikipedia.org/wiki?curid=3295216", "title": "Cibersesso", "text": ""}
{"id": "3295230", "revid": "1442080", "url": "https://it.wikipedia.org/wiki?curid=3295230", "title": "Heineken Open 2011 - Qualificazioni singolare", "text": "Le qualificazioni del singolare dell'Heineken Open 2011 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "3295263", "revid": "93556", "url": "https://it.wikipedia.org/wiki?curid=3295263", "title": "Canzio, Canziano e Canzianilla", "text": "I santi Canzio, Canziano e Canzianilla sono ritenuti dalla tradizione tre fratelli cristiani, che furono martirizzati nei pressi di Aquileia sotto l'impero di Diocleziano: sono venerati dalla Chiesa cattolica romana.\nBiografia.\nLa leggenda fiorita sicuramente non prima del VI secolo, ispiratasi alla \"Passio Anastasiae\" e progressivamente arricchitasi di particolari, afferma che fossero imparentati con la nobile e potente famiglia degli Anici. I tre fratelli sarebbero stati educati alla fede cristiana dal loro pedagogo Proto.\nMorto l'imperatore Carino, che forse era loro parente, ed intensificata la persecuzione contro i cristiani, i tre fratelli avrebbero deciso di lasciare Roma e di rifugiarsi presso Aquileia, dove la famiglia possedeva dei terreni e il cui vescovo Crisogono era loro amico.\nPrima di lasciare Roma avrebbero liberato tutti i loro schiavi dopo averli battezzati, venduto tutto ci\u00f2 che possedevano e distribuito il ricavato ai poveri.\nGiunti ad Aquileia, sarebbero stati informati del martirio di Crisogono, avvenuto presso \"Aquae Gradatae\", localit\u00e0 a circa dodici miglia da Aquileia (identificata con l'attuale San Canzian d'Isonzo).\nDurante la notte apparve loro Cristo, che li esortava a recarsi sul luogo del martirio; il giorno successivo i tre fratelli e il loro pedagogo Proto si misero in viaggio su un carro trainato da mule. Arrivati alle Aquae Gradatae s'inginocchiarono e pregarono sulla tomba di Crisogono, ma furono arrestati dalle guardie dei magistrati aquileiesi \"Dulcidio\" e \"Sisinnio\". Invitati ad abiurare la loro fede cristiana, Canzio, Canziano e Canzianilla con Proto rifiutarono e furono immediatamente decapitati.\nIl monaco Zoilo, lo stesso che in precedenza aveva recuperato e sepolto il corpo di Crisogono, diede loro una sepoltura comune in una fossa rivestita di lastre marmoree. Anche il corpo di Proto fu sepolto nelle vicinanze.\nIn realt\u00e0, la fonte biografica pi\u00f9 antica, Massimo di Torino, non fa menzione di alcun collegamento con Roma, immaginato sicuramente pi\u00f9 tardi, ma afferma autorevolmente che erano fratelli di sangue e che furono martirizzati insieme mentre si allontanavano in cocchio da Aquileia. A Roma non risulta mai usato il nomen \"Cantianus\"; alcuni manoscritti riportano un unico \"Cantius\", ma parrebbe una trascrizione errata del molto pi\u00f9 attestato \"Scantius\", di cui si conosce l'etimologia da un epiteto in latino antico. Riguardo alla provenienza dei tre martiri, l'ipotesi pi\u00f9 probabile \u00e8 che il loro nome (un riferimento anteriore allo stesso Massimo di Torino parla semplicemente dei \"Canziani\") appartenga alla categoria degli etnonimi indicante la loro provenienza dal centro proto-urbano di \"Cantium\", presso il lago di Como, di cui si sa che fu evangelizzato piuttosto precocemente (attorno al 200 d.C.) e agevolmente collegato con il vivacissimo snodo commerciale di Aquileia attraverso le vie consolari Gallica e Postumia. La presenza fin da antica data di importanti porzioni delle reliquie dei \"santi Canziani\" in Lombardia \u2013 parte dei quali furono trasportate a Sens e furono all'origine della diffusione della devozione per essi in Francia e Germania \u2013 e il fatto che quelle conservate presso il duomo di Grado fossero custodite in un'unica teca insieme a quelle di un antico vescovo lombardo (san Flavio Latino di Brescia, citt\u00e0 collocata sulla via Gallica), va a corroborare decisamente questa ipotesi.\nLa ricorrenza della loro memoria \u00e8 il 31 maggio, data della loro passione secondo la tradizione."}
{"id": "3295278", "revid": "486946", "url": "https://it.wikipedia.org/wiki?curid=3295278", "title": "San Canziano", "text": ""}
{"id": "3295284", "revid": "339392", "url": "https://it.wikipedia.org/wiki?curid=3295284", "title": "Venere medicea", "text": ""}
{"id": "3295296", "revid": "1543377", "url": "https://it.wikipedia.org/wiki?curid=3295296", "title": "Dimensione di Krull", "text": "In algebra, la dimensione di Krull di un anello commutativo unitario \"A\" \u00e8 l'estremo superiore della lunghezza delle catene di ideali primi. La dimensione di Krull \u00e8 quindi un numero naturale oppure infinito; quest'ultimo caso si ha quando vi sono catene infinite di ideali primi, oppure quando esistono catene arbitrariamente lunghe.\nPrende nome da Wolfgang Krull, che la introdusse nel 1928.\nDefinizione e propriet\u00e0.\nLa lunghezza di una catena di ideali primi \u00e8 definita come il numero massimo di inclusioni strette: cos\u00ec la catena\nha lunghezza \"n\". L'\"altezza\" di un ideale primo \"P\" \u00e8 l'estremo superiore della lunghezza delle catene di ideali primi discendenti da \"P\"; la dimensione di Krull di \"A\" \u00e8 l'estremo superiore delle altezze dei suoi ideali primi.\nUn campo, avendo un unico ideale primo (quello composto solo dallo 0) ha dimensione 0; invece, ad esempio, l'anello formula_2 degli interi ha dimensione 1, in quanto gli unici ideali primi non nulli sono i (\"p\"), dove \"p\" \u00e8 un numero primo, e se \"p\" e \"q\" sono primi distinti, allora (\"p\") non \u00e8 contenuto in (\"q\") (e viceversa); quindi le catene massimali di ideali primi sono le formula_3. Questo avviene, pi\u00f9 in generale, in tutti i domini ad ideali principali, che hanno quindi dimensione 1.\nNegli anelli noetheriani gli ideali primi soddisfano sia la condizione della catena ascendente che quella della catena discendente, e quindi ogni catena di ideali primi \u00e8 finita. Questo tuttavia non \u00e8 sufficiente a garantire che le catene abbiano una lunghezza finita \"uniformemente\", cio\u00e8 che ogni catena sia pi\u00f9 corta di \"n\", per un \"n\" fissato: un esempio di anello noetheriano di dimensione infinita fu costruito da Masayoshi Nagata. Per anelli noetheriani locali, tuttavia, la dimensione \u00e8 necessariamente finita.\nDimensioni basse.\nUn anello di dimensione 0 \u00e8 un anello in cui non ci sono contenimenti propri di ideali primi, ovvero in cui ogni ideale primo \u00e8 anche massimale. Nel caso noetheriano, gli anelli di dimensione 0 sono esattamente gli anelli artiniani, definiti come quegli anelli in cui ogni catena discendente di ideali (non necessariamente primi) \u00e8 stazionaria. Un altro esempio di anelli (non necessariamente noetheriani) di dimensione 0 sono gli anelli booleani.\nI pi\u00f9 semplici anelli di dimensione 1 sono gli anelli a valutazione discreta, che sono domini d'integrit\u00e0 locali con un solo ideale non nullo, che \u00e8 anche principale; altri anelli di dimensione uno sono i domini di Dedekind, tra i quali gli anelli \"K\"[\"X\"], dove \"K\" \u00e8 un campo, e l'anello formula_2 dei numeri interi.\nDimensione delle estensioni.\nLa dimensione delle localizzazioni di un anello \"A\" \u00e8 legata alla all'altezza di \"P\": precisamente, se \"P\" \u00e8 un ideale primo di \"A\", allora la dimensione della localizzazione \"AP\" \u00e8 esattamente \"h\"(\"P\").\nLa dimensione si conserva per estensioni intere: queste hanno infatti la propriet\u00e0 che \u00e8 possibile \"sollevare\" le catene di ideali primi (teorema del going-up) e che due ideali primi contenuti l'uno nell'altro non possono contrarsi allo stesso ideale (teorema di incomparabilit\u00e0); ne segue che le estensioni intere conservano l'altezza degli ideali primi e anche la dimensione. In particolare, gli anelli di interi algebrici hanno la stessa dimensione di formula_2, ovvero 1: ogni ideale primo non nullo \u00e8 massimale.\nSe \"A\" \u00e8 un anello noetheriano locale, allora la dimensione di \"A\" \u00e8 uguale alla dimensione del suo completamento rispetto al suo ideale massimale.\nIn generale, non \u00e8 possibile calcolare la dimensione dell'anello dei polinomi \"A\"[\"X\"] a partire da quella di \"A\": senza ulteriori ipotesi il miglior risultato generale \u00e8\nPer una vasta gamma di anelli (tra cui gli anelli noetheriani e gli anelli di valutazione), tuttavia, la dimensione di \"A\"[\"X\"] \u00e8 esattamente 1+dim(\"A\"). Di conseguenza, grazie al teorema della base di Hilbert, se \"A\" \u00e8 noetheriano (ad esempio se \"A\" \u00e8 un campo) allora formula_7.\nNel caso dell'anello delle serie formali \"A\"\"X\", la situazione \u00e8 pi\u00f9 caotica e non pienamente compresa: \u00e8 possibile infatti che \"A\"\"X\" abbia dimensione infinita anche se la dimensione di \"A\" \u00e8 1, come ad esempio nel caso di un anello di valutazione non noetheriano. Anche in questo il caso noetheriano \u00e8 pi\u00f9 semplice da trattare: poich\u00e9 formula_8 \u00e8 il completamento di formula_9, si ha sempre che formula_10."}
{"id": "3295315", "revid": "110157", "url": "https://it.wikipedia.org/wiki?curid=3295315", "title": "Cromotripsi", "text": "La cromotripsi (dal greco: \"chromos\", cromosoma, e \"thripsis\", fare a pezzi) \u00e8 un fenomeno genetico, causato da catastrofe cromosomica, nel quale si vengono a creare in un colpo solo da poche unit\u00e0 a varie centinaia di mutazioni. Questo fenomeno \u00e8 responsabile del rapido sviluppo di varie forme di cancro, in particolare del cancro delle ossa (fino al 25% dei casi).\nLa cromotripsi consiste in una frammentazione di uno o pi\u00f9 cromosomi o regioni di un cromosoma in molti segmenti che vengono poi riuniti in maniera non accurata dai meccanismi di riparazione del DNA. Perch\u00e9 questo avvenga devono esserci delle rotture nel doppio filamento di DNA, la cui causa esterna pi\u00f9 frequente \u00e8 costituita dalle radiazioni ionizzanti. Alcune mutazioni coinvolte nella patogenesi dei tumori (in particolare quella del gene oncosoppressore p53) possono predisporre la cellula alla cromotripsi."}
{"id": "3295334", "revid": "1442080", "url": "https://it.wikipedia.org/wiki?curid=3295334", "title": "Prime Cup Aberto de S\u00e3o Paulo 2011 - Singolare", "text": "Il singolare del Prime Cup Aberto de S\u00e3o Paulo 2011 \u00e8 stato un torneo di tennis facente parte dell'ATP Challenger Tour 2011.\nRicardo Mello ha battuto in finale Rafael Camilo 6\u20132, 6\u20131."}
{"id": "3295337", "revid": "1442080", "url": "https://it.wikipedia.org/wiki?curid=3295337", "title": "Prime Cup Aberto de S\u00e3o Paulo 2011 - Doppio", "text": "Il doppio del Prime Cup Aberto de S\u00e3o Paulo 2011 \u00e8 stato un torneo di tennis facente parte dell'ATP Challenger Tour 2011.\nBrian Dabul e Sebasti\u00e1n Prieto erano i detentori del titolo ma quest'anno non hanno partecipato.\nFranco Ferreiro e Andr\u00e9 S\u00e1 hanno battuto in finale Santiago Gonz\u00e1lez e Horacio Zeballos 7\u20135, 7\u20136(12)."}
{"id": "3295350", "revid": "1543377", "url": "https://it.wikipedia.org/wiki?curid=3295350", "title": "Oleuropeina", "text": "L'oleuropeina \u00e8 il principale polifenolo presente nelle foglie e nei frutti dell'olivo; essa si ritrova nell'olio di oliva sia nella forma legata a una molecola di glucosio (glicoside), che nella forma non glicata. \nL'oleuropeina \u00e8 il principale costituente responsabile del sapore amaro delle olive e delle foglie di olivo. Essa, come tutte le fitoalessine, possiede attivit\u00e0 antimicrobica, fungicida e insetticida, fungendo da difesa contro infezioni e infestazioni. \nAlla oleuropeina sono attribuite propriet\u00e0 benefiche nei confronti di numerose malattie come neoplasie, patologie cardiovascolari, diabete e malattie neurodegenerative. Tali propriet\u00e0 non sono limitate al noto potere antiossidante dei polifenoli; studi pi\u00f9 recenti hanno, infatti, iniziato a dimostrare l'effettiva efficacia clinica sull'uomo data dalla somministrazione di oleuropeina e a svelare i meccanismi molecolari e cellulari con cui questa sostanza ed i suoi metaboliti esplicano tali effetti, che sono alla base delle virt\u00f9 nutrizionistiche comunemente associate alla cosiddetta dieta mediterranea.\nStudi sperimentali, evidenze cliniche.\nI risultati dei trial clinici condotti, insieme ai dati epidemiologici e sperimentali disponibili, ipotizzano un effetto protettivo che si associa all'assunzione giornaliera di oleuropeina attraverso l'uso di preparati nutraceutici, consistenti in estratti di foglie di olivo arricchiti della sostanza. I dati forniti dalla ricerca scientifica sono incoraggianti per quanto riguarda gli effetti anti-neurodegenerativi e anti-diabetici dell'oleuropeina, ma non ancora definitivi. \nEffetto ipoglicemizzante.\nL'azione antidiabetica dell'oleuropeina \u00e8 supportata da recenti ricerche sperimentali e da studi clinici. Uno di questi ha mostrato che la somministrazione giornaliera di circa 50 mg del polifenolo per 12 settimane a un gruppo di soggetti di mezza et\u00e0, sovrappeso e, pertanto a rischio per lo sviluppo del diabete di tipo 2, ha ridotto la glicemia e migliorato sia la secrezione che la sensibilit\u00e0 all'insulina. Un altro studio condotto su soggetti umani con diabete di tipo 2, a cui erano somministrati 500 mg al giorno di oleuropeina per 14 settimane, ha mostrato un significativo miglioramento dell'omeostasi del glucosio, con riduzione dell'emoglobina glicata e dei livelli di insulina a digiuno, mentre in ratti trattati con oleuropeina \u00e8 stata notata una riduzione della digestione e dell'assorbimento dell'amido. Altri studi hanno dimostrato che in vitro l'oleuropeina impedisce l'aggregazione amiloide dell'amilina, un peptide secreto insieme all'insulina dalle cellule \u03b2 del pancreas, i cui aggregati sono ritenuti co-responsabili della sofferenza cellulare che si accompagna all'insorgenza del diabete di tipo 2. A livello dei tessuti periferici, l'effetto sulla riduzione della resistenza all'attivit\u00e0 insulinica appare essere basato su meccanismi comuni a quelli ipotizzati per la metformina. L'efficacia dell'oleuropeina nel contrastare sia l'insorgenza del diabete di tipo 2 che, alcune delle sue conseguenze, pu\u00f2 essere inquadrato in un effetto pi\u00f9 vasto di protezione nei confronti della sindrome metabolica. Infatti, altri studi hanno dimostrato che nei topi l'oleuropeina attenua la steatosi epatica e riduce l'obesit\u00e0 indotte da una dieta ricca di grassi. L'effetto anti-obesit\u00e0 e di modulazione dell'omeostasi del glucosio era stato precedentemente riportato anche per altri polifenoli vegetali. \nL'impiego della oleuropeina e dei suoi metaboliti per il trattamento del diabete mellito di tipo 2 \u00e8 stato recentemente oggetto di un brevetto concesso a livello Europeo.\nEffetti sulla neurodegenerazione.\nGli effetti anti-neurodegenerativi sono stati oggetto di una serie di studi effettuati sia su cellule neuronali in coltura che su animali modello, in particolare topi geneticamente modificati al fine di mimare una situazione cerebrale simile a quella presente nel morbo di Alzheimer, la principale forma di demenza associata all'invecchiamento nell'uomo. Questi effetti, che mostrano una chiara dose-dipendenza, possono, almeno in parte, essere ricondotti alla mobilizzazione del calcio dai depositi intracellulari con la conseguente attivazione di segnali che risultano nell'attivazione dell'autofagia. \nIn conclusione, i dati scientifici disponibili supportano in modo convincente l'efficacia dell'assunzione giornaliera di dosi adeguate di oleuropeina attraverso l'integrazione con prodotti nutraceutici del normale contenuto della sostanza nell'alimentazione, al fine di prevenire e curare la sindrome metabolica e le patologie correlate, in particolare il diabete mellito di tipo 2, anche in considerazione dell'assenza di effetti collaterali legati all'assunzione di questo polifenolo."}
{"id": "3295352", "revid": "110157", "url": "https://it.wikipedia.org/wiki?curid=3295352", "title": "European Fireball Network", "text": "La European Fireball Network, conosciuta anche con la sigla EN, \u00e8 una rete internazionale di osservatori dedicata all'osservazione e alla registrazione video e fotografica di bolidi; \u00e8 basata principalmente in Germania e nella Repubblica Ceca. Il suo scopo \u00e8 l'osservazione sistematica e simultanea di bolidi e meteore da stazioni situate in differenti postazioni per studi scientifici.\nStoria.\nL'idea di creare una rete di osservazione per bolidi e meteore \u00e8 stata di Zdenek Ceplecha. La storia della rete inizia con il programma di registrazioni meteoriche in \"doppia stazione\" avviato nel 1951 dall'Osservatorio di Ond\u0159ejov (Repubblica Ceca), dopo la caduta il 7 aprile 1959 della meteorite di P\u0159\u00edbram, la prima meteorite osservata simultaneamente da postazioni diverse. Nel 1963 la rete comprendeva gi\u00e0 5 stazioni; successivamente, attorno al 1968, la rete \u00e8 stata estesa grazie all'installazione di circa 15 nuove stazioni in Germania ed \u00e8 stata chiamata \"European Fireball Network\" (in italiano, Rete europea per l'osservazione dei bolidi).\nAttivit\u00e0.\nLa rete attualmente \u00e8 composta da ben 34 stazioni fotografiche situate in Germania, Repubblica Ceca, Belgio, Svizzera e Austria, posizionate fino ad oltre 1.800 metri sul livello del mare. Le stazioni fotografiche sono separate una d'altra di circa 100 km e coprono una superficie di circa un milione di chilometri quadrati. Le macchine fotografiche riprendono tutto il cielo, quelle delle stazioni ceche sono munite di obiettivi fotografici con lenti Fish-eye e sono puntate verso lo Zenit. Le immagini sono riprese ogni notte con lunghi tempi di esposizione. Gli oggetti luminosi che si spostano velocemente (i bolidi) appaiono nelle immagini come tracce interrotte, dal tempo di esposizione possono essere ricavati la durata e la velocit\u00e0 angolare dell'oggetto.\nUna caratteristica importante della rete \u00e8 l'osservazione simultanea di un oggetto da parte di parecchie stazioni, fatto che permette una precisa ricostruzione tridimensionale della sua traiettoria mediante triangolazione. La rete \u00e8 gestita congiuntamente dal German Aerospace Center (DLR) e dall\"'Institute of Planetary Research\" di Praga (Osservatorio di Ond\u0159ejov). Riprende circa 10.000 immagini all'anno che documentano circa 1200 ore osservazioni con cielo sereno per singola stazione, per un totale di circa 55.000 ore annue osservative totali per l'intera rete, registrando in media circa 50 eventi meteorici notevoli all'anno.\nL'evento pi\u00f9 notevole e conosciuto ripreso dalla rete \u00e8 stata la caduta della meteorite di Neuschwanstein (Schwangau) avvenuta il 6 aprile 2002. I dati dettagliati raccolti grazie a varie stazioni, hanno permesso la ricostruzione precisa non soltanto della traiettoria nell'atmosfera della Terra del bolide, ma anche di calcolare l'orbita precedentemente seguita attorno al Sole: la somiglianza delle orbite delle meteoriti di P\u0159\u00edbram e Neuschwanstein ha permesso di associare le due meteoriti ad uno stesso corpo progenitore.\nAttualmente la rete si occupa anche di osservare e registrare Gamma ray burst."}
{"id": "3295355", "revid": "530184", "url": "https://it.wikipedia.org/wiki?curid=3295355", "title": "Bernard Mi\u00e8ge", "text": "Mi\u00e8ge \u00e8 docente presso l'universit\u00e0 Stendhal di Grenoble, ed \u00e8 il fondatore del gruppo di ricerca sulla comunicazione GRESEC (\"Groupe de Recherche sur les Enjeux de la Communication\")."}
{"id": "3295363", "revid": "165042", "url": "https://it.wikipedia.org/wiki?curid=3295363", "title": "Domenico Corti", "text": "Si dedic\u00f2 alla costruzione di molti edifici nella la citt\u00e0 di Trieste, come il Borgo Giuseppino (nel borgo gli \u00e8 anche dedicata una via), il Palazzo Vivante in largo Papa Giovanni XXIII e l'Ospedale Maggiore in piazza dell'Ospitale."}
{"id": "3295367", "revid": "287204", "url": "https://it.wikipedia.org/wiki?curid=3295367", "title": "Mea Kurosaki", "text": " \u00e8 un personaggio del manga \"To Love-Ru Darkness\", sequel della serie \"To Love-Ru\", come quest'ultima disegnata da Kentar\u014d Yabuki e scritta da Hasemi Saki. Si tratta del primo nuovo personaggio introdotto in \"To Love-Ru Darkness\".\nIntroduzione.\nMea compare fin dall'inizio di \"To Love-Ru-Darkness\", come membro della classe 1-B: in quanto tale, ha un anno in meno di Rito e Lala, ed \u00e8 anche compagna di classe di Momo e Nana. In particolare, quest'ultima diventa presto grande amica di Mea, che trova \"favolosa\" la sua capacit\u00e0 di comunicare con gli animali. L'importanza di Mea inizia tuttavia a emergere nel secondo e nel terzo capitolo, dove veniamo a conoscenza della sua vera natura: ella \u00e8 complice in un piano per richiamare Oscurit\u00e0 d'Oro al suo originario obiettivo (Yuuki Rito) e, in generale, per ricordarle la sua natura di assassina, ormai quasi dimenticata. Questo piano, l\"Operazione Darkness\", \u00e8 orchestrato da un misterioso individuo, Nemesis, che \u00e8 colui che impartisce direttive a Mea, e che viene da quest'ultima chiamato \"Master\".\nAspetto e abilit\u00e0.\nMea ha l'aspetto di una comune ragazza, presumibilmente quindicenne, che frequenta il liceo di Sainan. Ha i capelli rosso lampone tagliati corti, eccetto per una lunghissima treccia che le scende fino alle ginocchia. Gli occhi sono di colore azzurro scuro, quasi blu. Il suo abbigliamento, almeno nei primi capitoli, si limita all'uniforme scolastica.\nMea \u00e8 in realt\u00e0 un'arma vivente: possiede la Trans-abilit\u00e0 di \"seconda generazione\", essendo stata creata tramite la fusione di biologia e fisica; per questo motivo, oltre al potere \"standard\" di mutare qualunque parte del corpo in un'arma, al pari di Oscurit\u00e0 d'Oro, possiede anche il potere di \"unire le menti\" ed entrare nei sogni di un'altra persona, mentre questa dorme (\"psycho-dive\"). Sia Mea sia Yami sono state create \"al termine della sesta guerra galattica\"; ciononostante, Yami scopre dell'esistenza della \"sorella\" solo molto dopo il proprio arrivo sulla Terra.\nOltretutto, la trans-abilit\u00e0 di Mea possiede capacit\u00e0 di trasformazione superiori a quelle di Yami, perch\u00e9 mentre quest'ultima la pu\u00f2 usare solo per trasformare il proprio corpo solo in armi da taglio, oggetti contundendi, o, comunque, armi utili solo nel corpo a corpo, Mea \u00e8 anche in grado di trasformare il proprio corpo in armi da fuoco.\nCarattere.\nMea appare, all'inizio della serie, remissiva e ubbidiente nei confronti del proprio \"Master\", e desiderosa di adempiere alla propria missione e \"renderlo felice\"; Yami sostiene che Mea \u00e8 come era lei stessa prima di arrivare sulla Terra, ossia inesperta di emozioni umane e convinta di poter vivere solo nell'oscurit\u00e0. Ciomalgrado, Mea nutre interessi che trascendono i meri doveri dell\"Operazione Darkness\": diventa una buona amica di Nana, tanto da far sorgere dubbi al \"Master\" circa la sua affidabilit\u00e0, e si interessa molto sui rapporti tra Rito e le altre ragazze, al punto di venire a conoscenza dell\"Operazione Harem\" di Momo.\nD'altronde, pur avvicinandosi al gruppo di Rito e delle ragazze, Mea conserva un alone di mistero, e non lascia intendere quanto del suo agire sia dettato dalla propria coscienza e quanto invece dalle direttive del \"Master\", destando cos\u00ec l'apprensione di Momo; pertanto, quando Mea propone a Momo un'alleanza nell'interesse dell\"Operazione Harem\", questa accetta, nella convinzione che ci\u00f2 far\u00e0 uscire allo scoperto il \"Master\", e riveler\u00e0 la vera natura di Mea.\nHa un atteggiamento un po' sociopatico, infatti ama provocare le persone facendo leva sui loro punti deboli: oltre a Rito, con Momo parla spesso dell'Operazione Harem di fronte a chi, secondo Momo, non lo dovrebbe sapere, spesso chiama Yui Kotegawa a causa del numero di volte che quest'ultima pronuncia la parola \"spudorato\", mentre un'altra persona che adora provocare \u00e8 Oshizu, che provoca sfruttando la sua paura per i cani per spingerla a rilasciare involontariamente e senza controllo i propri poteri psicocinetici. Quasi sempre la vittima finale dei suoi scherzi \u00e8 Rito.\nCerca di incoraggiare Yami a confessare i suoi sentimenti a Rito e, dopo essersi emancipata da Nemesis, \u00e8 finalmente libera di vivere come desidera con i suoi amici.\nPer sua stessa ammissione \u00e8 una feticista degli odori, infatti \u00e8 in grado di riconoscere una persona camuffata semplicemente annusandola.\nUna particolarit\u00e0 di Mea \u00e8 che usa spesso l'aggettivo per esprimere ammirazione o felicit\u00e0."}
{"id": "3295370", "revid": "120960430", "url": "https://it.wikipedia.org/wiki?curid=3295370", "title": "Monte Verde (Cile)", "text": "Monte Verde \u00e8 un sito archeologico nel sud del Cile, nella zona nord della Patagonia, vicino a Puerto Montt, datato a 14,8 mila anni fa..\nQuesta datazione ha spostato la data del primo popolamento delle Americhe indietro di duemila anni rispetto a quella tradizionale individuata nella cultura Clovis (13\u00a0000 anni fa). Il modello tradizionale, detto \"Clovis first\", sostiene infatti che il popolamento delle Americhe sia iniziato dopo l'11500 a.C.\nI risultati delle ricerche in Monte Verde furono inizialmente respinti della comunit\u00e0 scientifica, ottenendo successivamente riconoscimenti via via pi\u00f9 ampi, anche se i sostenitori della teoria \"Clovis First\" sono una parte numericamente e scientificamente alquanto consistente (la quasi totalit\u00e0 degli archeologi nordamericani).\nScoperta.\nIl sito fu scoperto nel 1975, quando uno studente di veterinaria visit\u00f2 la zona di Monte Verde, dove avvenne una grave erosione per cause umane. Mario Pino, un geologo cileno, e Tom Dillehay, entrambi all'epoca docenti presso l'Universit\u00e0 del Cile Australe, iniziarono le operazioni di scavo a Monte Verde nel 1977.\nStato di conservazione.\nIl sito si trova sulle rive del Chinchihuapi Creek, un affluente del fiume Maull\u00edn, a 58\u00a0km dal Pacifico. Tra i pi\u00f9 rari siti preistorici all'aperto trovati nelle Americhe, Monte Verde \u00e8 stato conservato grazie alle acque del \"Rio rosa\" che scorreva l\u00ec vicino: poco tempo dopo che il sito fu occupato dagli umani esso trasport\u00f2 torba che poi vi ristagn\u00f2, inibendo il decadimento batterico del materiale organico e permettendo la conservazione per millenni di reperti deperibili e altri oggetti.\nRilievi datometrici.\nSecondo Dillehay, il sito venne occupato dall'uomo attorno al 14.800\u00a0\u2013 13.800 a.C., da un gruppo di venti-trenta persone.\nPrima tenda preistorica conosciuta.\nUna struttura di sei metri di lunghezza simile a una tenda fatta di legno e pelli animali fu costruita sulle rive del torrente e fu rinforzata con tronchi e tavole, fu anche picchettata al suolo, e inoltre furono erette delle pareti di pali ricoperte con pelli di animali. Utilizzando delle corde fatte di canne del luogo, le pelli furono legati ai pali per la creazione di camere separate all'interno della struttura principale. Al di fuori della struttura della tenda, furono ritrovati due focolari di grandi dimensioni, che furono costruiti per uso condiviso della comunit\u00e0, pi\u00f9 probabilmente per la creazione di utensileria e dell'artigianato.\nCiascuno degli alloggi era dotato di un braciere posto in una fossa foderata con l'argilla. Attorno a quei focolari, utensili in pietra e numerosi resti di semi, noci, e frutti di bosco sono stati trovati. Dei resti datati 13.000 anni fa di patata selvatica (Solanum maglia) furono trovati nel sito; questi reperti, i pi\u00f9 antichi conosciuti per qualsiasi specie di patata, selvatiche o domestiche, suggeriscono che il sud del Cile fu uno dei due principali centri per l'evoluzione del solanum tuberosum, la patata comune.\nAltri reperti.\nResti di 45 diverse specie di piante commestibili sono stati trovati all'interno del sito, oltre un quinto di loro provenienti da fino a 240\u00a0km di distanza. Da qui si desume che le popolazioni di Monte Verde o seguivano rotte commerciali oppure viaggiavano regolarmente in questa rete estesa.\nAltri importanti reperti da questo sito sono coproliti umani, una impronta, presumibilmente di un bambino, vari utensili di pietra e cordame. La data di questo sito \u00e8 stata ottenuta da Dillehay con il metodo del radiocarbonio, su campioni di carbone e di ossa trovate all'interno del sito.\nSu \"Science\" del 9 maggio 2008, \u00e8 stato pubblicato che un nuovo team di spedizione ha riferito che sono state identificate nove specie di alghe marine e recuperate dai focolari e da altre aree in un antico insediamento.\nI campioni di alghe marine sono stati direttamente datati tra 14.220 a 13.980 anni fa, a conferma che lo strato superiore del sito, chiamato Monte Verde II, fu occupato pi\u00f9 di 1.000 anni prima di qualsiasi altra data degli insediamenti Clovis."}
{"id": "3295371", "revid": "18323", "url": "https://it.wikipedia.org/wiki?curid=3295371", "title": "Konnor", "text": "\u00c8 stato sotto contratto con la WWE, dove faceva parte degli Ascension assieme a Viktor.\nIn precedenza ha lottato nel territorio di sviluppo di \"NXT\", dove ha vinto una volta l'NXT Tag Team Championship con Viktor, e il loro regno di 364 giorni \u00e8 il pi\u00f9 lungo nella storia del titolo.\nCarriera nel wrestling.\nNel 2001, Parmeter fa il suo debutto nelle federazioni indipendenti degli Stati Uniti, in particolare della Florida. Nel 2003 fa il suo debutto in Hardcore Championship Wrestling in un match contro Markus Faulk che finisce in doppia squalifica. L'8 novembre 2003 conquista i titoli di coppia della federazione insieme a \"J-Dawg\" Brooks, figlio del promoter Rusty Brooks, sconfiggendo Big Tilly e Bruno Sassi.\nNel 2004, inizia un feud con Norman Smiley per l'FSCW Heavyweight Championship. Dopo aver perso il primo match, sconfigge nel rematch Smiley e conquista il titolo il 17 luglio 2004 a Deerfield Beach, in Florida.\nWWE.\nDeep South Wrestling (2005\u20132007).\nDopo quattro anni di circuiti indipendenti, Parmeter fa il suo debutto in Deep South Wrestling perdendo contro Jack Bull il 1\u00ba settembre 2005. Perde anche contro Nick Mitchell la settimana successiva prima di fare squadra con Skip Sheffield per sconfiggere i Regulators. Le settimane dopo subisce una serie di sconfitte contro The Miz e Jack Bull. Il 20 ottobre 2005 perde contro Derrick Neikirk ma il 27 vince contro Joe Slaughter per count-out.\nA novembre, sconfigge Eric Perez e Freakin Deacon prima di perdere contro i Regulators in coppia con Nick Mitchell. Sempre la stessa settimana fa la sua prima apparizione a \"SmackDown!\" sconfiggendo Eric Perez in un dark match. Il 22 dicembre in un taping di DSW sconfigge Deacon grazie all'interferenza di Palmer Cannon. Successivamente sconfigge MVP. Verso gennaio 2006, Parmeter in squadra con Skip Sheffield perde contro Mike Knox e Derrick Neikirk, tuttavia riesce a sconfiggere William Regal e Johnny Parisi a febbraio prima di fare 7 settimane di assenza.\nParmeter ritorna in DSW ad aprile sconfiggendo Biohazard, Mikal Adryan e Bradley Jay. Parmeter e Danny Germundo formano un tag team per vincere i DSW Tag Team Championship in un torneo indetto per decretare i nuovi campioni, dopo che il titolo era stato reso vacante ma vengono eliminati al primo turno dal Team Elite l'11 maggio 2006. Sconfigge William Regal il 18 maggio e perde per squalifica contro Mike Knox. Sconfigge anche Francisco Ciatso e Bradley Jay. Il 22 giugno Parmeter sconfigge Neikirk e vince il DSW Heavyweight Championship che riesce a difendere dall'assalto di Mike Knox e MVP. Partecipa al dark match della puntata del 16 luglio di ECW ma perde in coppia con Derrick Neikirk contro Little Guido e Tony Mamaluke. Difende ancora il titolo contro MVP, Knox e Danny Gimondo. Proprio quando stava per debuttare in ECW viola il Wellness Program e viene sospeso per trenta giorni.\nIl 7 settembre, Parmeter perde il DSW Heavyweight Championship contro Bradley Jay. Dopo questa sconfitta, Parmeter compie un semi-ritiro e diventa assistente della General Manager della DSW Krissy Vaine. Dopo qualche mese, Parmeter torna a lottare sconfiggendo in un dark match David Heath. Riceve un'altra opportunit\u00e0 per il DSW Heavyweight Championship contro Bradley Jay ma viene sconfitto.\nIl 12 dicembre, Parmeter appare in ECW come guardia del corpo di Paul Heyman insieme a Doug Basham. Nel gennaio 2007, continua il feud in DSW con Bradley Jay per il titolo. Dopo averlo sconfitto in un match non titolato, perde contro Big Vito per decretare il primo sfidante. Parmeter conquista per la seconda volta il DSW Heavyweight Championship contro Bradley Jay ma lo perde la settimana successiva proprio contro quest'ultimo.\nFlorida Championship Wrestling (2007\u20132011).\nDurante l'estate, Parmeter compete in diversi dark match contro Sylvain Grenier, Chuck Palumbo, Super Crazy, Cody Rhodes e D'Lo Brown. In un tag team match con Johnny Jeter perde contro gli Highlanders il 27 agosto e contro Hardcore Holly il 17 settembre.\nAppare in Florida Championship Wrestling dove Lacey Von Erich e Maryse gli fecero da vallette. Il 10 ottobre Parmeter e Krissy Vaine vengono svincolati dalla WWE. Parmeter, intervistato dallo show radio Wrestling Weekly ha dichiarato di aver lasciato la WWE perch\u00e9 doveva stare accanto a suo padre, vittima di una grande malattia e per il futuro intraprendere una carriera da manager. Ha annunciato anche il suo fidanzamento con Krissy Vaine.\nCirca 2 anni e mezzo dopo, Parmeter firma nuovamente per la WWE il 14 luglio 2010, e viene mandato in Florida Championship Wrestling. Il 24 settembre, cambia nome in Conor O'Brian.\nIl 30 novembre 2010, durante la season finale della terza stagione di WWE NXT, viene annunciato che Parmeter parteciper\u00e0 alla quarta stagione del programma con Alberto Del Rio come mentore. Fa il suo debutto in un tag team match con Del Rio, sconfiggendo Daniel Bryan e Derrick Bateman. Riesce a vincere la prova al microfono ottenendo quattro punti immunit\u00e0. Nella puntata di NXT dell'11 gennaio, Conor O'Brian sconfigge Bryon Saxton. Nella puntata di NXT del 18 gennaio, Conor O'Brian, dopo aver perso un match contro Ricardo Rodriguez, viene eliminato. Nella puntata di NXT Season 4 Finale, vince un tag team match insieme a Derrick Bateman contro Jacob Novak e Byron Saxton.\nAvendo perso ad NXT, O'Brian torna in FCW e nei tapings del 31 gennaio 2011, viene sconfitto insieme a Byron Saxton e Bobby Dutch in un six-man tag team match contro Johnny Curtis, Percy Watson e Tito Colon. Nei tapings FCW del 12 febbraio, Conor O'Brian sconfigge per count-out il debuttante Jarrod Locke. Nei tapings FCW del 14 aprile, Conor O'Brian, Jinder Mahal e Bobby Dutch sconfiggono Big E Langston, Buddy Stetcher e Donny Marlow. Il 4 giugno, all'FCW Port Charlotte Show, Conor O'Brian sconfigge Byron Saxton. Nei tapings dell'11 agosto, Conor O'Brian sconfigge Husky Harris. Successivamente, Conor O'Brian entra nella stable capitanata da Ricardo Rodriguez insieme a Tito Colon, Kenneth Cameron e Raquel Diaz. Nei tapings del 1\u00ba settembre, Conor O'Brian, Kenneth Cameron e Tito Colon vincono un 6-man tag team match contro il trio formato dai campioni di coppia FCW, CJ Parker &amp; Donny Marlow e da Johnny Curtis. Tre settimane dopo, vince contro Colin Cassady. Nei tapings del 13 ottobre, combatte ancora insieme ai compagni Cameron e Colon e vince di nuovo in un match di coppia a 6 uomini contro Colin Cassady, Mike Dalton e Jason Jordan. Otto giorni dopo, insieme a Colon, batte i campioni di coppia Parker &amp; Marlow in un non-title match. Dopo una pausa dovuta ad un infortunio, O'Brian ritorna in FCW il 21 marzo, all'Orlando Show, perdendo contro Xavier Woods. Solo tre giorni dopo, combatte un altro match contro Sonny Elliot che lo vede uscire vincitore. Il giorno dopo ancora, al Lakeland Show, torna a combattere in coppia con Kenneth Cameron e i due battono Xavier Woods e Jason Jordan. Nei tapings del 26 aprile, O'Brian e Cameron non riescono a conquistare i titoli di coppia poich\u00e9 perdono contro i campioni Corey Graves e Jake Carter. All'Orlando Show del 18 maggio, insieme a Cameron e Byron Saxton, sconfigge in un 6-man tag team match Jake Carter, Corey Graves e Rick Victor. Il 1\u00ba agosto, a Bull Bash VI, gli Ascension vincono un Fatal 4-Way Elimination Tag Team Match che comprendeva Jason Jordan e Mike Dalton, Rick Victor e Brad Maddox e Chad Baxter e Adam Mercer.\n\"NXT\" (2010\u20132014).\nParmeter ha firmato di nuovo un contratto con la WWE il 14 luglio 2010, ed \u00e8 stato riassegnato alla Florida Championship Wrestling (FCW), territorio di sviluppo. Il 12 agosto, ha debuttato in FCW come Ryan O'Riley perdendo contro Conrad Tanner. Parneter ha combattuto per un breve periodo con quel nome che ha cambiato successivamente in Conor O'Brian.\nIl 30 novembre, durante la finale della terza stagione di \"NXT\", \u00e8 stato annunciato che Parmeter, con il nome di Conor O'Brian, avrebbe partecipato alla quarta stagione di \"NXT\", con Alberto Del Rio come mentore. Ha fatto il suo debutto sul ring la settimana seguente a \"NXT\", quando in coppia con Del Rio ha sconfitto il rookie Derrick Bateman e il suo mentore Daniel Bryan. O'Brian ha vinto la sua prima sfida il 4 gennaio 2011 a \"NXT\", quando ha vinto la \"Battle of the Mic Challenge\" ottenendo quattro punti immunit\u00e0. Due settimane pi\u00f9 tardi, il 18 gennaio, O'Brian \u00e8 stato il secondo partecipante a essere eliminato dalla competizione. In quella stessa sera, \u00e8 stato sconfitto da Ricardo Rodriguez.\nil 28 agosto, Ricoardo Rodriguez ha annunciato la formazione di una \"stable\" chiamata The Ascension che ha incluso O'Brian, Kenneth Cameron, Tito Colon e Raquel Diaz. Il primo match che ha visto tutti i membri della \"stable\" coinvolti il 1\u00ba settembre, in cui Cameron, Colon e O'Brian hanno sconfitto CJ Parker, Donny Marlow e Johnny Curtis. Il 30 settembre, Cameron e Colon hanno sfruttato la loro opportunit\u00e0 titolata per il NXT Tag Team Championship, perdendo contro gli allora campioni CJ Parker e Donny Marlow.\nIl 6 giugno 2012 gli Ascension fanno il loro debutto a NXT sconfiggendo Mike Dalton e CJ Parker. In seguito intraprenderanno una faida contro gli Usos, vincendo la maggior parte dei match, e il 3 ottobre batteranno il tag team del main roster formato da Tyson Kidd e Justin Gabriel. La coppia verr\u00e0 tuttavia sciolta quando Cameron venne rilasciato dalla WWE il 30 novembre dopo essere stato arrestato.\nO'Brian comincer\u00e0 quindi a competere come wrestler singolo e il 5 giugno 2013, dopo la sua vittoria su Alex Riley, Rick Victor appare sulla rampa attirando la sua attenzione. Il 2 ottobre la coppia vincer\u00e0 i titoli di coppia NXT battendo Adrian Neville e Corey Graves e l'8 novembre cambieranno nomi (O'Brian diventa Konnor, Victor Viktor).\nGli Ascension manterranno il titolo per quasi un anno, quando verranno sconfitti a NXT Takeover dai Lucha Dragons (Kalisto e Sin Cara).\nMain roster (2014\u20132016).\nGli Ascension hanno fatto il loro debutto ufficiale nel main roster il 29 dicembre 2014 a \"SmackDown\" battendo The Miz e Damien Mizdow dopo che nelle settimane precedenti erano stati mostrati video di promozione. Tuttavia, nonostante i promo iniziali, per tutto il 2015 hanno combattuto molto poco, venendo ben presto relegati al ruolo di jobber. L'unico avvenimento degno di nota \u00e8 stato il 31 maggio 2015, quando gli Ascension hanno partecipato all'Elimination Chamber dell'omonimo pay-per-view con in palio il WWE Tag Team Championship che comprendeva anche i campioni del New Day (Big E, Kofi Kingston e Xavier Woods), i Lucha Dragons (Kalisto e Sin Cara), Tyson Kidd e Cesaro, i Prime Time Players (Darren Young e Titus O'Neil), e i Los Matadores (Diego e Fernando); gli Ascension sono stati eliminati dai Prime Time Players mentre il New Day ha mantenuto i titoli. Nel 2016 gli Ascension hanno preso parte all'annuale Andr\u00e9 the Giant Memorial Battle Royal svoltasi il 3 aprile 2016 a WrestleMania 32 dove gli Ascension sono stati eliminati da Diamond Dallas Page. Nella puntata di \"SmackDown\" del 14 aprile hanno preso parte ad un torneo per decretare i contendenti n\u00ba1 al WWE Tag Team Championship, detenuto dal New Day, dove sono stati sconfitti ed eliminati ai quarti di finale da Enzo Amore e Colin Cassady. A maggio Konnor \u00e8 stato sospeso per la sua prima violazione del Wellness Program e Viktor ha preso parte, nella puntata di \"Raw\" del 2 maggio, ad una Battle Royal per determinare il contendente n\u00ba1 allo United States Championship, detenuto da Kalisto, ma \u00e8 stato eliminato. Nella puntata di \"Raw\" dell'11 luglio gli Ascension hanno partecipato ad una Battle Royal per determinare il contendente n\u00ba1 all'Intercontinental Championship, detenuto da The Miz, ma sono stati entrambi eliminati.\nOpportunit\u00e0 titolate (2016\u20132017).\nCon la Draft Lottery avvenuta nella puntata di \"SmackDown\" del 19 luglio, gli Ascension sono stati trasferiti nel roster di \"SmackDown\". Nella puntata di \"SmackDown\" del 26 luglio gli Ascension hanno partecipato ad una Battle Royal per determinare uno dei sei sfidanti del Six-Pack Challenge match per determinare il contendente n\u00ba1 al WWE World Championship di Dean Ambrose ma sono stati eliminati. Nella puntata di \"SmackDown\" del 16 agosto gli Ascension, i Breezango (Tyler Breeze e Fandango) e i Vaudevillains (Aiden English e Simon Gotch) sono stati sconfitti dagli American Alpha (Chad Gable e Jason Jordan), gli Hype Bros (Mojo Rawley e Zack Ryder) e gli Usos (Jimmy e Jey Uso) in un 12-Man Tag Team match. La scena si \u00e8 ripetuta nel \"Kick-off\" di SummerSlam quando gli Usos, gli Hype Bros e gli American Alpha hanno sconfitto i Breezango, gli Ascension e i Vaudevillains in un altro 12-Man Tag Team match. Nella puntata di \"SmackDown\" del 23 agosto \u00e8 stato annunciato il WWE SmackDown Tag Team Championship e, per questo motivo, \u00e8 stato indetto un torneo per decretare i due team che si affronteranno l'11 settembre a Backlash. Quella stessa sera gli Ascension hanno affrontato gli Usos ma sono stati sconfitti ed eliminati. Nella puntata di \"SmackDown\" del 13 settembre gli Ascension hanno avuto l'opportunit\u00e0 di conquistare il WWE SmackDown Tag Team Championship affrontando i nuovi campioni Heath Slater e Rhyno ma sono stati sconfitti. Nella puntata di \"SmackDown\" del 27 settembre gli Ascension e gli Usos hanno sconfitto Heath Slater, Rhyno e gli American Alpha. Nella puntata di \"Main Event\" gli Ascension sono stati nuovamente sconfitti da Heath Slater e Rhyno in un match non titolato. Il 9 ottobre nel \"Kick-off\" di No Mercy gli Ascension e i Vaudevillains sono stati sconfitti dagli Hype Bros e gli American Alpha. Nella puntata di \"Main Event\" del 20 ottobre gli Ascension sono stati sconfitti dagli American Alpha. Nella puntata di \"SmackDown\" del 25 ottobre gli Ascension sono stati sconfitti dagli Hype Bros in un Survivor Series Qualyfing match. Pi\u00f9 tardi, quella stessa sera, gli Ascension, la Spirit Squad (Kenny e Mikey), gli Headbangers (Mosh e Trasher) e i Vaudevillains sono stati sconfitti dagli American Alpha, Heath Slater e Rhyno, gli Usos e i Breezango in un 16-man Tag Team match. Nella puntata di \"Main Event\" dell'11 novembre Jordan ha sconfitto Viktor. Nella puntata di \"SmackDown\" del 22 novembre gli Ascension hanno partecipato ad un Tag Team Turmoil match per decretare i contendenti n\u00b01 al WWE SmackDown Tag Team Championship di Heath Slater e Rhyno ma sono stati eliminati per primi dagli American Alpha. Il 4 dicembre, nel \"Kick-off\" di , gli Ascension, i Vaudevillains e Curt Hawkins sono stati sconfitti dagli American Alpha, gli Hype Bros e Apollo Crews. Nella puntata di \"SmackDown\" del 6 dicembre gli Ascension sono stati sconfitti dagli Hype Bros. Nella puntata di \"SmackDown\" del 13 dicembre gli Ascension hanno partecipato ad una Battle royal che comprendeva anche gli American Alpha, i Breezango, Heath Slater e Rhyno, gli Hype Bros e i Vaudevillains ma sono stati eliminati, mentre gli Hype Bros si sono aggiudicati la contesa, diventando i contendenti n\u00b01 al WWE SmackDown Tag Team Championship. Konnor \u00e8 stato uno degli ultimi a rimanere sul ring, arrivando quasi ad un passo dalla vittoria, ma \u00e8 stato eliminato da Zack Ryder che si \u00e8 aggiudicato la contesa e la vittoria per il suo team. Nella puntata di \"SmackDown\" del 24 gennaio 2017 gli Ascension hanno partecipato ad una Battle Royal per guadagnare un posto nel Royal Rumble match del 2017 ma sono stati eliminati da Heath Slater e Mojo Rawley. Nella puntata di \"SmackDown\" del 7 febbraio gli Ascension, gli Usos e i Vaudevillains hanno sconfitto gli American Alpha, i Breezango e Heath Slater e Rhyno. Il 12 febbraio, ad Elimination Chamber, gli Ascension hanno partecipato ad un Tag Team Turmoil match per il WWE SmackDown Tag Team Championship ma sono stati eliminati dagli American Alpha. Nella puntata di \"SmackDown\" del 14 febbraio gli Ascension sono stati sconfitti dagli American Alpha. Il 2 aprile, nel \"Kick-off\" di WrestleMania 33, gli Ascension hanno partecipato all'annuale Andr\u00e9 the Giant Memorial Battle Royal ma sono stati eliminati da Big Show e Braun Strowman. Nella puntata di \"SmackDown\" del 25 aprile gli Ascension sono stati sconfitti dai Breezango in un Beat the Clock Challenge match per determinare i contendenti n\u00b01 al WWE SmackDown Tag Team Championship degli Usos. Nella puntata di \"SmackDown\" del 9 maggio gli Ascension sono stati sconfitti dai Breezango. Il 18 giugno, a Money in the Bank, gli Ascension sono stati sconfitti dai Breezango.\nThe Fashion Files (2017\u20132018).\nSuccessivamente, gli Ascension hanno iniziato ad apparire molto frequentemente durante la rubrica \"The Fashion Files\"' dei Breezango (Tyler Breeze e Fandango). Nella puntata di \"SmackDown\" del 4 luglio gli Ascension hanno partecipato all'Indipendence Day Battle Royal per determinare il contendente n\u00b01 allo United States Championship di Kevin Owens ma sono stati eliminati. Nella puntata di \"SmackDown\" del 29 agosto gli Ascension sono stati sconfitti da Chad Gable e Shelton Benjamin. Nella puntata di \"SmackDown\" del 10 ottobre gli Ascension hanno partecipato ad un Fatal 4-Way match che comprendeva anche i Breezango, Chad Gable e Shelton Benjamin e gli Hype Bros (Mojo Rawley e Zack Ryder) per determinare i contendenti n\u00b01 al WWE SmackDown Tag Team Championship degli Usos (Jimmy Uso e Jey Uso) ma il match \u00e8 stato vinto da Benjamin e Gable. In seguito, durante i \"Fashion Files\", gli Ascension hanno effettuato un turn \"face\", alleandosi con i Breezango. Nella puntata di \"SmackDown\" del 9 gennaio 2018 gli Ascension sono stati sconfitti dai Bludgeon Brothers (Harper e Rowan). Nella puntata di \"SmackDown\" del 6 febbraio gli Ascension sono stati sconfitti da Chad Gable e Shelton Benjamin. L'8 aprile, nel \"Kick-off\" di WrestleMania 34, Konnor ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Karl Anderson.\n\"Raw\" (2018\u20132019).\nCon lo \"Shake-up\" del 16 aprile gli Ascension sono passati al roster di \"Raw\". Nella puntata di \"Raw\" del 23 aprile gli Ascension sono stati sconfitti da Bray Wyatt e \"Woken\" Matt Hardy. Il 27 aprile, a Greatest Royal Rumble, Konnor ha partecipato al Royal Rumble match a 50 uomini entrando col numero 16 ma \u00e8 stato eliminato da Elias. Nella puntata di \"Raw\" del 28 maggio gli Ascension sono stati sconfitti nuovamente dai Raw Tag Team Champions Bray Wyatt e \"Woken\" Matt Hardy in un match non titolato. Nella puntata di \"Raw\" del 4 giugno gli Ascension hanno partecipato ad una Tag Team Battle Royal per determinare i contendenti n\u00b01 al Raw Tag Team Championship di Bray Wyatt e \"Woken\" Matt Hardy ma sono stati eliminati dai Breezango (Tyler Breeze e Fandango). Nella puntata di \"Main Event\" del 13 giugno gli Ascension sono stati sconfitti dal Titus Worldwide (Apollo Crews e Titus O'Neil). Nella puntata di \"Main Event\" del 27 giugno gli Ascension e Curt Hawkins sono stati sconfitti da Bobby Roode e i Breezango. Nella puntata di \"Raw\" del 16 luglio gli Ascension sono stati sconfitti dai Raw Tag Team Champions, il B-Team (Bo Dallas e Curtis Axel).\nL'8 dicembre 2019 la WWE ha annunciato il rilascio degli Ascension.\nSospensione per doping.\nIl 16 aprile 2016 \u00e8 stato sospeso per un mese per violazione del Wellness Program."}
{"id": "3295384", "revid": "15756", "url": "https://it.wikipedia.org/wiki?curid=3295384", "title": "Chiesa di San Nicola di Mira (Guspini)", "text": "La chiesa di San Nicola di Mira \u00e8 la parrocchiale di Guspini.\nStoria e descrizione.\nI lavori di costruzione della chiesa di San Nicola cominciarono nel 1611, ad opera dei \"picapedres\" Giovanni Antonio Pinna e Antiogo Flores, incaricati dal rettore Antiogo Uda. Tra il 1625 e il 1630, col completamento della copertura, l'edificio venne aperto al culto. A met\u00e0 del XVII secolo furono costruite le prime cappelle, inizialmente due per lato, mentre nei successivi decenni venne innalzata la torre campanaria, terminata nel 1723. Nel corso del XVIII secolo si raggiunse l'attuale numero di otto cappelle laterali. Nel 1864 venne realizzata la scalinata davanti al terrapieno (arraprau) posto anteriormente al prospetto della chiesa. Nel 1902, grazie alla donazione della mecenate Zel\u00ec Castoldi Sanna, l'arcata centrale e tutte le otto cappelle furono affrescate con\npitture allegoriche religiose. Le opere artistiche sono state restaurate nel 2012. \nLa facciata presenta coronamento orizzontale, con merlatura. Il portale \u00e8 sormontato da un singolare arco a ferro di cavallo, che richiama vagamente modelli di matrice islamica. Ai lati dell'arco, entro due nicchie, sono due teste marmoree con gorgiera, raffiguranti probabilmente un nobile mecenate sardo-spagnolo; si ipotizza che all'apice dell'arco fosse collocata una terza testa. Sopra il portale si trova il rosone in pietra, uno dei pochi nel suo genere in Sardegna, con cornice modanata a tori e gole e complesso traforo, simile al rosone della chiesa collegiata di Sant'Eulalia, a Cagliari, che probabilmente funse da modello.\nL'interno del tempio \u00e8 ad una navata, voltata a botte, e cappelle laterali intercomunicanti con medesimo tipo di volta. Le volte e le pareti sono ornate da dipinti realizzati nel 1904, restaurati completamente nel 2009. Nello stesso anno \u00e8 stato eseguito il rifacimento della pavimentazione e il restauro di tutte le cappelle. Anche l'altare maggiore risale al 1904, ma conserva il paliotto, risalente al 1727, appartenente al precedente altare ligneo, non pervenutoci. Il fonte battesimale, marmoreo, risale al 1766.\nNella terza cappella a destra \u00e8 custodito un organo a canne del 1768, costruito dal milanese Giuseppe Lazzari. Dispone di 9 registri su unico manuale e pedale.\nAnni duemila.\nNel 2018 sono stati cambiati di recente l'ambone e l'altare realizzati in Marmo, poi \u00e8 stato restaurato l'abside a forma quadrata della chiesa, dove si trovava il vecchio coro. Il 27/11/2020 hanno pulito e chiuso le finestre del campanile con reti anti-piccioni per consentire l'accesso al pubblico per la salita nella Torre. \nLe campane.\nIl campanile, alto all'incirca 20 metri contiene al suo interno un concerto di 4 quattro bronzi. Dagli inizi del 1700, anno di fusione della vecchia campana grande (esposta in chiesa rotta), suonava a slancio veloce insieme a una campana del 1698 e una del 1311, esposte entrambe nella chiesa di Santa Maria Assunta. Nel 1711 venne fusa una quarta campana dal rettore Don Luis Asquer. All'arrivo di Don Michele Pinna, uno dei rettori del '900, decise di sostituire le vecchie campane con un nuovo concerto di 3 campane. Le vecchie campane sono state trasportate altrove:\nLa campana del 1700 fu donata alla chiesa di Sant'Isidoro, successivamente per via della rottura del bronzo (motivo incognito) la campana venne riportata in parrocchia ed esposta vicino alla porta del campanile, insieme al Battaglio e al Ceppo. \nLa campana del 1698 e del 1311 furono esposte nel Battistero della chiesa, per mancanza di spazio nel Battistero le campane furono trasferite nella chiesetta di Santa Maria Assunta.\nLa campana del 1711 invece rimase al suo posto nel Campanile della Parrocchia di San Nicol\u00f2.\nIl nuovo trio campanario fu fuso dalla Fonderia Capanni in Castelnuovo 'ne Monti nel 1984. \nLe ditte e i primi problemi.\nLa prima ditta che prese la manuntenzione delle campane \u00e8 la ditta OES Brevetti Scarselli montando le campane con Ceppi Fissi e Martelli. Per la potenza troppo forte data al martello della grossa (tipico problema che hanno i martelli che vengono prodotti da questa ditta) il bronzo si consumo leggermente sul bordo della campana, fortunatamente la campana non ha portato lesioni o crepe. Si decise cos\u00ec di cambiare ditta di manutenzione passando da OES a Trebino che mont\u00f2 nella torre i martelli sulla grande, sulla seconda e quarta campana. Nel 2006 la manuntenzione pass\u00f2 alla Belltron che ha sostituito il vecchio programmatore con un Belltron GM-3600 e i martelli delle due maggiori, che sostituisco quelli Trebino ormai rotti. Il martello della Quarta funzionava ancora e fu lasciato al suo posto, dal 1996 ad oggi possiamo ancora trovare il martello in campanile."}
{"id": "3295388", "revid": "1543377", "url": "https://it.wikipedia.org/wiki?curid=3295388", "title": "Clausen (Lussemburgo)", "text": "Clausen \u00e8 un quartiere del centro di Lussemburgo, capitale del Lussemburgo. Attraverso questo quartiere scorre il fiume Alzette; inoltre ospita una vecchia fabbrica di birra ed un cimitero militare.\nNel 2001 il quartiere contava una popolazione di 886 abitanti."}
{"id": "3295389", "revid": "307923", "url": "https://it.wikipedia.org/wiki?curid=3295389", "title": "Episodi di C'\u00e8 sempre il sole a Philadelphia (sesta stagione)", "text": "La sesta stagione della serie televisiva C'\u00e8 sempre il sole a Philadelphia \u00e8 stata trasmessa negli Stati Uniti dal 16 settembre al 9 dicembre 2010 su FX.\nIn Italia la stagione \u00e8 andata in onda dal 22 gennaio al 26 febbraio 2011 su FX."}
{"id": "3295402", "revid": "599013", "url": "https://it.wikipedia.org/wiki?curid=3295402", "title": "Zhang Linpeng", "text": "Carriera.\nZhang Linpeng \u00e8 stato considerato un giovane molto promettente, tanto da attirare l'attenzione del Genbao Football Academy e successivamente, nel 2006, del Shanghai East Asia.\nCon il club di terza divisione, Zhang ha fatto una buona impressione all'interno della squadra. Nella stagione 2009, il club \u00e8 arrivato quarto e ha sfiorato la promozione. Per la sua ottima performance con il suo club \u00e8 stato convocato nella squadra nazionale cinese e ha segnato al suo debutto contro la Giordania.\nNel novembre 2010 si trasferisce nel Guangzhou Evergrande, club che milita nel Chinese Super League. Debutta nel match di apertura del 2 aprile 2011 del Chinese Super League nella per 1-0 contro il Dalian Shide. Al termine della stagione la sua squadra vince il campionato. Nella stagione 2013 porta la squadra ad un terzo titolo consecutivo di campionato. Inizia la stagione 2015 subendo la rottura del legamento del ginocchio sinistro in una partita amichevole contro Hangzhou Greentown.\nDurante la convalescenza in Italia, Zhang \u00e8 stato accostato all'Inter, tanto che l'allenatore nerazzurro Roberto Mancini conferm\u00f2 il suo interesse per Zhang. Dopo essersi ripreso dal infortunio, Zhang ha segnato un gol il 3 aprile 2015 nella sconfitta per 2-1 contro Henan Jianye. In seguito ha segnato un gol da 60 metri il 12 aprile 2015 nella vittoria per 6-1 contro il Liaoning Whowin. l 20 luglio 2015, Zhang ha prolungato il suo contratto con il Guangzhou fino al 31 dicembre 2020.\nNazionale.\nZhang giocato nelle giovanili cinesi, dapprima giocando per la squadra nazionale under 20 nella AFC U-19 Championship 2008 dove ha capitanato la squadra ai quarti di finale. Successivamente per l'under 23, giocando nel 2009, nella competizione dell'Est asiatico, in cui la Cina \u00e8 stata eliminata nella fase a gironi. Nonostante i fallimenti dell'under 23 cinese, le performance di Zhang sono state considerate abbastanza buone per l'allora direttore Gao Hongbo, tanto che quest'ultimo decide di chiamarlo nella nazionale maggiore.\nHa segnato all'esordio contro la Giordania, nel 2-2. Dopo il suo debutto, Zhang \u00e8 stato chiamato pi\u00f9 volte nella squadra che ha vinto il Football Championship d'Oriente nel 2010 ed ha partecipato alla Coppa d'Asia nel 2011.\nVita privata.\nZhang \u00e8 di etnia Hui ed \u00e8 un musulmano laico. Ha sposato Wang Qiaozhi il 21 maggio 2011 e il loro figlio \u00e8 nato il 1 \u00b0 settembre 2014."}
{"id": "3295412", "revid": "169919", "url": "https://it.wikipedia.org/wiki?curid=3295412", "title": "Andr\u00e9 de Chauvigny", "text": ""}
{"id": "3295421", "revid": "767487", "url": "https://it.wikipedia.org/wiki?curid=3295421", "title": "Le campane suonano all'alba", "text": "Le campane suonano all'alba (\"I Love a Mistery\") \u00e8 un film del 1945 diretto da Henry Levin. Il film \u00e8 il primo di una serie di tre, gli altri sono \"The Devil's Mask\" e \"The Unknown\", ispirati alla popolare serie radiofonica \"I Love a Mystery\".\nTrama.\nPartendo da un incidente automobilistico con decapitazione, la vicenda si riavvolge mostrando come due giovani rimangono coinvolti nella vicenda in cui un uomo rivela loro che di l\u00ec a tre giorni sarebbe morto proprio in quel modo."}
{"id": "3295433", "revid": "1543377", "url": "https://it.wikipedia.org/wiki?curid=3295433", "title": "T\u00e4rend\u00f6", "text": "T\u00e4rend\u00f6 \u00e8 una piccola localit\u00e0 situata nella contea di Norrbotten, in Svezia e nell'anno 2000 contava 208 abitanti. Si trova nelle vicinanze del fiume Kalix e si affaccia sulla biforcazione denominata fiume T\u00e4rend\u00f6. Proprio in questa zona il fiume T\u00e4rend\u00f6 si immette nel fiume Kalix. Il nome della citt\u00e0 \u00e8 una versione svedese della minoranza finlandese T\u00e4rent\u00f6 e T\u00e4r\u00e4nt\u00f6. Il nome deriva dalla parola t\u00e4r\u00f6, che si riferisce a qualcosa di circolare o chiuso (\"vy\u00f6t\u00e4r\u00f6 = vita, vy\u00f8 = cinghia, cintura\").\nIl villaggio di T\u00e4rend\u00f6 \u00e8 stato fondato nel 1615 da Per Persson Pekkari, un rappresentante di commercio di \u00d6vertorne\u00e5. Il paese di T\u00e4rend\u00f6 si era formato in passato come comune autonomo (1884-1971), ma insieme al comune Korpilombolo sono stati in seguito ricostituiti sotto il comune di Pajala. T\u00e4rend\u00f6 appartiene ad un vasto numero di nuclei cittadini cresciuti insieme: Heinonen, Isokyl\u00e4, Valimaa, Laitamaa, Niva, Aho Koijuniemi, Kallio e Rovaniemi, i nomi dimostrano come i finlandesi abbiano avuto una grande influenza qui (Kyla, Mon e Niemi sono suffissi in finlandese). Tarendo dista solamente 40 chilometri in linea d'aria dal confine finlandese.\nGran parte del film \"Musica rock da Vittula\", tratto dal romanzo omonimo di Mikael Niemi, scrittore di Pajala, \u00e8 stato girato a T\u00e4rend\u00f6.\nAd oggi gli stabilimenti pi\u00f9 diffusi nel paese sono le segherie e nota \u00e8 la Krekula &amp; Lauri Saw AB. Gli aeroporti pi\u00f9 vicini al paese sono l'aeroporto di Pajala, a 28 chilometri di distanza, e l'aeroporto di G\u00e4llivare distante all'incirca 100 chilometri."}
{"id": "3295436", "revid": "287204", "url": "https://it.wikipedia.org/wiki?curid=3295436", "title": "Mario Maserati", "text": "Biografia.\nNasce a Voghera da Rodolfo e Caterina Losi. \u00c8 il quintogenito dei fratelli Maserati.\nStudi\u00f2 all'Accademia di Brera e fu l'unico (a parte Alfieri I) dei fratelli Maserati a non occuparsi di motori, automobili e corse. Tuttavia \u00e8 probabilmente il creatore del tridente stilizzato, marchio della casa automobilistica condotta dai fratelli e ispirato al tridente della fontana del Nettuno di Bologna.\nNel 1969 una sua mostra a Voghera venne inaugurata dall'allora Presidente della Camera, Sandro Pertini."}
{"id": "3295437", "revid": "108826547", "url": "https://it.wikipedia.org/wiki?curid=3295437", "title": "Office of the Comptroller of the Currency", "text": "L'Office of the Comptroller of the Currency (OCC) \u00e8 una agenzia federale del governo istituita con il National Currency Act nel 1863. La sua funzione \u00e8 quella di regolare e vigilare tutte le banche nazionali e le filiali di banche estere presenti negli Stati Uniti.\nFunzioni.\nL'Office of the Comptroller of the Currency (OCC) \u00e8 una agenzia federale del Ministero del Tesoro Americano ed ha sede a Washington D.C. L'OCC persegue i seguenti obiettivi:\nL'OCC fu istituita inizialmente da Abramo Lincoln per finanziare lo sforzo bellico durante la guerra civile americana. Successivamente venne convertita per vigilare sul sistema bancario nazionale. Attualmente l'OCC regola e vigila 1.500 banche nazionali pari a circa i due terzi delle attivit\u00e0 totali delle banche commerciali degli Stati Uniti.\nAltre agenzie con compiti simili all'OCC che collaborano reciprocamente in materia di vigilanza bancaria e finanziaria sono: Federal Reserve System; Federal Deposit Insurance Corporation; Office of Thrift Supervision; National Credit Union Administration. Il Federal Financial Institutions Examination Council (FFIEC) garantisce il coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario."}
{"id": "3295439", "revid": "125897485", "url": "https://it.wikipedia.org/wiki?curid=3295439", "title": "Fredrik Gulbrandsen", "text": "Biografia.\nAnche suo padre Tom \u00e8 stato un calciatore.\nCarriera.\nClub.\nLillestr\u00f8m e parentesi al Lyn Oslo.\nGulbrandsen ha iniziato la carriera professionistica con la maglia del Lillestr\u00f8m ed ha esordito ufficialmente in prima squadra il 6 maggio 2009, quando \u00e8 subentrato a Karim Essediri nella sconfitta per 3-0 in casa dello Start. Il 17 giugno dello stesso anno \u00e8 arrivata la prima rete, sebbene nell'edizione stagionale del Norgesmesterskapet: ha contribuito infatti con una marcatura al successo per 0-3 sull'Asker.\nA marzo 2010 \u00e8 stato ceduto in prestito al Lyn Oslo, militante nella 1. divisjon: con il nuovo club \u00e8 sceso in campo in 8 partite, con una rete all'attivo. Tutto questo \u00e8 stato per\u00f2 vanificato dalla bancarotta del Lyn Oslo, che \u00e8 fallito nel corso della stagione e a cui sono stati cancellati i risultati ottenuti fino a quel momento (trasformati in sconfitte a tavolino, cos\u00ec come le successive gare).\n\u00c8 tornato cos\u00ec al Lillestr\u00f8m, con cui ha collezionato altre 5 presenze nella massima divisione norvegese. Il primo gol nell'Eliteserien \u00e8 arrivato il 3 luglio 2011, nella vittoria per 2-1 sul Viking. Il 7 agosto ha siglato la prima doppietta, nel 3-1 inflitto al Sarpsborg 08.\nMolde.\nIl 15 luglio 2013 si \u00e8 trasferito ufficialmente al Molde. Ha esordito con questa maglia il 31 luglio, schierato titolare nel pareggio interno per 1-1 contro il Legia Varsavia. Nella stessa annata ha contribuito alla vittoria finale del Norgesmesterskapet. Ha chiuso la prima stagione in squadra con 14 presenze e 4 reti tra tutte le competizioni.\nIl 4 ottobre 2014 ha vinto il campionato 2014 con il suo Molde, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 23 novembre successivo, il Molde ha centrato il successo finale nel Norgesmesterskapet 2014, ottenendo cos\u00ec il \"double\".\nIl 14 febbraio 2015, in occasione di un'amichevole di preparazione in vista della nuova stagione disputata contro il Midtjylland, ha subito la rottura del legamento ed \u00e8 stato cos\u00ec costretto ad affrontare un'operazione chirurgica. Ha saltato l'intera annata, tornando in campo il 18 novembre 2015 in un'amichevole contro il Sogndal.\nSalisburgo.\nIl 16 giugno 2016, gli austriaci del Salisburgo hanno reso noto d'aver ingaggiato Gulbrandsen, col giocatore che si \u00e8 legato al nuovo club con un contratto triennale.\nNew York Red Bulls.\nIl 10 marzo 2017 passa in prestito fino alla fine della stagione ai New York Red Bulls.\n\u0130stanbul B.B..\nDopo essere rimasto svincolato dal Salisburgo, il 1\u00ba luglio 2019, viene ingaggiato a parametro zero, dai turchi dell'\u0130stanbul Ba\u015fak\u015fehir con cui firma un contratto triennale.\nNazionale.\nIl 19 agosto 2014 \u00e8 stato convocato dal commissario tecnico Per-Mathias H\u00f8gmo in vista dell'amichevole che la Norvegia avrebbe disputato il successivo 27 agosto contro gli . Schierato titolare, la partita \u00e8 terminata con un pareggio per 0-0.\nStatistiche.\nPresenze e reti nei club.\n\"Statistiche aggiornate al 15 marzo 2020.\""}
{"id": "3295445", "revid": "110157", "url": "https://it.wikipedia.org/wiki?curid=3295445", "title": "Fight or Flight (Emily Osment)", "text": "Fight or Flight \u00e8 l'album di debutto della cantante statunitense Emily Osment.\nTracce.\niTunes bonus track:\nSingoli.\nIl primo singolo estratto dall'album \u00e8 \"Let's Be Friends\", pubblicato l'8 giugno 2010, che \u00e8 tra l'altro stato definito dai critici \"troppo maturo\" per la cantante.\nIl secondo singolo estratto dall'album \u00e8 \"Lovesick\", pubblicato il 14 gennaio 2011.\nTour.\nPer promuovere l'album la cantante ha iniziato un tour, chiamato \"Clap Your Hands Tour\"."}
{"id": "3295446", "revid": "1861950", "url": "https://it.wikipedia.org/wiki?curid=3295446", "title": "Iran Airtour", "text": "Iran Airtour \u00e8 la compagnia aerea sussidiaria di Iran Air e il suo hub \u00e8 l'aeroporto Internazionale di Teheran-Mehrabad, a Teheran, la capitale dell'Iran. Il vettore opera voli domestici di linea, ma anche voli internazionali in Medio Oriente e voli charter, tra cui quelli per l'Europa. La compagnia \u00e8 nata nel 1973 e ha cominciato ad operare nel 1992.\nStoria.\nIran Airtour \u00e8 una delle compagnie aeree private iraniane, fondata nel 1973 da Iran Air (persiano: \u0647\u0648\u0627\u067e\u06cc\u0645\u0627\u06cc\u06cc \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646) con l'obiettivo di lanciare tour nelle citt\u00e0 dell'Iran e in diversi paesi oltre alla compagnia aerea nazionale iraniana.\nDal 1982, Iran Airtour Airline ha avviato tour interni programmati da tutto l'Iran alla citt\u00e0 santa di Mashhad. Due anni dopo, ha iniziato a sviluppare tour all'estero in paesi come Cina, Emirati Arabi Uniti, India, Singapore e Malesia.\nInoltre, \u00e8 finalizzato allo sviluppo del turismo e all'attrazione di turisti da altri paesi organizzando seminari con i dirigenti aziendali e i funzionari delle societ\u00e0 turistiche. Di conseguenza, la compagnia aerea ha ricevuto riconoscimenti da vari paesi come Germania, Francia, Italia, Giappone, Svizzera, Austria, Regno Unito, Emirati Arabi Uniti, Bahrain e Kuwait.\nL'attivit\u00e0 di volo di Iran Airtour come compagnia aerea indipendente \u00e8 iniziata nel 1992 a Mashhad, che \u00e8 diventata il centro operativo della compagnia aerea. Ne segu\u00ec un collegamento aereo diretto da Mashhad ai centri di 13 province. Iran Airtour Airline \u00e8 stata anche responsabile dell'operativit\u00e0 del 55% dei voli da diverse citt\u00e0 alla Citt\u00e0 Santa della Mecca per il pellegrinaggio, nonch\u00e9 dei voli regionali con 19 aerei per Damasco, Stoccolma, Mosca e Ashgabat.\nFino al 2010, Iran Airtour era una delle compagnie aeree di propriet\u00e0 statale in Iran, ma successivamente, in conformit\u00e0 con l'articolo 44 della legge costituzionale, la propriet\u00e0 \u00e8 stata assegnata a Hesayar Co., una controllata del Ministero della Difesa iraniano. Poich\u00e9 quattro dei cinque assegni di pagamento consecutivi della Hesayar Co. erano stati restituiti per fondi insufficienti, l'incarico \u00e8 stato annullato. Dopo un'altra asta nel 2016, la compagnia aerea \u00e8 stata concessa al settore privato.\nDestinazioni.\nAl 2021, Iran Airtour opera voli di linea tra Iran e Turchia.\nFlotta.\nFlotta attuale.\nA dicembre 2021 la flotta di Iran Airtour \u00e8 cos\u00ec composta:\nFlotta storica.\nIran Airtour operava in precedenza con i seguenti aeromobili:"}
{"id": "3295448", "revid": "767487", "url": "https://it.wikipedia.org/wiki?curid=3295448", "title": "Il figlio di Robin Hood", "text": "Il figlio di Robin Hood (\"The Bandits of Sherwood Forest\") \u00e8 un film del 1946 diretto da Henry Levin.\nTrama.\nRobert di Nottingham, il figlio del leggendario Robin Hood, ripercorre le orme e le gesta paterne quando aiuta, insieme a Frate Tuck, la Regina Madre e Lady Catherine a liberare il re, tenuto in ostaggio dal perfido Reggente."}
{"id": "3295456", "revid": "47767", "url": "https://it.wikipedia.org/wiki?curid=3295456", "title": "Anghebeni", "text": "Anghebeni \u00e8 una frazione del comune di Vallarsa, in provincia di Trento.\nEtimologia.\nIl nome di Anghebeni deriva dai termini tedeschi \"(l)ang\", che vuol dire \"lunga\", ed \"eben\", che vuol dire \"pianura\".\nStoria.\nSulla nascita di questo paese non si conoscono molte notizie, ma si sa che anticamente non era situato dove \u00e8 attualmente. Nella sua periferia \u00e8 collocato un vecchio capitello parzialmente distrutto dalla guerra e dal tempo e su cui \u00e8 nata una leggenda. Essa narra che il vecchio paese fu spazzato via dalla piena del rio Foxi, un corso d'acqua che scorre vicino alla frazione. Di tutti gli abitanti si salv\u00f2 solo una donna di cognome Sartori, che pian piano form\u00f2 una famiglia e ricostru\u00ec il nuovo paese pi\u00f9 in alto, ai piedi del monte Trappola. C'\u00e8 un'altra ipotesi, pi\u00f9 accreditata che parla di una peste che fece spostare l'intera popolazione. \nMonumenti e luoghi d'interesse.\nNella parte pi\u00f9 a valle \u00e8 situato l'ex cimitero militare italiano e austro-ungarico, dove erano sepolti i soldati caduti durante la prima guerra mondiale sulle montagne della zona. Finita la guerra le salme dei militari sono stati traslate al sacrario militare del Pasubio. Recentemente, dopo molti anni di abbandono, il cimitero e le sue strutture sono state recuperate grazie all'aiuto dagli alpini, che lo hanno inaugurato nell'anno 1998.\nManifestazioni ed eventi.\nAnnualmente si festeggia, il 24 maggio, Madonna Ausiliatrice. Questa ricorrenza \u00e8 importante per tutti gli abitanti del paese, perch\u00e9 oltre ad essere la festa matrona della chiesetta del paese \u00e8 anche un momento di convivialit\u00e0."}
{"id": "3295458", "revid": "1573940", "url": "https://it.wikipedia.org/wiki?curid=3295458", "title": "Paradamoetas", "text": "Paradamoetas \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto dal prefisso greco , \"par\u00e0-\", che significa \"vicino, presso, accanto\" e dal genere Damoetas, appartenente a questa stessa famiglia.\nDistribuzione.\nLe quattro specie oggi note di questo genere sono diffuse in America settentrionale e centrale; la specie P. chenguinola \u00e8 endemica solo di Panama.\nTassonomia.\nIl genere \u00e8 da considerarsi maschile, sulla falsariga di \"Damoetas\".\nA maggio 2010, si compone di quattro specie:"}
{"id": "3295465", "revid": "179980", "url": "https://it.wikipedia.org/wiki?curid=3295465", "title": "A\u00edrton Graciliano dos Santos", "text": ""}
{"id": "3295473", "revid": "767487", "url": "https://it.wikipedia.org/wiki?curid=3295473", "title": "Henry's Crime", "text": "Henry's Crime (\"Henry's Crime\") \u00e8 un film del 2010 diretto da Malcolm Venville, con Keanu Reeves, James Caan e Vera Farmiga.\nTrama.\nNella citt\u00e0 di Buffalo nello stato di New York vive Henry Torne (Keanu Reeves), che lavora in un casello di un tratto desolato e solitario dell'autostrada, conducendo una vita piatta, monotona e senza senso ed apparentemente senza ambizione e sogni, come sballottato dalla vita in un vortice di noia senza fine. Un giorno di una mattina apparentemente normale, un amico, Eddie (Fisher Stevens) chiede a Henry di giocare in una partita di baseball. Convinto dal pi\u00f9 smaliziato amico ed ex compagno di liceo con la scusa di sostituire un giocatore malato, Henry accetta ma si ritrova coinvolto senza volerlo e senza saperlo, con la scusa di un falso prelievo al bancomat, nella rapina alla cassa di risparmio di Buffalo alla guida di una macchina rubata. Il motore acceso della vettura di fronte all'edificio della banca insospettisce una guardia giurata che, come tutte le mattine, fa colazione in una vicina tavola calda, arrestando senza difficolt\u00e0 Henry come complice della rapina. Il povero e sfortunato Henry, invece di fare i nomi dei veri colpevoli, tiene la bocca cucita quasi in una sorta di appiattimento mentale senza cercare di evitare la galera dove viene immediatamente imprigionato. Come se non bastasse Debbie (Judy Greer) la moglie di Henry decide di divorziare da lui per sposarsi con Joe, l'uomo che ha dovuto sostituire nella tragica partita di baseball mai disputata per convincerlo a partecipare inconsapevolmente alla rapina: incredibilmente questa notizia non sembra sconvolgere il fresco detenuto che risponde alla notizia con la sua proverbiale apatia.\nIn gattabuia Henry conosce Max Saltzman (James Caan), un tipo singolare ed eccentrico finito al fresco per avere ideato innumerevoli truffe, un detenuto che \u00e8 contentissimo di stare in carcere e stranamente non ha alcuna intenzione di uscirne, forse per togliersi il senso di colpa causatogli dalla realizzazioni delle sue bravate. Con Max, Henry instaura quasi subito un rapporto di amicizia che si trasforma col passare del tempo in una complicit\u00e0 come quella tra padre e figlio. L'incontenibile Max \u00e8 cresciuto troppo bene con la familiarit\u00e0 e la sicurezza della sua vita \"idilliaca\" dietro le sbarre, e stuzzicando Henry cercando di farlo uscire del suo torpore pianta inconsapevolmente un'idea nella mente di Henry con la formulazione di una semplice domanda: quale \u00e8 il tuo scopo nella vita? Questo quesito cambier\u00e0 la vita dell'ex casellante per sempre facendolo giungere alla conclusione che un uomo per trovare il suo scopo, deve prima avere un sogno. Passano diciotto mesi e una volta fuori dal carcere e scontata la sua pena Henry,si ritrova senza lavoro e senza casa, dato che la moglie \u00e8 incinta di Joe, uno degli amici che l'hanno messo nei guai. Di fronte all'ennesima delusione Henry si ritrova quasi ipnotizzato fermo in mezzo alla strada davanti alla banca di Buffalo, la stessa causa di tutte le sue disgrazie; dirigendosi verso l'entrata per\u00f2 viene investito da Julie (Vera Farmiga) una attrice squattrinata famosa a Buffalo solo per uno spot grottesco di una lotteria trasmesso in TV chiamata \"Buffalotto\", che lei odia. Frank (Bill Duke) la guardia giurata che arrest\u00f2 Henry lo aiuta a rialzarsi accompagnandolo a curarsi nella tavola calda vicino alla banca, lo riconosce ma fa finta di niente e lo difende da le ingiurie di Julie distratta al telefono alla guida della sua automobile.\nHenry improvvisamente ha una folgorazione leggendo un vecchio articolo su un giornale appeso sui muri del bagno che descriveva il furto della banca di Buffalo, la stessa che non ha rapinato, avvenuto negli anni 30 ai tempi del proibizionismo, dove una banda fece un tunnel sfruttando un passaggio sotterraneo usato in passato da contrabbandieri che si trova in un teatro adiacente nel quale una banda di malviventi mise a segno un colpo milionario. Ecco lo scopo tanto agognato, decide allora di rapinare veramente la stessa banca per cui \u00e8 stato imprigionato erroneamente. Ma per fare questo ha bisogno dell'aiuto del suo ex compagno di cella Max, all'inizio riluttante e spaventato di lasciare il suo insolito paradiso dietro le sbarre: potrebbe lasciare senza difficolt\u00e0 la cella sulla parola dichiarandosi pentito di fronte alla commissione di rilascio. Stuzzicato e incuriosito dalla richiesta di Henry, accetta di aiutare il suo maldestro amico e dinnanzi alla commissione di rilascio opta per la libert\u00e0. Mentre il pi\u00f9 esperto Max studia il modo di mettere in pratica la rapina, Henry incontra di nuovo Julie e tra di loro nasce subito una grande complicit\u00e0 che sfocia in seguito in una storia d'amore. Ben presto Julie si trova complice consapevole e indifferente allo stesso tempo della rapina che si svolger\u00e0 nel teatro dove verr\u00e0 rappresentata la tragedia di Cechov \"Il giardino dei ciliegi\". Max con uno stratagemma diviene volontario nella produzione della tragedia e incoraggia Henry a diventare un attore nella produzione del teatro di per ottenere l'accesso al tunnel che \u00e8 posizionato nel camerino degli attori. Il marito di Debbie, Joe, viene reclutato per contribuire ad eliminare il tunnel di fango.\nIn preda ai fumi dell'alcool, un giorno Joe informa Eddie, lo stesso che caus\u00f2 la carcerazione di Henry, ed insiste a partecipare al colpo. Alla banda si aggiunge anche Frank, la guardia giurata che imprigion\u00f2 Henry perch\u00e9 l'istituto di credito per cui lavora per lui \u00e8 colpevole di non averlo aiutato nel momento del bisogno non concedendogli un prestito che avrebbe potuto salvare la moglie dal cancro offrendole cure migliori: informa cos\u00ec i ladri quando e come ci sar\u00e0 il maggiore afflusso di denaro nella banca nel caveau. Intanto tra Henry e Julie il legame si fa sempre pi\u00f9 forte; Henry capisce di essere sempre pi\u00f9 innamorato di Julie e in lui si insinua il dubbio che forse Julie \u00e8 pi\u00f9 importante della rapina milionaria. Spaventata dall'amore di Henry, Julie caccia di casa Henry che confessa i suoi dubbi anche a Max, ma oramai il tunnel tra teatro e banca \u00e8 quasi finito; inoltre il giorno della rapina segnalato da Frank che annuncia un grosso carico di soldi in arrivo alla banca di Buffalo coincide con la serata della prima della rappresentazione della tragedia di Cechov. Durante la rapina Eddie non si smentisce e, per cercare di prendere tutti i soldi per se stesso, utilizza una pistola che ferisce Henry alla gamba, ma viene fermato e disarmato da Joe e Max: cos\u00ec Eddie viene lasciato nel deposito legato. La banda mette a segno il colpo ed Henry, ferito e con gli abiti da scena nel mezzo della rappresentazione, fugge in macchina ma chiede a Joe fermare l'auto. Max comprende le ragioni di Henry che vuole tornare a teatro da Julie e i due ex galeotti si salutano dicendosi di volersi bene. Cos\u00ec Henry durante la rappresentazione dichiara di amare Julie stravolgendo il copione: alla fine l'attrice prima di baciare Henry sorridendo manda \"a farsi fottere\" il regista che dietro le quinte esigeva una risposta da Julie che si godeva semplicemente il momento.\nProduzione.\nLe riprese si sono svolte a Buffalo.\nDistribuzione.\nIl film \u00e8 stato presentato in anteprima al Toronto International Film Festival il 14 settembre 2010. L'uscita nelle sale inglesi \u00e8 avvenuta il 14 gennaio 2011."}
{"id": "3295475", "revid": "1522738", "url": "https://it.wikipedia.org/wiki?curid=3295475", "title": "Fedwin Morr", "text": ""}
{"id": "3295478", "revid": "287204", "url": "https://it.wikipedia.org/wiki?curid=3295478", "title": "Bob Karp", "text": "Inizi\u00f2 a lavorare per la The Walt Disney Company negli anni trenta. Dal 7 febbraio 1938 al 1974, sceneggi\u00f2 le strisce giornaliere con protagonista Paperino, illustrate da Al Taliaferro (fino al 1969, anno della sua morte) e da Frank Grundeen poi; dal 10 dicembre 1939 scrisse anche per la relativa tavola domenicale. Con il lavoro su \"Donald Duck\" contribu\u00ec all'esordio sulla carta stampata di personaggi storici come Paperina, Nonna Papera, Ciccio e Pico De Paperis.\nTra il 1942 e il 1943 contribu\u00ec anche alla sceneggiatura di strisce autoconclusive di Topolino ad opera di Floyd Gottfredson.\nDal 1946 al 1950, scrisse la striscia \"The Middles\", disegnata da suo fratello Lynn Karp."}
{"id": "3295480", "revid": "767487", "url": "https://it.wikipedia.org/wiki?curid=3295480", "title": "The Devil's Mask", "text": "The Devil's Mask \u00e8 un film del 1946 diretto da Henry Levin.\nSecondo dei tre film, gli altri sono Le campane suonano all'alba e The Unknown tratti dalla serie radiofonica I Love Mistery.\nTrama.\nDa un aereo precipitato spuntano le teste di alcuni uomini decapitati; una di esse appartiene ad un esploratore e la sua morte viene attribuita dalle autorit\u00e0 all'infelice incontro dell'uomo con gli indigeni della jungla. La figlia per\u00f2 non \u00e8 affatto convinta ed assolda un investigatore privato perch\u00e9 indaghi sulla matrigna ed un collega del padre che sembrano intrattenere rapporti men che leciti."}
{"id": "3295482", "revid": "1149807", "url": "https://it.wikipedia.org/wiki?curid=3295482", "title": "Hyde &amp; Closer", "text": " \u00e8 un manga \"sh\u014dnen\" di genere avventura e commedia scritto ed illustrato da Haro Aso. L'opera \u00e8 stata serializzata in Giappone dalla casa editrice Shogakukan sulla rivista \"Weekly Sh\u014dnen Sunday\" dal 26 dicembre 2007 al 3 luglio 2009 e in seguito raccolta in sette volumi \"tank\u014dbon\". In Italia \u00e8 stato tradotto e distribuito dalla casa editrice Star Comics dal 30 gennaio 2010 al 2 giugno 2012.\nTrama.\nLa trama parte raccontando la storia di un giovane ragazzo tredicenne delle medie di nome Shunpei Closer. Il ragazzo fin dall'inizio mette in mostra il suo carattere timido, pauroso e impacciato con il quale si presenta inizialmente. La trama gira intorno al ragazzo che, essendo il nipote del re degli stregoni, dovr\u00e0 difendersi dagli stregoni di tutto il mondo, poich\u00e9 \u00e8 stata messa in giro una voce in cui divorando il cuore ancora pulsante del ragazzo, si potr\u00e0 ricevere il potere del re degli stregoni. Ma non \u00e8 da solo,con lui ci sar\u00e0 il pupazzo animato dalla forza del suo legame con esso, Hyde, donatogli dal nonno sei anni prima degli eventi raccontati nel manga. Oltre ad Hyde lo affiancheranno altri personaggi con lo scopo di aiutarlo.\nAccoglienza.\nCorrina Lawson di \"Wired\" ha ritenuto che la storia potesse spaventare i bambini piccoli, poich\u00e9 i giocattoli attaccano i protagonisti, ma i suoi figli (rispettivamente di 11 e 14 anni) hanno apprezzato il personaggio di Hyde, che ha descritto come \"la versione orsacchiotto di Nick Fury\". Lawson ha anche elogiato le sequenze d'azione con della \"suspense genuina\". Johanna Draper Carlson di Comics Worth ha ritenuto che fosse interessante far imparare a un ragazzo ad essere un uomo da un orsacchiotto di peluche, ma \u00e8 rimasta dispiaciuta del fatto che un pubblico pi\u00f9 giovane che poteva apprezzare di pi\u00f9 questi temi fosse escluso dalla classificazione del titolo per adolescenti. Danica Davidson di \"Otaku USA\" ha ritenuto che il primo volume fosse \"ben scritto e intelligente\", e ha trovato il protagonista molto comprensivo. Il recensore di Manga-News descrive l'inizio come tipico del genere \"sh\u014dnen\", raffigurante un protagonista timido che acquista sicurezza e capacit\u00e0 di proteggersi, ma ha ritenuto che ci fossero molti elementi che rendevano \"Hyde &amp; Closer\" unico, incluso uno stile grafico efficace e dinamico, espressivo e originale e sentiva che la serie sarebbe diventata pi\u00f9 approfondita con il progredire della storia."}
{"id": "3295487", "revid": "1748167", "url": "https://it.wikipedia.org/wiki?curid=3295487", "title": "Mechani-Kong", "text": " (in italiano Kong robot) \u00e8 un robot, ispirato ai disegni del comandante Carl Nelson e dall'aspetto di King Kong, apparso nel film \"King Kong - Il gigante della foresta\".\nDifferenti robot.\nDi Mechani-Kong esistono due versioni.\n1\u00ba robot.\nIl primo appare in una delle prime scene, mentre cerca l'elemento X. Viene distrutto dalle radiazioni del vulcano.\n2\u00ba robot.\nIl secondo compare nella prigione in cui stava Kong; lo cerc\u00f2 e combatt\u00e9 contro di lui.\nDopo che and\u00f2 a Tokyo (per la fuga di Kong prigioniero), rap\u00ec la donna che Kong probabilmente amava, Susan Watson e combatt\u00e9 contro Kong, sulla Tokyo Tower.\nVenne ucciso quando cadde dalla Tokyo Tower per colpa di King Kong."}
{"id": "3295494", "revid": "1573940", "url": "https://it.wikipedia.org/wiki?curid=3295494", "title": "Paramarpissa", "text": "Paramarpissa \u00e8 un genere di ragni appartenente alla famiglia Salticidae.\nEtimologia.\nIl nome \u00e8 composto dal prefisso greco , \"par\u00e0-\", che significa \"vicino, presso, accanto\" e dal genere Marpissa, appartenente a questa stessa famiglia.\nDistribuzione.\nLe sei specie oggi note di questo genere sono diffuse in Messico e negli USA; ben tre delle specie sono endemiche del solo Messico.\nTassonomia.\nRimosso dalla sinonimia con \"Pseudicius\" da uno studio degli aracnologi Dmitri Logunov e Bruce Cutler del 1999.\nA maggio 2010, si compone di sei specie:"}
{"id": "3295497", "revid": "729019", "url": "https://it.wikipedia.org/wiki?curid=3295497", "title": "Brandenburgische Motorenwerke", "text": "La Brandenburgische Motorenwerke GmbH, meglio nota come Bramo, fu un'azienda tedesca attiva, tra il 1936 ed il 1939, nello sviluppo e nella produzione di motori aeronautici con sede a Berlin-Spandau, un quartiere di Berlino, e filiale a Basdorf, frazione di Wandlitz, nel Brandeburgo, dove realizz\u00f2 un quartiere residenziale per i suoi dipendenti.\nStoria.\nL'azienda si svilupp\u00f2 gradualmente dalla Siemens &amp; Halske, che durante la prima guerra mondiale era incaricata della produzione nel \"Blockwerk I\". Dal 1926 cominci\u00f2 a separarsi nella societ\u00e0 indipendente \"Siemens-Flugmotorenwerk, Berlin-Spandau\" che, dal 1933, venne acquisita della \"Siemens Apparate und Maschinen GmbH\" (SAM). Dal 1936 si separ\u00f2 dalla SAM operando nella produzione di motori come \"Brandenburgische Motorenwerke GmbH\" diventando azienda statale controllata dalla Germania nazista, la quale aveva in precedenza richiesto la disponibilit\u00e0 per un'intensiva produzione ma che Carl Friedrich von Siemens aveva negato.\nNel villaggio di Basdorf bei Berlin venne aperta una sua filiale, incaricata di produrre alcune parti meccaniche che sarebbero poi state assemblate nei motori, e per ospitare i suoi dipendenti fu edificato un quartiere di case a schiera.\nNella met\u00e0 degli anni trenta il Reichsluftfahrtministerium, il Ministero dell'Aria del Reich (RLM), razionalizz\u00f2 la classificazione dei motori assegnando ad ogni produttore una determinata serie numerica. Alla Bramo venne assegnato il blocco dei numeri \"300\".\nNel 1939, nell'ambito di un programma di riorganizzazione delle produzioni aziendali a scopo bellico, la \"Brandenburgische Motorenwerke GmbH\" venne venduta alla Bayerischen Motorenwerke, assumendo nello stabilimento di Berlino la nuova ragione sociale \"BMW-Flugmotorenwerke Brandenburg GmbH\" (BMW-Bramo). In questa posizione \u00e8 oggi presente la BMW Motorrad, divisione motociclistica della casa di Monaco di Baviera."}
{"id": "3295498", "revid": "599013", "url": "https://it.wikipedia.org/wiki?curid=3295498", "title": "ITF Women's Circuit Pingguo 2011", "text": "L'ITF Women's Circuit Pingguo 2011 \u00e8 stato un torneo di tennis giocato sul cemento facente parte della categoria ITF Women's Circuit nell'ambito dell'ITF Women's Circuit 2011. Il torneo si \u00e8 gioca a Pingguo in Cina dal 10 al 16 gennaio 2011 e aveva un montepremi di $25\u00a0000.\nVincitori.\nSingolare.\n Jing-Jing Lu ha battuto in finale Tetjana Lu\u017eans'ka 6-4 7-5\nDoppio.\n Sh\u016bko Aoyama / Rika Fujiwara hanno battuto in finale Liu Wan-ting / Sun Shengnan 6-4 6-3"}
{"id": "3295513", "revid": "61051", "url": "https://it.wikipedia.org/wiki?curid=3295513", "title": "Branderburgische Motorwerke GmbH", "text": ""}
{"id": "3295515", "revid": "287204", "url": "https://it.wikipedia.org/wiki?curid=3295515", "title": "Plantation Open 2011", "text": "Il Plantation Open 2011 \u00e8 stato un torneo di tennis giocato sulla terra battuta, che fa parte della categoria ITF Women's Circuit nell'ambito dell'ITF Women's Circuit 2011 e dell'ITF Men's Circuit nell'ambito dell'ITF Men's Circuit 2011. Sia il torneo maschile che quello femminile si sono giocati a Plantation negli USA, dal 10 al 16 gennaio 2011.\nCampioni.\nSingolare maschile.\n Luka Gregorc ha battuto in finale Olivier Sajous 3\u20136, 6\u20132, 6\u20130\nDoppio maschile.\n Roman Borvanov / Dennis Zivkovic hanno battuto in finale Daniel Smethurst / Alexander Ward 6\u20134, 6\u20134\nSingolare femminile.\n Sharon Fichman ha battuto in finale Alexandra Cadan\u021bu 6-3 7-6(2)\nDoppio femminile.\n Ahsha Rolle / Mashona Washington hanno battuto in finale Christina Fusano / Yasmin Schnack 6-4 6-2"}
{"id": "3295517", "revid": "61051", "url": "https://it.wikipedia.org/wiki?curid=3295517", "title": "Branderburgische Motorwerke", "text": ""}
{"id": "3295522", "revid": "80030", "url": "https://it.wikipedia.org/wiki?curid=3295522", "title": "Anthonis II Keldermans", "text": ""}
{"id": "3295524", "revid": "798140", "url": "https://it.wikipedia.org/wiki?curid=3295524", "title": "Tessera europea di assicurazione malattia", "text": "La tessera europea di assicurazione malattia (TEAM) consente ai cittadini dei 27 Stati membri dell'Unione europea e di Islanda, Liechtenstein, Norvegia e Svizzera di accedere pi\u00f9 agevolmente alle cure mediche durante i soggiorni negli altri stati europei che utilizzano la tessera.\nLa \"tessera europea di assicurazione malattia\", entrata in vigore in tutta l'Unione europea dal 1\u00ba novembre 2004, ha sostituito le funzioni in precedenza coperte dai modelli E 110, E 111, E 119 ed E 128, permettendo in pi\u00f9 di usufruire delle cure medicalmente necessarie, anzich\u00e9, come prima, delle sole cure urgenti.\nCaratteristiche.\nLa tessera consente di accedere ai servizi sanitari pubblici dello stato ospitante (medici, farmacie, ospedali o cliniche) esattamente come i residenti; se si ricevono cure mediche in uno stato in cui l'assistenza sanitaria \u00e8 a pagamento, si \u00e8 rimborsati immediatamente o dopo il rientro.\nLe uniche informazioni personali riportate sulla tessera europea di assicurazione malattia sono il nome e il cognome, il numero di identificazione personale e la data di nascita del titolare. Sulla TEAM italiana \u00e8 riportato anche il codice fiscale, mentre non sono riportate informazioni di carattere medico.\nLa tessera \u00e8 nominativa (ogni persona deve avere la sua) e ha una durata variabile a seconda dello stato che l'ha emessa.\nIl numero d'identificazione della tessera, secondo le regole stabilite dall\"'European committee for standardization\", \u00e8 cos\u00ec formato: \nUtilizzo.\nLa TEAM permette, durante i soggiorni in uno dei paesi aderenti, di recarsi in caso di necessit\u00e0 direttamente presso un medico o una struttura sanitaria pubblica o convenzionata ed esibire la TEAM, che d\u00e0 diritto a ricevere le cure alle stesse condizioni degli assistiti dello stato in cui ci si trova;a seconda della legislazione vigente nel paese in cui si soggiorna, infatti, l'assistenza sanitaria \u00e8 gratuita oppure viene rimborsata. Se \u00e8 necessario pagare in anticipo, la tessera garantisce la restituzione della somma spesa nel corso del soggiorno o dopo il rientro da parte dell'ente assicurativo competente. L'assistenza sanitaria \u00e8 erogata in base alla legislazione in vigore nel paese in cui si soggiorna. Non sono rimborsabili i pagamenti di un eventuale ticket, che \u00e8 a diretto carico dell'assistito.\nLa tessera europea di assicurazione malattia copre fra l'altro tutte le cure mediche collegate alla gravidanza, compreso il parto, durante il soggiorno all'estero e le malattie croniche.\nLa TEAM non pu\u00f2 essere utilizzata per il trasferimento all'estero per cure di alta specializzazione (cure programmate), per le quali \u00e8 necessaria l'autorizzazione preventiva da parte della propria ASL. Analogamente, qualora si programmasse un parto all'estero, \u00e8 necessaria un'autorizzazione speciale (cosiddetto \"modello S2\").\nPaesi aderenti.\nAl 2020 la carta \u00e8 utilizzabile in 32 paesi dell'Europa, cio\u00e8 gli stati membri dello Spazio economico europeo (SEE) e la Svizzera, ovvero i 27 stati membri dell'Unione europea, 4 stati membri dell'Associazione europea di libero scambio (EFTA) ed il Regno Unito.\nL'Isola di Man non riconosce la TEAM.\nItalia.\nTale tessera in Italia \u00e8 stampata sul retro della Tessera sanitaria (TS).\nLa tessera \u00e8 rilasciata a tutte le persone iscritte e a carico del Servizio Sanitario Nazionale (con l'esclusione dei beneficiari di iscrizione volontaria).\nIn quanto non destinatari di iscrizione obbligatoria, i seguenti soggetti italiani non hanno diritto alla TEAM:\nInoltre, la tessera spetta ai cittadini extracomunitari iscritti al Servizio sanitario nazionale e non a carico di istituzioni estere; non possono, tuttavia, utilizzarla in Svizzera, Islanda, Norvegia e Liechtenstein.\nFrancia e Svizzera.\nIn Svizzera ed in Francia (dove vige un sistema basato sull'assistenza in forma indiretta), il pi\u00f9 delle volte viene richiesto il pagamento delle prestazioni. In questo caso, il rimborso pu\u00f2 essere richiesto direttamente sul posto all'istituzione competente (alla LAMal per la Svizzera ed alla CPAM competente per la Francia). In caso contrario il rimborso dovr\u00e0 essere richiesto alla ASL al rientro in Italia, presentando le ricevute e la documentazione sanitaria."}
{"id": "3295526", "revid": "742538", "url": "https://it.wikipedia.org/wiki?curid=3295526", "title": "Consistori de Barcelona", "text": "Il Consistori (de la Gaya Sci\u00e8ncia) de Barcelona (\"Accademia della Gaia Scienza\") fu un'accademia letteraria fondata a Barcellona da Giovanni il Cacciatore, re d'Aragona e conte di Barcellona, nel 1393 a imitazione del Consistori del Gay Saber fondato a Tolosa settanta anni prima (1323). La poesia prodotta da e per il Consistori era fortemente influenzata dai trovatori. Lo scopo principale del Consistori era quello di promuovere stili e temi \"corretti\" e scoraggiare i vizi (\"vicis\"), ricompensando perci\u00f2 con premi i poeti in competizione che aderivano alle \"norme\" della composizione poetica. Ci sono pervenuti i nomi di certi poeti laureati e, nonostante alcune eccellenti descrizioni delle attivit\u00e0 del Consistori, le persone associate e le poesie risultano avvolte nell'oscurit\u00e0.\nOrigini.\nAlla Pentecoste del 31 maggio del 1338, un agone letterario venne tenuto a Lleida davanti a Pietro il Ceremonioso, predecessore di Giovanni, dove venivano premiate le poesie giudicate migliori. I membri del collegio giudicante venivano designati alla presenza del re, onde giudicare \"super arte dictandi et faciendi pulcra carmina sive cantars\" (\"sull'arte di dire e comporre bellissime canzoni, ovvero, \"cantars\"\"). I poeti vincitori ricevevano una \"rosa d'or\" e un pezzo di stoffa costosa di raso detta \"diasprell\". Con il suo premio floreale, l'agone del 1338 veniva ad emulare i \"jocs florals\" (giochi floreali), sempre tenutisi a Tolosa, e infine anche a Barcellona.\nIn buona parte questo evento, tuttavia, resta sconosciuto: la lingua di composizione era indigena (\"cantars\"), ma incerta (occitano o catalano), e i nomi dei poeti o parte della loro opera non ci \u00e8 pervenuta. Ci\u00f2 nonostante, Mart\u00ed de Riquer ipotizza che tali competizioni avessero avuto luogo in anni precedenti e in quelli successivi, sebbene non ne resti prova documentale. Non si deve credere che tali agoni avvenissero alla presenza del re; essi potevano anche tenersi dai grandi signori.\nA Valenza il 20 febbraio del 1393, Giovanni il Cacciatore fondava un festival annuale (\"la festa de la Gaya Sci\u00e8ncia\") celebrato in onore della Vergine Maria il giorno dell'Annunciazione (15 maggio) o la domenica successiva a Barcellona. Il festival comprendeva probabilmente una competizione poetica in lingua locale, modellato su quello tenutosi a Tolosa, Parigi, e altre citt\u00e0 rinomate, e le poesie presentate sarebbero state giudicate da Jaume March II e Luys d'Aver\u00e7\u00f3, qualificati come \"magistros et defensores\" (insegnanti e difensori) di poesia.\nIl documento della fondazione del re, scritto dallo scriba Bartomeu Sirvent, fa menzione ugualmente del fatto che l'iniziativa per il festival fu di March e Aver\u00e7\u00f3 con il consenso del re. Anche la competenza dei giudici scelti per il festival venne disposta dal re, in latino: \"gaya vel gaudiosa, et alio nomine inveniendi sciencie\", vale a dire, \"gaia e gioiosa, e altro nome della scienza inventiva\". I termini latini \"gaya... sciencie\" e \"inveniendi sciencie\" erano la traduzione diretta dei termini dialettali \"gay sauber\" (gaia scienza) e \"ci\u00e8ncia de trobar\" (scienza della composizione trobadorica).\nCompetizioni.\nLa prima competizione letteraria indetta dal Consistori de Barcelona venne tenuta probabilmente il 28 marzo 1395 alla presenza del re, il quale si trovava a Barcellona dal 25 marzo. Questa manifestazione \u00e8 nota da una lettera che il re scrisse, spedita il 19 febbraio del 1396 nella quale si racconta della \"bella festa... a honor de la dita gaya ci\u00e8ncia\", dei premi forniti dal governo municipale della citt\u00e0. Non vi \u00e8 attestazione documentale dei nomi dei vincitori, dei premi o delle loro poesie. La lettera del 1396 venne scritta in catalano da Bernat Metge a nome del re e inviata da Perpignano a Barcellona, nella quale si annunziava l'arrivo del re che avrebbe presieduto al festival, e si chiedeva perci\u00f2 alla citt\u00e0 di stanziare dei fondi. Jaume March port\u00f2 la lettera davanti al \"Consell dels Cents Jurats\" verso la met\u00e0 di marzo, ma il momento non era dei pi\u00f9 propizi. Il Consell cospirava contro il re e la citt\u00e0 ampiamente ne rifiutava il controllo. Allora il \"Consell dels Trenta\" mand\u00f2 un'ambasciata a Giovanni per riferire su \"el fet de la gaya sci\u00e8ncia\", ma la risposta della citt\u00e0 fu \"que les dites joies no sien donades per la Ciutat\" (che i suddetti gioielli non fossero donati dalla citt\u00e0) e che quello sarebbe stato l'ultimo anno in cui avrebbero avuto luogo i giochi floreali.\nGiovanni mor\u00ec due mesi dopo, dopo aver tenuto solo due dei suoi agoni annuali previsti (1394 e 1395). Il festival non venne realizzato per altri due anni fino a che il 1\u00ba maggio del 1398, allorch\u00e9 il successore di Giovanni, Martino l'Umano, accett\u00f2, da Saragozza, di sovvenzionare l'agone annuale del Consistori, tenutosi nuovamente il giorno della Pentecoste, con quaranta \"fiorini\" d'oro aragonesi onde sostenere i costi dei premi in oro e argento per i vincitori, scelti dai \"mantenidors\" nominati dal re. Il 12 agosto del 1399 a Saragozza, Martin ripropone per la candidatura Jaume March e Luys d'Aver\u00e7\u00f3 come rettori, \"mantenidors\" e difensori della Gaya Sci\u00e8ncia de Barcelona. I due atti di Martin non fanno riferimento ai precedenti tentativi del re Giovanni, ma piuttosto sembrano trattare il Consistori come una nuova fondazione reale distinta da quella municipale del suo predecessore. L'atto del 1398 di Martin faceva anche menzione (nuovamente) di Tolosa e Parigi in un lungo preambolo nel quale si delineavano i meriti delle varie scienze: aritmetica, astrologia, dialettica, geometria, legge, medicina, musica, politica, strategia, composizione (\"trobar\"), teologia, ecc. Con Martin una grande \"festa\" venne organizzata nel 1408 sotto le mura barcellonesi dove si incontrano il \"Mirador del rei Mart\u00ed\" - una successiva aggiunta al complesso del palazzo reale - e il \"Palau del Lloctinent\".\nIl Consistori chiuse con la morte di Martin (1410) e la confusione politica che condusse al Compromesso di Caspe (1412) ne imped\u00ec l'attivit\u00e0, ma il 17 marzo del 1413 Ferdinando d'Antequera, succeduto a Martin in base a quanto stabilito nel compromesso, riconferm\u00f2 al Consistori (\"consistorio, collegio seu cetu inventorum\") tutto ci\u00f2 che Martin ebbe decretato nel 1398, concedendogli il diritto di eleggere i quattro \"mantenidors\", permettendogli di deliberare in ogni periodo dell'anno e di indire il suo festival annuale. La data dell'evento venne confermata per il 1\u00ba maggio, e Ferdinando divenne il suo pi\u00f9 grande mecenate. I suoi legami con il Castiglia favorirono sempre pi\u00f9 l'afflusso della cultura catalana (e occitana), fungendo da catalizzatore per il primo trattato poetico in lingua castigliana, l'\"Arte de trovar\".\nDiscorsi di Felip de Malla.\nNel febbraio del 1413, un mese prima del privilegio di Ferdinando, il Consistori tenne una delle sue competizioni meglio documentate al Palau Reial Major. Si sono conservati sia il discorso di apertura (\"presuposici\u00f3\") di uno dei \"mantenidors\" (il maestro di teologia, Felip de Malla) che la dichiarazione del vincitore. Entrambi i discorsi vennero trascritti (e presumibilmente pronunciati) in un catalano generosamente stagionato frammisto al latino classico ed ecclesiastico. Felip dimostra la sua conoscenza dei classici, di Pindaro, Alceo, Orazio, Catullo e Sereno Sammonico. Essendo maestro di teologia, non sorprende il suo carattere spiccatamente religioso:\nI discorsi di Felip sono interessanti e pieni di riferimenti eruditi, mostrando una predilezione per le digressioni scolastiche, tollerando solo la poesia religiosa dedicata a Dio o alla Vergine. Felip loda Ferdinando, il quale sembra sia stato presente, per aver dato prestigio al Consistori (\"collegi\"). Poi sviscera la questione. Alla luce del fatto che Ferdinando resta coinvolto in una guerra con Giacomo II, Conte di Urgell, Felip esige brani brevi, taglienti in merito alla guerra, vale a dire, dei \"sirventes\". Il discorso di chiusura di Felip \u00e8 simile nello stile a quello di apertura, ricolmo di riferimenti e prolissi commentari latini, ma in esso non viene fatta menzione del nome del vincitore o della sua poesia. Probabilmente il discorso venne scritto prima del sentenza finale, senza che il vincitore dunque fosse ancora noto.\nDescrizione di Enrique de Villena.\nUna delle migliori descrizioni del Consistori de Barcelona si trova nell'\"Arte de trovar\" dello scrittore Castigliano Enrique de Villena, il quale si trovava a Barcellona nel 1408. Sebbene compilato nel 1423, il testo probabilmente descrive il Consistori anche durante il periodo di Martino l'Umanista. Il resoconto di Enrique riguardo alla fondazione del Consistori, tuttavia, \u00e8 un coacervo di eventi storici che accaddero in decenni e forse secoli diversi:\nEnrique \u00e8 la sola autorit\u00e0 ad affermare che Giovanni il Cacciatore avesse mandato un'ambasciata al re di Francia, Carlo VI, evidentemente prima del 1393, per chiedere di spedire due uomini del suo Consistori tolosano onde fondarne uno a Barcellona. Secondo Jer\u00f3nimo Zurita nel suo \"Indices rerum ab Aragoniae regibus gestarum\" (Zaragoza: D. a Portonariis de Ursinus, 1578), nel 1388 un'ambasciata venne mandata in Francia...\nLa storia non \u00e8 inverosimile e, tuttavia, potrebbe spiegare gli oscuri riferimenti a Parigi negli atti di Giovanni e Martino. \u00c8 inoltre plausibile che gli studiosi lasciassero Tolosa con lo scopo di fondare una seconda accademia a Barcellona, tenuto conto della storia della letteratura occitana in Catalogna.\nSecondo Enrique, la sola fonte per quanto concerne la struttura organizzativa del Consistori, fa riferimento a quattro \"mantenidors\": un cavaliere, un maestro di teologia, maestro di leggi e uno stimato e onorato cittadino. Dal momento che tutti gli altri documenti esistenti mostrano Giovanni e Martino come due \"mantenidors\", ne consegue che Ferdinando di Antequera, per il quale Enrique stava scrivendo, ne avesse portato il loro numero a quattro. A un certo punto Enrique sembra dire che i premi (\"vergas de plata\") venissero concesse ogni mese (\"cada mes\"), ma questo potrebbe derivare da una corruzione nei manoscritti e i premi concessi andrebbero dunque probabilmente riferiti a \"ogni anno\". Secondo Enrique, il \"collegio de Barcelona\" decadde dopo la morte di Martino nel 1410. Il toledano \u00c1lvar G\u00f3mez de Castro (XVI secolo) chiosa il manoscritto dell'\"Arte de trobar\", scrivendo che Enrique entr\u00f2 al servizio di Ferdinando, dopo che questi fu eletto come successore di Martino nel 1412 \nIl posto tenuto da Enrique nel Consistori fu simile a quello di un presidente, ma \u00e8 possibile che ne esagerasse l'importanza.\nEnrique nel descrivere le \"festas\" della Gaia Scienza scrive che venivano svolte in due sessioni, forse in due giorni separati. Nella prima sessione, uno dei \"mantenidors\" d\u00e0 una lettura (chiamata \"presuposici\u00f3n\"), poi i poeti recitano i loro componimenti \"de la materia a ellos asignada\" (\"in base al tema loro assegnato\"). I temi erano...\nQuesti tre temi vennero intesi dai romantici come quelli di fede (\"f\u00e9\"), patriottismo (\"patria\"), e amore (\"amor\").\nDopo la prima sessione, le poesie venivano messe in forma scritta e prese in mano dai \"mantenidors\" per le loro decisioni segrete (il \"jurat\"), dove le poesie venivano esaminate in base alla fedelt\u00e0 riscontrata verso le regole e le pecche venivano accuratamente esaminate. L'enfasi veniva a incentrarsi sull'identificazione dei \"vicis\" (vizi, errori) rispetto alle norme contenute nei \"llibres de l'art\" (\"libri dell'arte\"), i trattati in dotazione dei \"mantenidors\". La seconda sessione veniva tenuta dopo l'approvazione della sentenza, la dichiarazione del vincitore e il premio concesso.\nContenuto e stile della poesia.\nI Consistoris (di Tolosa e Barcellona) per l'isolamento e il classicismo in cui versavano, vengono tagliati fuori dai movimenti letterari che diedero vitalit\u00e0 ad altre forme dialettali, come quelle del \"dolce stil novo\" e del Rinascimento in Italia e dell'opera di Ausi\u00e0s March, associata all'apogeo della lingua catalana medievale. Mart\u00edn de Riquer \u00e8 estremamente critico in merito all'influenza negativa esercitata dall'accademia tolosana sulla poesia catalana attraverso l'esportazione di occitanismi e la predilezione di una lingua letteraria arcaica. Per la sua concezione ristretta e tematicamente limitata dell'arte e le rigide regole imposte a forma e contenuto, egli la paragona al neoclassicismo francese e alla \"tirannia del suo monotono alessandrino\". Tutte queste cattive influenze continuarono a esercitare il loro effetto negativo a cominciare da Barcellona, dove si imitava lo stile retorico di Tolosa. Il ritratto dei giudici che chiosano i \"vices\" ai margini dei poemi presentati alla competizione \u00e8 emblematico di questa \"tirannia\" delle regole sulla creativit\u00e0. A tale riguardo il Consistori era molto simile a una universit\u00e0 medievale, oltre ad essere anche pi\u00f9 borghese, essendo essenzialmente stato creato da cittadini per i cittadini, con in mente i loro gusti e i loro interessi. La differenza essenziale tra le attivit\u00e0 e la poesia del Consistori e quelle di primi trovatori \u00e8 che questi componevano (in modo originale) in un ambiente di corte e condividevano gusti e interessi attinenti alla vita di corte. Sotto questo aspetto il movimento rispecchiava quello del \"dolce stil novo\" in Italia, ma con meno successo. Il fallimento della citt\u00e0 di Barcellona nel sostenere il Consistori e la sua ricaduta nel patronato reale nel 1396 fornisce il migliore esempio dei problemi sorti, allorch\u00e9 si volle perseguire consciamente l'obiettivo di continuare la tradizione trobadorica in un'atmosfera ad essa di certo non propizia.\nDegli agoni indetti dal Consistori ci sono pervenute alcune poesie, conservate nei canzonieri insieme ad altre canzoni trobadoriche. Il Can\u00e7oner dels Masdovelles \u00e8 uno dei pi\u00f9 importanti, di cui soltanto tre canzoni possono essere collegate con tutta certezza al Consistori de Barcelona. Gilabert de Pr\u00f3xita scrisse \"Le souvenirs qu'amors fina me porta\", una canzone secolare sull'amore, alla maniera dei trovatori. Secondo il suo quarantaduesimo verso, essa venne presentata \"al novell consistori\" (\"al nuovo concistoro), probabilmente una ri-organizzazione attuata da Martino l'Umanista. Andreu Febrer compose \"Sobre.l pus naut element de tots quatre\", un panegirico astrologico e mitologico per un'innominata regina di Sicilia. Oltretutto, egli fa allusioni al \"cossistori\", ma ci\u00f2 potrebbe essere un riferimento a qualche competizione tenutasi nel Sicilia. Un altro trovatore, con un suo componimento pervenutoci presentato a Barcellona, \u00e8 Guillem de Masdovelles, il quale partecip\u00f2 anche all'agone di Tolosa vincendolo. La sua \"canso\" d'amore \"Pus li prat son de verdura guarnit\" venne \"coronada\" vincitrice alla competizione tenutasi a Barcellona. \u00c8 interessante notare che il lavoro di Guillem \u00e8 scritto in un occitano intriso di catalanismi e quello di Andreu in un catalano cosparso di occitanismi. Apparentemente, la lingua (anche se romanza) della poesia presentata al consistori catalano non aveva uniformit\u00e0. Il nipote di Guillem, Joan Berenguer de Masdovelles, fece tradurre la poesia vincitrice di suo zio dal \"llemov\u00ed\" (occitano) al catalano. Le traduzioni di Joan Berenguer delle opere occitane di suo zio stanno a testimoniare l'uso conscio di una lingua letteraria ben distinta da quella utilizzata nella conversazione quotidiana e la natura consapevolmente arcaica di occitanismi nella letteratura catalana.\nEredit\u00e0 e influenza.\nIl Consistori di Barcellona \u00e8 di solito considerato un periodo di transizione nella letteratura catalana, distante dal prestigioso trattamento occitano, dalla penetrazione di occitanismi e da una poesia catalana indipendente. Sotto molti aspetti esso \u00e8 l'ultima fase della letteratura medievale e dei trovatori, aprendo la strada a ci\u00f2 che pu\u00f2 essere considerato la letteratura rinascimentale in lingua catalana. Il Consistori, o pi\u00f9 specificamente la Gaia Scienza che si coltivava nella penisola iberica, veniva ad allargare lentamente verso occidente la sua influenza in Castiglia e in Portogallo. L'\"Arte de trovar\" del castigliano Enrique de Villena venne probabilmente scritta con l'intenzione di esortare il suo dedicatario, il Marchese di Santillana, a fondare e favorire un Consistori in Castiglia modellato sull'esempio barcellonese:\nIl qualche modo il Marchese \u00e8 comunque riuscito a fare assorbire il concetto della Gaia Scienza, dato che scrisse al duca Pietro di Coimbra una famosa lettera, \"Prohemio e carta\", nella quale esalta la natura divinamente ispirata, carismatica e frenetica della \"gaya s\u00e7ien\u00e7ia\". Questa concezione dell'arte dei trovatori era fondamentalmente alterata dall'infusione neoplatonica subentrantrata con il Rinascimento e l'influenza italiana. Ci\u00f2 nonostante, la poesia spagnola del XV secolo, pi\u00f9 che altrove, cercava di emulare la poesia occitana classica. Alfonso il Magnanimo in particolare, nonostante il suo classicismo, port\u00f2 una poesia trobadorica, occitana e smaccatamente medievale a Napoli, dopo averla conquistata nel 1443. Questa tradizione letteraria spagnola a Napoli rester\u00e0 esclusa dalle correnti del Rinascimento. In Spagna, la scuola trobadorica ebbe un breve sobbalzo nel XVI secolo, ma l'influenza del Consistori difficilmente pu\u00f2 essere estesa oltre la met\u00e0 del XV secolo."}
{"id": "3295528", "revid": "80030", "url": "https://it.wikipedia.org/wiki?curid=3295528", "title": "Anthonis I Keldermans", "text": ""}
{"id": "3295539", "revid": "767487", "url": "https://it.wikipedia.org/wiki?curid=3295539", "title": "La colpa di Janet Ames", "text": "La colpa di Janet Ames (\"The Guilty of Janet Ames\") \u00e8 un film del 1947 diretto da Henry Levin.\nTrama.\nUna vedova di guerra non riesce ad accettare che il marito sia morto per salvare altri cinque compagni perch\u00e9 ritiene che non meritassero questa fortuna; questo la affligge tanto da procurarle una paralisi isterica che i medici non sanno come curare. Un giorno incontra uno scalcinato giornalista dedito all'alcol e l'uomo scopre che lei \u00e8 la moglie dell'uomo che per salvarli ha pagato la vita. Decide di aiutarla con la psicoanalisi ed arriva anche a mentirle facendole credere che tutti e cinque, lui compreso, sono persone di successo che hanno usato con buon senso questa seconda occasione. La donna guarisce, salvo scoprire che quel che le ha raccontato il giornalista \u00e8 falso, ma lungi dal giudicarlo decide di aiutarlo a sua volta."}
{"id": "3295544", "revid": "287204", "url": "https://it.wikipedia.org/wiki?curid=3295544", "title": "Tarendo", "text": ""}
{"id": "3295545", "revid": "332944", "url": "https://it.wikipedia.org/wiki?curid=3295545", "title": "Taerendoe", "text": ""}
{"id": "3295549", "revid": "61051", "url": "https://it.wikipedia.org/wiki?curid=3295549", "title": "Bramo", "text": ""}
{"id": "3295552", "revid": "767487", "url": "https://it.wikipedia.org/wiki?curid=3295552", "title": "Giant Sand", "text": "I Giant Sand (rinominatisi Giant Giant Sand solo per l'album \"Tucson\" del 2012) sono un gruppo musicale statunitense originario di Tucson, citt\u00e0 dell'Arizona. Sono considerati antesignani del cosiddetto desert rock.\nConcittadini e coevi dei Thin White Rope, nel loro stile musicale sono presenti vari generi, dal rock alternativo, al country rock, al roots rock. I loro album sono spesso molto diversi tra loro. Il nome del gruppo si rif\u00e0 ai vermi giganti presenti nel film \"Dune\" (in inglese \"Giant sandworms\").\nStoria.\nFondatore e unico membro fisso del gruppo \u00e8 il chitarrista e cantante Howe Gelb (originario della Pennsylvania). Dopo una prima formazione con vita breve chiamata proprio \"Giant Sandworms\", formata da Gelb con l'amico cantautore Rainer Ptacek (completata da Dave Seger e Billy Sed), nel 1985 Gelb riduce il soprannome a \"Giant Sand\" reclutando Scott Gaber (basso), Tom Larkins e Chris Cacavas (tastiere, ex Green on Red). Il gruppo pubblica l'album di debutto: \"Valley of Rain\", \u00e8 alternative rock legato alla psichedelia acida californiana.\nL'anno seguente in vista della pubblicazione del secondo album, \"Ballad of a Thin Line Man\" entra la chitarrista Paula Jean Brown (per breve tempo nelle Go-Go's), che diventer\u00e0 in seguito moglie di Gelb.\nCon il quinto album il suono del gruppo cambia, \"Long Stem Rant\" del 1989 viene registrato in soli 3 giorni in pieno deserto, con chitarre elettriche sempre pi\u00f9 distorte e un suono decisamente lo-fi. Questo \u00e8 il primo disco con il nuovo batterista John Convertino.\nDopo il successivo album elettrico \"Swerve\" del 1990 che vede la presenza di Steve Wynn, subentra il bassista Joey Burns per la pubblicazione di \"Ramp\" del 1991. Howe Gelb nel frattempo pubblica il primo album da solista.\nNel 1992 \"Center Of Universe\" rappresenta un nuovo cambiamento per il gruppo, dominato dalla sperimentazione noise. Dopo altri 2 album nel 1994 \"Purge &amp; Slouch\" e \"Glum\", il gruppo subisce una scissione importante, John Convertino e Joey Burns abbandonano il progetto per formare i Calexico.\n\u00c8 un periodo di transizione che porta sia Gelb che Burns e Convertino a partecipare al progetto sperimentale OP8 con Lisa Germano per la realizzazione dell'album \"Slush\".\nI dischi successivi, quello solista di Gelb e \"Chore of Enchantment\" (2000) sono dominati dalla tristezza e dal lutto per la scomparsa di un amico personale di Gelb.\nNegli anni duemila il gruppo continua con la pubblicazione di album pi\u00f9 tradizionali e vede l'entrata di 3 musicisti di origine danese.\nNel 2012 il gruppo pubblica un nuovo album, \"Tucson\" in una formazione pi\u00f9 allargata che per l'occasione viene ribattezzata Giant Giant Sand."}
{"id": "3295557", "revid": "1851848", "url": "https://it.wikipedia.org/wiki?curid=3295557", "title": "Cesare Serviatti", "text": " \nBiografia.\nNato a Subiaco il 24 novembre 1880 da genitori ignoti, svolse vari mestieri tra cui il macellaio e l'infermiere. Di queste abilit\u00e0 professionali si serv\u00ec per fare a pezzi le sue vittime.\nUccise la sua prima vittima, Pasqua Bartolini Tiraboschi nel 1928 a La Spezia dove gest\u00ec per breve tempo una pensione. La donna venne uccisa nel sonno nel suo appartamento di via Genova. Il cadavere della Tiraboschi venne fatto in piccoli pezzi e gettato nel pozzo nero dell'appartamento.\nLa mattina del 16 novembre 1932 alla stazione di Napoli Centrale, vennero ritrovate due valigie abbandonate in un treno proveniente da Torino Porta Nuova e consegnate all'ufficio oggetti smarriti. Una volta aperte venne ritrovato parte del corpo di una donna, avvolto nella carta di giornale. Il giorno dopo venne ritrovata nella Stazione di Roma Termini un'altra parte del corpo della vittima; le ricerche portarono alla scoperta del nome della donna uccisa, che si chiamava Paolina Gorietti. Ella aveva quasi 40 anni al momento della morte e lavorava come cameriera fino a quando fugg\u00ec a La Spezia con l'uomo che aveva trovato mediante un annuncio matrimoniale e con cui doveva, a sentir lei, gestire una pensione. A seguito all'identificazione della vittima la Polizia arriv\u00f2 in breve tempo all'individuazione del suo seduttore.\nIl Serviatti utilizzava degli annunci sui quotidiani per adescare le sue vittime. La formula con cui si proponeva era sempre la stessa: \"Pensionato, 450 mensile, conoscerebbe Signorina con mezzi. Preferibilmente conoscenza scopo matrimonio\".\nCesare Serviatti, arrestato e messo alle strette, confess\u00f2 l'omicidio di Paolina Gorietti, Pasqua Bartolini Tiraboschi e Bice Margarucci, mentre si dichiarer\u00e0 sempre innocente delle sue altre presunte vittime. \nIl cadavere decapitato di quest'ultima era stato ripescato il 3 novembre 1930 sulla costa laziale, tra Santa Marinella e Ostia. Serviatti confess\u00f2 di aver abbordato con un annuncio matrimoniale anche questa vittima, pure lei cameriera come la Gorietti, all'identico scopo di derubarla dei risparmi di una vita, di averla strangolata, fatta a pezzi, messa in una valigia e gettata nel Tevere dal Ponte Garibaldi; da qui le correnti avrebbero trascinato il corpo fino in mare. Dopo la confessione gli inquirenti poterono ritrovare in fondo al pozzo di via Genova anche i resti della prima vittima Pasqua Bartolini Tiraboschi. Delle altre presunte vittime Serviatti non fece il nome e non vennero mai ritrovate.\nDavanti al Tribunale della Spezia, dove il processo inizi\u00f2 il 14 giugno 1933, venne condannato per furto e rapina, dato che rapin\u00f2 la Gorietti di 2.000 lire in contanti e altre 2.000 lire ricavate da un libretto postale. Venne condannato l'otto luglio del 1933 alla pena dell'ergastolo per gli omicidi di Bice Margarucci e Pasqua Bartolini. Per l'omicidio di Paolina Gorietti venne condannato alla pena di morte, confermata sia in Corte d'appello che in Cassazione. La sentenza venne eseguita il 13 ottobre 1933 alle 6:25, in localit\u00e0 \"Chiara Vecchia\" nel comune di Sarzana. Cesare Serviatti venne giustiziato tramite fucilazione alla schiena da parte di 22 agenti di P. S.. Aveva chiesto la grazia al Re ma venne rifiutata. Il decreto gli era stato notificato in cella verso le 2 del mattino nel giorno dell'esecuzione e lo informarono che sarebbe stato fucilato."}
{"id": "3295562", "revid": "122754553", "url": "https://it.wikipedia.org/wiki?curid=3295562", "title": "Autolatina", "text": "Autolatina \u00e8 stata dal 1987 al 1996 una Joint venture tra le case automobilistiche Ford e Volkswagen attiva in Argentina e Brasile.\nStoria.\nIl 1\u00ba luglio di 1987 avviene la fusione delle attivit\u00e0 delle case automobilistiche Ford e Volkswagen in Brasile, dando luogo a Autolatina, con una partecipazione del 51% di propriet\u00e0 Volkswagen e il 49% di propriet\u00e0 Ford.\nNel 1996, la joint venture \u00e8 stata sciolta, e le case automobilistiche sono ritornate alla situazione precedente. \nSia in Argentina che in Brasile, Autolatina ha gestito dal 1987 la produzione di veicoli Ford e Volkswagen. Alcuni modelli sono stati prodotti in collaborazione tra i due paesi, mentre altri modelli sono stati prodotti solo per la produzione locale."}
{"id": "3295564", "revid": "1342360", "url": "https://it.wikipedia.org/wiki?curid=3295564", "title": "Didier Crettenand", "text": "Ha giocato nella massima serie del campionato elvetico con il Sion, oltre ad aver vinto due edizioni della Coppa Svizzera. \u00c8 stato un nazionale Under-21.\nCarriera.\nClub.\nCresciuto nel Sion, dopo tre stagioni in Challenge League con la squadra vallesana conquist\u00f2 la promozione in Super League. Pass\u00f2 quindi in prestito al Losanna, rimanendo in seconda divisione, per poi ritornare al Sion nel 2007, stagione in cui debutto nel massimo campionato svizzero. Il 30 settembre contro l'Aarau fece la prima comparsa in Super League, sotto la guida di Albertino Bigon. Con l'arrivo di Maurizio Jacobacci divent\u00f2 titolare, segnando anche la sua prima rete Thun. Tuttavia, prima un infortunio ad una caviglia poi il ritorno di Bigon, lo portarono ai margini della squadra. Con l'arrivo, nella stagione successiva, del tedesco Uli Stielike, ritorn\u00f2 ad essere titolare, disputando 21 partite con il secondo gol. Nel 2009, con il nuovo allenatore Didier Tholot, torna ad essere ai margini della squadra per tutta la stagione, che lo vede protagonista in 11 occasioni. Termina le tre stagioni in Super League con 37 presenze e due reti.\nNel maggio del 2010 rimane senza contratto, e nel maggio dell'anno dopo firma un nuovo contratto con il .\nCon lo stesso Sion ha vinto due edizioni della Coppa Svizzera, nel 2006 e 2009.\nDopo aver rescisso il contratto con il Sion, ne firma uno per due stagioni con il Servette. Fa il suo esordio ufficiale con la maglia granata, il 13 luglio 2013 sul campo del Wohlen durante la prima partita della stagione.\nNazionale.\nHa disputato con la selezione elvetica Under-21 sette incontri, quattro dei quali nelle qualificazioni al campionato europeo di calcio Under-21 2009.\nStatistiche.\nPresenze e reti nei club.\n\"Statistiche aggiornate al 10 gennaio 2011.\""}
{"id": "3295567", "revid": "15756", "url": "https://it.wikipedia.org/wiki?curid=3295567", "title": "Australian Open 2011", "text": "L'Australian Open 2011 \u00e8 stato un torneo di tennis disputato sui venticinque campi in cemento plexicushion del complesso di Melbourne Park, a Melbourne in Australia, fra il 17 e il 30 gennaio 2011. \u00c8 stata la 99\u00aa edizione dell'Australian Open, il primo dei quattro tornei del Grande Slam dell'anno 2011. L'evento \u00e8 stato organizzato dalla International Tennis Federation, ed era parte dell'ATP World Tour 2011 e del WTA Tour 2011. I detentori dei titoli di singolare maschile e femminile erano Roger Federer e Serena Williams.\nIl singolare maschile \u00e8 stato vinto da Novak \u0110okovi\u0107 che ha battuto in finale Andy Murray aggiudicandosi il 2\u00ba titolo dello Slam. Il singolare femminile ha visto la vittoria di Kim Clijsters che ha battuto nella finale Li Na.\nNel doppio maschile si sono imposti Bob Bryan e Mike Bryan che hanno riconfermato il titolo dell'anno precedente, mentre Gisela Dulko e Flavia Pennetta hanno conquistato il titolo del doppio femminile. Nel doppio misto ha vinto la coppia formata da Katarina Srebotnik e Daniel Nestor.\nSommario.\nRally for Relief.\nPrima dell'inizio del torneo sono stati giocati dei match di esibizione per raccogliere fondi per aiutare le popolazioni colpite dalle inondazioni del Queensland, ribattezzati \"Rally for Relief\". Vari giocatori del presente e del passato hanno partecipato all'iniziativa: dapprima si \u00e8 tenuto un incontro di doppio tra le squadre Oro (Lleyton Hewitt (capitano), Novak \u0110okovi\u0107, Justine Henin, Caroline Wozniacki, Ana Ivanovi\u0107) e Verde (Pat Rafter (capitano), Andy Roddick, Andy Murray, Vera Zvonar\u00ebva, Viktoryja Azaranka) con Jim Courier nelle vesti di giudice di sedia. L'evento, che ha richiamato sugli spalti 15.000 appassionati, ha raccolto 1,8 milioni di dollari australiani (1,3 milioni di euro), grazie alla vendita dei biglietti, ai contributi volontari di giocatori e addetti ai lavori e alla donazione della QFE, la societ\u00e0 che amministra le risorse energetiche dello Stato del nord-est dell'Australia flagellato dalle piogge, in cui migliaia di famiglie hanno perso la casa e 16 persone hanno perso la vita. \"Rally for Relief\" \u00e8 stata ribattezzata l'esibizione pensata da Federer con il concorso di Rod Laver e di tutti i migliori giocatori del mondo, si \u00e8 conclusa con un incontro di doppio tra le coppie Roger Federer/Samantha Stosur e Rafael Nadal/Kim Clijsters, e con l'annuncio da parte di Samantha Stosur, nata proprio del Queensland, la quale avrebbe versato 500 dollari australiani (370 euro) per ogni ace messo a segno nel corso del torneo.\nTorneo.\nNovak \u0110okovi\u0107 si \u00e8 aggiudicato il torneo del singolare maschile battendo all'esordio lo spagnolo Marcel Granollers 6-1, 6-3, 6-1. Nel secondo turno ha avuto la meglio sul croato Ivan Dodig in quattro set con il punteggio di 7\u20135, 6\u201378, 6\u20130, 6\u20132. Nel turno successivo ha approfittato del ritiro del connazionale Viktor Troicki sul punteggio di 6\u20132. Negli ottavi di finale ha sconfitto lo spagnolo Nicol\u00e1s Almagro in tre set per 6-3, 6-4, 6-0. Nei quarti ha avuto la meglio sul ceco Tom\u00e1\u0161 Berdych per 6\u20131, 7\u201365, 6\u20131. In semifinale ha battuto lo svizzero Roger Federer ancora una volta in tre set con il punteggio di 7-63, 7-5, 6-4. In finale ha sconfitto Andy Murray in tre set con il punteggio di 6-4, 6-2, 6-3.\nKim Clijsters ha vinto il torneo del singolare femminile. Nel 1\u00ba turno ha battuto la russa Dinara Safina con il punteggio di 6-0, 6-0. Nel 2\u00ba turno ha sconfitto per 6\u20131, 6\u20133 la spagnola Carla Su\u00e1rez Navarro. Nel turno successivo ha avuto la meglio sulla francese Aliz\u00e9 Cornet con il punteggio di 7\u201363, 6\u20133. Negli ottavi di finale ha battuto Ekaterina Makarova per 7\u201363, 6\u20132. Nei quarti Agnieszka Radwa\u0144ska ha ceduto per 6\u20133, 7\u201364. In semifinale ha battuto Vera Zvonar\u00ebva per 6\u20133, 6\u20133 e in finale la cinese Li Na 3\u20136, 6\u20133, 6\u20133.\nProgramma del torneo.\nIl torneo si svolge in 14 giornate divise in due settimane.\nQualificazioni e sorteggio.\nLe qualificazioni si sono svolte fra il 10 e il 16 gennaio. Si sono qualificati 16 giocatori per il tabellone maschile e 12 giocatrici per quello femminile.\nLe wildcard sono state assegnate a:\nIl sorteggio \u00e8 stato effettuato il 14 gennaio e la 1\u00aatesta di serie nel singolare maschile \u00e8 stata assegnata a Rafael Nadal, per il singolare femminile a Caroline Wozniacki.\nCalendario.\nGiorno 1 (17 gennaio).\nNella prima giornata si sono giocati gli incontri del 1\u00ba turno del singolare maschile e femminile in base al .\nNel torneo del singolare maschile la testa di serie numero 2 Roger Federer ha superato il primo turno sconfiggendo lo slovacco Luk\u00e1\u0161 Lacko col punteggio di 6\u20131, 6\u20131, 6\u20133. L'americano Andy Roddick ha battuto il ceco Jan H\u00e1jek senza concedere un set col punteggio di 6\u20131, 6\u20132, 6\u20132. \u00c8 uscito dal torneo il russo Nikolaj Davydenko sconfitto dal tedesco Florian Mayer, che era reduce dai quarti di Brisbane e dalle semifinali di Sydney. Il finalista del 2003 Rainer Sch\u00fcttler ha perso contro lo spagnolo Fernando Verdasco. Ha passato il turno anche il vincitore del 2008, Novak \u0110okovi\u0107, che ha sconfitto lo spagnolo Marcel Granollers per 6-1, 6-3, 6-1. Sono usciti al primo turno Sam Querrey, sconfitto da \u0141ukasz Kubot per 5-7, 6-2, 3-6, 6-1, 8-6, e Thiemo de Bakker battuto dal francese Ga\u00ebl Monfils al quinto set per 65-7, 2-6, 7-5, 6-2, 6-1. Sono andati avanti Viktor Troicki, Richard Gasquet, Ivan Ljubi\u010di\u0107, Stanislas Wawrinka, Albert Monta\u00f1\u00e9s e Juan M\u00f3naco.\nNel torneo del singolare femminile la vincitrice dell'Open di Francia 2010 Francesca Schiavone ha avuto la meglio sulla spagnola Arantxa Parra Santonja sconfitta per 64-7, 6-2, 6-4. La statunitense Venus Williams ha sconfitto Sara Errani per 6-3, 6-2. La francese Marion Bartoli ha estromesso l'italiana Tathiana Garbin che non ha vinto nessun game e ha perso quindi per 6-0 6-0.\nSono avanzate Regina Kulikova, Justine Henin vincitrice sull'indiana Sania Mirza, Caroline Wozniacki, Yanina Wickmayer e Dominika Cibulkov\u00e1. A queste si \u00e8 aggiunta anche Marija \u0160arapova vincitrice su Tamarine Tanasugarn per 6-1, 6-3.\nGiorno 2 (18 gennaio).\nNella seconda giornata si sono giocati gli incontri del 1\u00ba turno del singolare maschile e femminile in base al \nNel torneo del singolare maschile Rafael Nadal ha sconfitto il brasiliano Marcos Daniel che si \u00e8 ritirato sul punteggio di 6-0, 5-0 dopo 46 minuti di gioco.\nAndy Murray batte in un'ora e 30 minuti lo slovacco Karol Beck. L'incontro vede lo scozzese vincere i primi due set per 6-3, 6-1. Avanti 4-2 nel secondo, il numero 5 del mondo vince per il ritiro del suo avversario, e approda al secondo turno. Lo spagnolo David Ferrer ha battuto in quattro set il finlandese Jarkko Nieminen. Avanza al turno successivo il tedesco Michael Berrer che batte il lettone Ernests Gulbis in tre set. Il primo parziale si \u00e8 chiuso al tiebreak vinto da Michael per 7 punti a 5. Negli altri rimanenti il lettone perde per 6-2, 6-4 ed abbandona anzitempo il torneo. Lo spagnolo Feliciano L\u00f3pez ha sconfitto il colombiano Alejandro Falla per 6-3, 7-66, 6-3 e l'altro L\u00f3pez, Guillermo Garc\u00eda ha avuto la meglio sul tedesco Michael Berrer imponendosi con il risultato finale di 6-4, 6-4, 3-6, 6-3. \u00c8 passato al turno successivo anche Juan Mart\u00edn del Potro vincitore in tre set sull'israeliano Dudi Sela. Del Potro rientrava nel circuito dopo un infortunio al polso che aveva condizionato tutta la stagione 2010. Lo sloveno Grega \u017demlja ha perso contro il cipriota Marcos Baghdatis che vince l'incontro d'esordio per 3-6, 7-5, 6-1, 4-6, 6-2. lo statunitense Donald Young ha perso contro il semifinalista del 2010 Marin \u010cili\u0107 che esce vincitore dal match col punteggio di 6-3, 6-2, 6-1. Il russo Michail Ju\u017enyj ha eliminato dal torneo il turco Marsel \u0130lhan. L'argentino David Nalbandian, testa di serie numero 27 ha eliminato l'australiano Lleyton Hewitt al termine di un match arrivato fino al quinto set e conclusosi col punteggio finale di 3\u20136, 6\u20134, 3\u20136, 7\u20136(1), 9\u20137.\nNel torneo del singolare femminile la russa Ekaterina Makarova ha eliminato la serba Ana Ivanovi\u0107 che \u00e8 stata battuta per 3-6, 6-4, 10-8. La russa Dinara Safina ha perso contro la belga Kim Clijsters che \u00e8 passata al turno successivo senza concedere un game all'avversaria. La russa Vera Zvonar\u00ebva ha battuto per 6-2, 6-1 l'austriaca Sybille Bammer.\nSono passate al turno successivo l'australiana Samantha Stosur, Shahar Peer vincitrice sulla francese Mathilde Johansson, Nadia Petrova, Alisa Klejbanova, Anna \u010cakvetadze e la russa Marija Kirilenko.\nGiorno 3 (19 gennaio).\nNella terza giornata si sono giocati gli incontri del 2\u00ba turno del singolare maschile e femminile e del 1\u00ba turno del doppio maschile e femminile in base al \nNel torneo del singolare maschile Roger Federer ha battuto in cinque set Gilles Simon approdando cos\u00ec al turno successivo. L'andamento della gara \u00e8 altalenante infatti Federer vince i primi 2 set, ma perde terzo e quarto, per poi imporsi nell'ultimo: il punteggio complessivo della gara sar\u00e0 6-2, 6-3, 4-6, 4-6, 6-3, dopo 3 ore e 22 minuti di gioco. Il serbo Novak \u0110okovi\u0107 ha battuto il croato Ivan Dodig in quarto set con il punteggio di 7-5, 68-7, 6-0, 6-2. \u00c8 passato al turno successivo anche Andy Roddick che ha battuto il russo Igor' Kunicyn. Il primo set arriva fino al tiebreak vinto dal tennista del Nebraska, ma i successivi 2 sono vinti facilmente da Roddick. Il tedesco Philipp Kohlschreiber ha perso contro Tom\u00e1\u0161 Berdych: il ceco ha perso il primo set per 6-4, ma \u00e8 riuscito a prevalere negli altri 3 per 6-2, 6-3, 6-4. \u00c8 passato al turno successivo anche Fernando Verdasco vittorioso sul serbo Janko Tipsarevi\u0107 con il punteggio di 2-6, 4-6, 6-4, 7-60, 6-0. Lo spagnolo Nicol\u00e1s Almagro ha sconfitto il russo Igor' Andreev in match risoltosi al quinto set. Tommy Robredo si \u00e8 imposto sullo statunitense Mardy Fish per 1-6, 6-3, 6-3, 6-3. Serhij Stachovs'kyj ha battuto 6-3, 6-4, 6-4 il polacco \u0141ukasz Kubot. Ha passato il turno anche il giapponese Kei Nishikori vittorioso sul tedesco Florian Mayer per 6-4, 6-3, 0-6, 6-3. A Nishikori si \u00e8 aggiunto anche Ga\u00ebl Monfils.\nNel torneo del singolare femminile la danese Caroline Wozniacki ha battuto la statunitense Vania King sconfitta col punteggio di 6-1, 6-0. La finalista del 2010, la belga Justine Henin ha estromesso dal torneo la britannica Elena Baltacha battuta col punteggio di 6-1, 6-3. La statunitense Venus Williams ha battuto la ceca Sandra Z\u00e1hlavov\u00e1 col punteggio di 66-7, 6-0, 6-4. L'italiana Francesca Schiavone ha sconfitto la giovane canadese Rebecca Marino per 6-3, 5-7, 9-7. \u00c8 avanzata al turno successivo anche la tedesca Andrea Petkovi\u0107 che ha battuto la britannica Anne Keothavong per 2-6, 7-5, 6-0. Alla tedesca si \u00e8 aggiunta la russa Marija \u0160arapova vincitrice sulla francese Virginie Razzano. Virginie costringe Maria al tiebreak dove la russa vince per 7 giochi a 3. Il secondo parziale \u00e8 pi\u00f9 agevole e si conclude con il punteggio di 6-3. \u00c8 uscita dal torneo l'estone Kaia Kanepi sconfitta dalla tedesca Julia G\u00f6rges per 6-4, 3-6, 6-4 e la francese Marion Bartoli, sconfitta dalla russa Vesna Manasieva.\nSono andate al terzo turno la bielorussa Viktoryja Azaranka, vincitrice sulla ceca Andrea Hlav\u00e1\u010dkov\u00e1. La cinese Li Na, l'australiana Jelena Doki\u0107 che ha battuto Barbora Z\u00e1hlavov\u00e1-Str\u00fdcov\u00e1 e la lettone Anastasija Sevastova.\nGiorno 4 (20 gennaio).\nNella quarta giornata si sono giocati gli incontri del 2\u00ba turno del singolare maschile e femminile e del 1\u00ba turno del doppio maschile e femminile in base al \nNel torneo del singolare maschile Lo spagnolo Rafael Nadal, numero 1 del seeding, ha battuto lo statunitense Ryan Sweeting per 6-2, 6-1, 6-1. Un altro spagnolo Guillermo Garc\u00eda L\u00f3pez ha estromesso dal torneo l'argentino Eduardo Schwank. \u00c8 avanzato al turno successivo anche lo scozzese Andy Murray che ha battuto l'ucraino Illja Mar\u010denko in tre set per6-1, 6-3, 6-3. Lo svedese Robin S\u00f6derling ha passato il turno dopo avere sconfitto il lussemburghese Muller. Il cipriota Marcos Baghdatis ha battuto l'argentino Juan Mart\u00edn del Potro, al rientro da un infortunio al polso, per 6-1, 6-3, 4-6, 6-3. L'esordiente ucraino Aleksandr Dolgopolov ha sconfitto il tedesco Benjamin Becker. Lo spagnolo David Ferrer, testa di serie numero 7 del tabellone, ha battuto lo statunitense Michael Russell per 6-0, 6-1, 7-5. L'argentino David Nalbandian \u00e8 stato costretto dal ritiro nel match che lo vedeva contrapposto al lituano Ri\u010dardas Berankis. Dopo aver perso 6-1, 6-0 i primi due set, il sudamericano si \u00e8 ritirato sul punteggio di 2-0.\nHanno passato il turno anche il croato Marin \u010cili\u0107 che ha superato il colombiano Santiago Giraldo per 6-4, 7-61, 6-1 e lo statunitense John Isner.\nNel torneo del singolare femminile la cinese Peng Shuai ha estromesso dal torneo la serba Jelena Jankovi\u0107 sconfitta per 7-63, 6-3. \u00c8 passata al turno successivo anche la belga Kim Clijsters vittoriosa sulla spagnola Carla Su\u00e1rez Navarro per 6-1, 6-3. Alla belga si \u00e8 aggiunta la russa Vera Zvonar\u00ebva che ha battuto la serba Bojana Jovanovski. L'israeliana Shahar Peer ha battuto per 6-3, 6-2 la rumena Sorana C\u00eerstea.\nSono passati al turno successivo anche la polacca Agnieszka Radwa\u0144ska vittoriosa per 6-3, 6-4 sulla croata Petra Marti\u0107, la rumena Simona Halep e Flavia Pennetta.\nGiorno 5 (21 gennaio).\nNella quinta giornata si sono giocati gli incontri del 2\u00ba turno del singolare maschile e femminile, del 2\u00ba turno del doppio maschile e femminile e del primo turno del doppio misto in base al \nNel torneo del singolare maschile Il numero 2 del ranking ATP Roger Federer ha battuto il belga Xavier Malisse per 6-3, 6-3, 6-1. Il suo match \u00e8 durato complessivamente 1 ora e 45 minuti. \u00c8 passato al turno successivo anche lo spagnolo Tommy Robredo che ha battuto l'ucraino Serhij Stachovs'kyj per 5-7, 6-2, 6-4, 6-2. Il serbo Viktor Troicki \u00e8 stato costretto al ritiro alla fine del primo set 6-2 il match contro il connazionale Novak \u0110okovi\u0107, che avanza agli ottavi. Lo spagnolo Nicol\u00e1s Almagro ha sconfitto il croato Ivan Ljubi\u010di\u0107 per 6-4, 7-68, 6-3. \u00c8 passato al turno successivo Andy Roddick che ha battuto l'olandese Robin Haase per 2\u20136, 7\u20136(2), 6\u20132, 6\u20132. L'elevetico Stanislas Wawrinka ha battuto il giovane francese Ga\u00ebl Monfils che ha opposto resistenza solo nel primo set conclusosi al tiebreak, ma il punteggio complessivo \u00e8 stato di 7\u20136(4), 6\u20132, 6\u20133 a favore dello svizzero.\nNel torneo del singolare femminile nel suo match di terzo turno Francesca Schiavone ha battuto la rumena Monica Niculescu, numero 85 del ranking WTA per 6-0, 7-61 in un'ora e 35 minuti di gioco. La statunitense Venus Williams \u00e8 stata costretta al ritiro nel match che la vedeva contrapposta alla tedesca Andrea Petkovi\u0107 a causa del riacutizzarsi di un vecchio infortunio. Ha passato il turno la russa Svetlana Kuznecova, vincitrice di 2 prove dello Slam ha battuto la belga Justine Henin con il punteggio di 6-4, 7-68. A Svetlana si \u00e8 aggiunta la danese, numero uno al mondo, Caroline Wozniacki, Marija \u0160arapova che ha battuto per 4-6, 6-4, 6-4 la tedesca Julia G\u00f6rges, la cinese Li Na vincitrice su Barbora Z\u00e1hlavov\u00e1-Str\u00fdcov\u00e1 e la numero 8 del seeding Viktoryja Azaranka.\nGiorno 6 (22 gennaio).\nNella sesta giornata si sono giocati gli incontri del 3\u00ba turno del singolare maschile e femminile, del 2\u00ba turno del doppio maschile e femminile e del primo turno del doppio misto. Sono iniziati i tornei riservati alle leggende in base al \nNel torneo del singolare maschile lo spagnolo Rafael Nadal ha battuto il giovane australiano Bernard Tomi\u0107 per 6-2, 7-5, 6-3. Lo scozzese Andy Murray ha battuto nettamente lo spagnolo Guillermo Garc\u00eda L\u00f3pez per 6-1, 6-1, 6-2. Marcos Baghdatis \u00e8 stato costretto al ritiro nel match che lo vedeva opposto all'austriaco J\u00fcrgen Melzer. L'ucraino Aleksandr Dolgopolov ha battuto il francese Jo-Wilfried Tsonga. \u00c8 passato al turno successivo lo svedese Robin S\u00f6derling vincitore sul ceco Jan Hernych. Il russo Michail Ju\u017enyj ha perso contro il qualificato canadese Milos Raonic. Il semifinalista del 2010 Marin \u010cili\u0107 ha battuto l'americano John Isner.\nNel torneo del singolare femminile Flavia Pennetta ha sconfitto in tre set l'australiana Shahar Peer. La ceca Petra Kvitov\u00e1 ha sconfitto l'australiana Samantha Stosur. Sono uscite dal torneo la francese Aliz\u00e9 Cornet sconfitta dalla belga Kim Clijsters, la ceca Lucie \u0160af\u00e1\u0159ov\u00e1 perdente contro la russa Vera Zvonar\u00ebva.\nGiorno 7 (23 gennaio).\nNella settima giornata si sono giocati gli incontri del 4\u00ba turno del singolare maschile e femminile, del 3\u00ba turno del doppio maschile e femminile e del primo turno del doppio misto. Sono iniziati i tornei riservati alla categoria junior e continuati i tornei riservati alle leggende in base al \nNel torneo del singolare maschile vince il suo incontro di ottavi di finale Roger Federer che sconfigge lo spagnolo Tommy Robredo per 6-3, 3-6, 6-3, 6-2. Con questa vittoria lo svizzero raggiunge il 27\u00b0 quarto di finale consecutivo in uno Slam, eguagliando Jimmy Connors. \u00c8 passato al turno successivo anche lo svizzero Stanislas Wawrinka che ha sconfitto l'americano Andy Roddick col punteggio complessivo di 6-3, 6-4, 6-3. Il serbo Novak \u0110okovi\u0107 ha battuto lo spagnolo Nicol\u00e1s Almagro con punteggio netto nel terzo set e complessivamente col punteggio di 6-3, 6-4, 6-0. Nella Margaret Court Arena il ceco Tom\u00e1\u0161 Berdych ha battuto lo spagnolo Fernando Verdasco che ha vinto col punteggio di 6-4, 6-2, 6-3.\nNel torneo del singolare femminile l'italiana Francesca Schiavone ha battuto la russa Svetlana Kuznecova nel match pi\u00f9 lungo della storia del tennis femminile in un torneo del Grande Slam e secondo in senso assoluto. L'incontro \u00e8 durato 4 ore e 44 minuti e si \u00e8 concluso col punteggio di 6-4, 1-6, 16-14. La numero uno del mondo Caroline Wozniacki ha battuto la lettone Anastasija Sevastova per 6-3, 6-4. Hanno passato il turno anche la cinese Li Na vincitrice sulla bielorussa Viktoryja Azaranka. Alla cinese si \u00e8 aggiunta la tedesca Andrea Petkovi\u0107 che ha sconfitto Marija \u0160arapova per 6-2 6-3.\nGiorno 8 (24 gennaio).\nNell'ottava giornata si sono giocati gli incontri del 4\u00ba turno del singolare maschile e femminile, del 3\u00ba turno del doppio maschile e femminile e del 2\u00ba turno del doppio misto. Sono andati avanti i tornei riservati alla categoria junior e i tornei riservati alle leggende in base al \nNel torneo del singolare maschile Rafael Nadal ha superato il quarto turno battendo il croato Marin \u010cili\u0107 per 6-2, 6-4, 6-3 dopo 2 ore e 31 minuti di gioco. Il francese Jo-Wilfried Tsonga \u00e8 stato battuto dall'ucraino Aleksandr Dolgopolov che si imposto in cinque set col punteggio di 1-6, 6-3, 6-1, 4-6, 6-2. \u00c8 approdato ai quarti di finale lo scozzese Andy Murray che ha battuto l'austriaco J\u00fcrgen Melzer per 6-4, 6-1, 6-1 in un'ora e 44 minuti di gioco. Lo spagnolo David Ferrer nella Rod Laver Arena ha battuto il canadese di origini montenegrine Milos Raonic per 4-6, 6-2, 6-3, 6-4.\nNel torneo del singolare femminile \u00e8 approdato ai quarti di finale Vera Zvonar\u00ebva ha sconfitto la ceca Iveta Bene\u0161ov\u00e1 per 6-4, 6-1. Alla russa si \u00e8 unita anche la polacca Agnieszka Radwa\u0144ska vittoriosa sulla cinese Peng Shuai per 7-5, 3-6, 7-5 dopo 2 ore e 44 minuti. Ha passato il turno anche la belga Kim Clijsters che si \u00e8 imposta su Ekaterina Makarova con il punteggio di 7-63, 6-2.\nGiorno 9 (25 gennaio).\nNella nona giornata si sono giocati gli incontri di quarti di finale del singolare maschile e femminile, del doppio maschile e femminile e del 2\u00ba turno del doppio misto. Sono andati avanti i tornei riservati alla categoria junior e i tornei riservati alle leggende in base al \nNel torneo del singolare maschile ha vinto il suo incontro di quarti di finale Roger Federer vincitore sul connazionale Stanislas Wawrinka nettamente per 6-1, 6-3, 6-3. Il serbo numero 3 del mondo Novak \u0110okovi\u0107 ha sconfitto il ceco Tom\u00e1\u0161 Berdych. Berdych ha lottato solo nel secondo set che si \u00e8 concluso solo al tiebreak ma che ha comunque visto prevalere il serbo per 7 punti a 5. Il punteggio dell'incontro \u00e8 stato di 6\u20131, 7\u20136(5), 6\u20131.\nNel torneo del singolare femminile Caroline Wozniacki ha battuto l'italiana Francesca Schiavone per 3\u20136, 6\u20133, 6\u20133. \u00c8 passata in semifinale per la seconda volta consecutiva a Melbourne la cinese Li Na che ha battuto la tedesca Andrea Petkovi\u0107 in due set col punteggio di 6-2, 6-4.\nGiorno 10 (26 gennaio).\nNella decima giornata si sono giocati gli incontri di quarti di finale del singolare maschile e femminile, le semifinali e i quarti di finale del doppio maschile e femminile e del 2\u00ba turno e quarti di finale del doppio misto. Sono andati avanti i tornei riservati alla categoria junior e i tornei riservati alle leggende. Sono iniziati i tornei riservati agli atleti in carrozzina in base al \nNel torneo del singolare maschile il maiorchino Rafael Nadal \u00e8 uscito sconfitto nel suo match di quarti di finale che lo vedeva opposto a David Ferrer. Il match \u00e8 stato vinto nettamente dal valenciano che ha approfittato anche di una non perfetta condizione del suo avversarrio che ha ceduto in tre set col punteggio di 6\u20134, 6\u20132, 6\u20133. Lo scozzese Andy Murray ha eliminato dal torneo l'ucraino Aleksandr Dolgopolov che conquista un solo set, ma perde comunque il match per 7-5, 6-3, 63-7, 6-3. Nel torneo del singolare femminile Petra Kvitov\u00e1 \u00e8 stata sconfitta dalla russa Vera Zvonar\u00ebva per 6-2, 6-4. \u00c8 approdata alle semifinali anche la belga Kim Clijsters che ha battuto Agnieszka Radwa\u0144ska per 6\u20133, 7\u20136(4).\nGiorno 11 (27 gennaio).\nNell'undicesima giornata si sono giocati gli incontri di semifinale del singolare maschile e femminile, le semifinali del doppio maschile e dei quarti di finale del doppio misto. Sono andati avanti i tornei riservati alla categoria junior, i tornei riservati alle leggende e quelli agli atleti in carrozzina in base al \nNel torneo del singolare maschile il serbo Novak \u0110okovi\u0107 ha battuto il detentore del titolo Roger Federer. Il loro match si concluso in 3 set. Il primo \u00e8 arrivato fino al tie-break vinto da Novak per 7 punti a 5. Il secondo e terzo parziale si sono conclusi rispettivamente col punteggio di 7-5, 6-4.\nNel torneo del singolare femminile la numero 1 del mondo Caroline Wozniacki \u00e8 stata battuta dalla cinese Li Na in tre set con il punteggio di 3-6, 7-5, 6-3. La belga Kim Clijsters ha battuto la russa Vera Zvonar\u00ebva col punteggio di 6-3 6-3.\nGiorno 12 (28 gennaio).\nNella dodicesima giornata si sono giocati gli incontri di semifinale del singolare maschile, del doppio misto e la finale del doppio femminile. Sono andati avanti i tornei riservati alla categoria junior, i tornei riservati alle leggende e quelli agli atleti in carrozzina in base al \nNel torneo del singolare maschile lo scozzese Andy Murray ha sconfitto lo spagnolo David Ferrer nella sua prima semifinale agli Australian Open. L'incontro si \u00e8 concluso al 5 set col punteggio di 4-6, 7-6(2), 6-1, 7-62\nNel torneo del doppio femminile Flavia Pennetta ha vinto il primo Slam insieme all'argentina Gisela Dulko.\nGiorno 13 (29 gennaio).\nNella tredicesima giornata si sono giocati la finale del singolare femminile e del doppio maschile. Sono terminati i tornei riservati alla categoria junior e quelli agli atleti in carrozzina in base al \nNel torneo del singolare femminile la finale va alla belga Kim Clijsters che sconfigge la cinese Li Na, prima asiatica in una finale dello Slam, per 3-6, 6-3, 6-3. Clijsters si aggiudica il secondo torneo del Grande Slam al rientro nel circuito avvenuto nel 2010 dopo la vittoria agli US Open 2010.\nGiorno 14 (30 gennaio).\nNella quattordicesima e ultima giornata si sono giocati la finale del singolare maschile e del doppio misto in base al \nNel torneo del singolare maschile il serbo Novak \u0110okovi\u0107 vince il titolo battendo lo scozzese Andy Murray dopo 2 ore e 37 minuti. Il match si \u00e8 concluso con il punteggio di 6-4, 6-2, 6-3 a favore del tennista di Belgrado che conquista il secondo titolo agli Australian Open dopo quello del 2008.\nSeniors.\nSingolare maschile.\n Novak \u0110okovi\u0107 ha battuto in finale Andy Murray per 6-4, 6-2, 6-3.\nSingolare femminile.\n Kim Clijsters ha battuto in finale Li Na per 3-6, 6-3, 6-3.\nDoppio maschile.\n Bob Bryan / Mike Bryan hanno battuto in finale Leander Paes / Mahesh Bhupathi per 6-3, 6-4.\nDoppio femminile.\n Gisela Dulko / Flavia Pennetta hanno battuto in finale Viktoryja Azaranka / Marija Kirilenko per 2-6, 7-5, 6-1.\nDoppio Misto.\n Katarina Srebotnik / Daniel Nestor hanno battuto in finale Chan Yung-jan / Paul Hanley per 6-3, 3-6, [10-7]\nJunior.\nSingolare ragazzi.\n Ji\u0159\u00ed Vesel\u00fd ha battuto in finale Luke Saville, 6\u20130, 6\u20133.\nSingolare ragazze.\n An-Sophie Mestach ha battuto in finale M\u00f3nica Puig, 6\u20134, 6\u20132.\nDoppio ragazzi.\n Filip Horansk\u00fd / Ji\u0159\u00ed Vesel\u00fd hanno battuto in finale Ben Wagland / Andrew Whittington, 6\u20134, 6\u20134.\nDoppio ragazze.\n An-Sophie Mestach / Demi Schuurs hanno battuto in finale Eri Hozumi / Miyu Kat\u014d, 6\u20132, 6\u20133.\nTennisti in carrozzina.\nSingolare maschile carrozzina.\n Shingo Kunieda ha battuto in finale St\u00e9phane Houdet, 6\u20130, 6\u20133.\nSingolare femminile carrozzina.\n Shingo Kunieda ha battuto in finale St\u00e9phane Houdet, 6\u20130, 6\u20133.\nQuad singolare.\n David Wagner ha battuto in finale Peter Norfolk, 6\u20132, 6\u20133.\nDoppio maschile carrozzina.\n Maikel Scheffers / Shingo Kunieda hanno battuto in finale St\u00e9phane Houdet / Nicolas Peifer, 6\u20133, 6\u20133.\nDoppio femminile carrozzina.\n Esther Vergeer / Sharon Walraven hanno battuto in finale Aniek van Koot / Jiske Griffioen, 6\u20130, 6\u20132.\nQuad doppio.\n Andrew Lapthorne / Peter Norfolk hanno battuto in finale Nicholas Taylor / David Wagner, 6\u20133, 6\u20133\nTeste di serie nel singolare.\nLa seguente tabella illustra le teste di serie dei tornei di singolare, assegnate in base al ranking del 10 gennaio 2011, i giocatori che non hanno partecipato per infortunio, quelli che sono stati eliminati, e i loro punteggi nelle classifiche ATP e WTA al 17 gennaio 2011 e al 31 gennaio 2011. In corsivo i punteggi provvisori.\nAssegnazione punteggi.\nI punteggi della classifica ATP vengono assegnati come illustrato.\nPremi in denaro.\nTutti i premi sono in dollari australiani. Nel doppio il premio \u00e8 assegnato alla coppia."}
{"id": "3295569", "revid": "57872", "url": "https://it.wikipedia.org/wiki?curid=3295569", "title": "Chiesa di Sant'Anna (Mangia)", "text": ""}
{"id": "3295579", "revid": "93556", "url": "https://it.wikipedia.org/wiki?curid=3295579", "title": "Expo 1975", "text": "L'Esposizione specializzata 1975 (in giapponese \u6c96\u7e04\u56fd\u969b\u6d77\u6d0b\u535a\u89a7\u4f1a, \"Okinawa kokusai kaiyou hakurankai\") si tenne ad Okinawa, in Giappone, tra il 20 luglio 1975 e il 18 gennaio 1976. La manifestazione fu in parte pensata per commemorare la riconsegna dell'isola da parte degli Stati Uniti d'America al governo giapponese.\nSito.\nIl sito espositivo venne organizzato nella parte occidentale della penisola di Motobu ed aveva un'estensione di un milione di metri quadrati (compresa la parte acquatica). L'area venne suddivisa in quattro zone:\nTema.\nIl tema dell'esposizione fu \"Il mare che vorremmo vedere\" e si concentr\u00f2 sull'oceano e le tecnologie oceanografiche, la vita marina e le culture legate al mare.\nDopo la Expo.\nIl sito Expo \u00e8 stato trasformato nell'\"Okinawa Commemorative National Government Park\" ( \u56fd\u55b6\u6c96\u7e04\u8a18\u5ff5\u516c\u5712), o \"Ocean Expo Park\", un parco ludico-ricreativo che comprende, tra gli altri, l'acquario di Okinawa. Il tema del parco \u00e8 \"Sole, fiori e oceano\".\nIl parco \u00e8 suddiviso in tre aree:\nLa struttura di Aquapolis venne tenuta aperta al pubblico fino al 1993."}
{"id": "3295585", "revid": "6923", "url": "https://it.wikipedia.org/wiki?curid=3295585", "title": "Federal Deposit Insurance Corporation", "text": "La Federal Deposit Insurance Corporation (FDIC) \u00e8 una societ\u00e0 del governo degli Stati Uniti istituita dal Glass-Steagall Act del 1933. \u00c8 un'Agenzia indipendente da Governo e Federal Reserve, che gestisce fondi del bilancio federale e svolge due funzioni principali:\nL'FDIC, inoltre, svolge alcune funzioni a tutela del depositante, nonch\u00e9 collegate alla liquidazione di banche in stato di insolvenza.\nAltre agenzie con compiti simili all'FDIC che collaborano reciprocamente in materia di vigilanza bancaria e finanziaria sono: Federal Reserve System; Office of the Comptroller of the Currency; Office of Thrift Supervision; National Credit Union Administration. Il Federal Financial Institutions Examination Council (FFIEC) garantisce il coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario."}
{"id": "3295589", "revid": "1318658", "url": "https://it.wikipedia.org/wiki?curid=3295589", "title": "Stabilimenti Billard &amp; Cie", "text": "Gli Stabilimenti Billard &amp; Cie sono stati un'impresa francese di costruzione di rotabili ferroviari con sede a Tours. Erano particolarmente specializzati nella costruzione di automotrici leggere e di rotabili a scartamento ridotto; hanno cessato l'attivit\u00e0 nel 1965 trasformandosi successivamente in Socofer.\nProduzione.\nLocotrattori.\nTipo:\nForniture ferroviarie militari e una serie, la Y 7100, per la SNCF.\nAutomotrici.\nRealizzate per servizi di interesse locale nei tipi:\nper varie societ\u00e0 e reti:\nPer vari stati europei\nLa solidit\u00e0 dei materiali e la semplicit\u00e0 della costruzione me hanno permesso la sopravvivenza fino ai nostri giorni.\nMateriale Billard preservato.\nAutomotrici a scartamento metrico.\ntipo A 150D\ntipo A 150D\ntipo A 80D\ntipo A 150D2 Articolata"}
{"id": "3295595", "revid": "3791", "url": "https://it.wikipedia.org/wiki?curid=3295595", "title": "Elias di Borbone-Parma", "text": ""}
{"id": "3295604", "revid": "108463395", "url": "https://it.wikipedia.org/wiki?curid=3295604", "title": "Macrovipera lebetina", "text": "La Macrovipera lebetina \u00e8 una specie di vipera velenosa che si trova nel Nord Africa, in gran parte del Medio Oriente e nell'estremo Oriente come il Kashmir. Attualmente sono riconosciute cinque sottospecie."}
{"id": "3295607", "revid": "1265762", "url": "https://it.wikipedia.org/wiki?curid=3295607", "title": "David Turnley", "text": "Ha vinto nel 1990 il premio Pulitzer per la fotografia, per i suoi reportage delle rivolte politiche in Cina e nell'Europa dell'est, il World Press Photo of the Year 1988 per una fotografia scattata a Leninakan, dopo il devastante terremoto in Armenia, e nuovamente nel 1991 per una fotografia di un sergente statunitense in lutto per la morte di un commilitone durante la guerra del golfo, oltre che per l'Overseas Press Club Robert Capa. In totale \u00e8 stato in lizza per il premio Pulitzer Prize quattro volte.\nDal 1985 al 1997, ha realizzato numerosi servizi sulla lotta per porre fine all'apartheid, sulle rivoluzioni nell'Europa dell'est, sulle rivolte studentesche in Cina, sulla guerra in Bosnia ed Erzegovina, sulla guerra del golfo, e sulla caduta dell'Unione Sovietica. Oltre ad aver pubblicato numerosi libri, ha diretto un documentario per la CNN sul Dalai Lama intitolato \"The Dalai Lama: At Home in Exile\" e nominato agli Emmy Award, e \"La Tropical\", documentario ambientato in una sala da ballo cubana.\nFluente in francese e spagnolo, si \u00e8 laureato presso l'Universit\u00e0 del Michigan, ed ha studiato presso la Sorbona ed Harvard."}
{"id": "3295608", "revid": "1123217", "url": "https://it.wikipedia.org/wiki?curid=3295608", "title": "Burkholderiales", "text": "Burkholderiales sono un ordine di proteobatteri. Come tutti i proteobatteri, sono Gram-negativi. Quest'ordine comprende diversi batteri patogeni, tra cui le specie di \"Burkholderia\" e \"Bordetella\". I Burkholderiales comprendono anche Oxalobatteri e generi affini."}
{"id": "3295611", "revid": "984922", "url": "https://it.wikipedia.org/wiki?curid=3295611", "title": "Robert Haiat", "text": "Biografia.\nRobert Haiat nel 1989 presta la voce per alcuni episodi al film di animazione Babar. Inoltre partecipa alla serie televisiva Il mio amico Ultraman con Jerry O'Connell."}
{"id": "3295620", "revid": "65741654", "url": "https://it.wikipedia.org/wiki?curid=3295620", "title": "Episodi di Big Love (quinta stagione)", "text": "La quinta ed ultima stagione della serie televisiva Big Love \u00e8 stata trasmessa negli Stati Uniti dal 16 gennaio al 20 marzo 2011 su HBO. \nIn Italia \u00e8 andata in onda sul canale satellitare Fox Life dal 24 luglio 2012."}
{"id": "3295621", "revid": "1817847", "url": "https://it.wikipedia.org/wiki?curid=3295621", "title": "Torre dei Corsari", "text": "Torre dei Corsari \u00e8 una frazione del comune di Arbus, in Sardegna.\nIn tale localit\u00e0 sorge la torre di Flumentorgiu, un fortilizio eretto nel XVI secolo a scopo di avvistamento di eventuali navi di corsari barbareschi."}
{"id": "3295622", "revid": "1714743", "url": "https://it.wikipedia.org/wiki?curid=3295622", "title": "Magnus II di Brunswick-Wolfenb\u00fcttel", "text": "Biografia.\nEra figlio di Magnus il Pio, duca di Brunswick-L\u00fcneburg e principe di Wolfenb\u00fcttel.\nNel 1362 Magnus ed il fratello Ludovico aiutarono il loro fratello, il principe-arcivescovo Alberto II di Brema, ad affermare la propria autorit\u00e0 nei confronti dell'amministratore diocesano in carica, Maurizio d'Oldenburg, che reclamava per s\u00e9 il diritto a sedere sulla cattedra arcivescovile. Magnus, Ludovico e il suocero di quest'ultimo, Guglielmo II di Brunswick-L\u00fcneburg-Celle, con le loro truppe assediarono Maurizio nel castello arcivescovile di V\u00f6rde e lo obbligarono a rassegnare le dimissioni.\nDopo la morte del fratello Ludovico nel 1367, Magnus divenne l'erede designato di entrambi i principati afferenti al ducato, Wolfenb\u00fcttel e Celle (a volte detto anche L\u00fcneburg). Quando, nel 1369, il padre e Guglielmo II, che governava su Celle, morirono, Magnus succedette loro sui troni vacanti. Gi\u00e0 nel 1370, per\u00f2, egli perse Celle a favore dei duchi ascanidi di Sassonia-Wittenberg, Alberto e lo zio Venceslao, elettore di Sassonia-Wittenberg, che li avevano ricevuti dall'imperatore Carlo IV, il quale aveva inoltre bandito Magnus. Numerose citt\u00e0, tra cui Luneburgo, Uelzen ed Hannover giurarono fedelt\u00e0 alla casa di Ascania. Magnus riusc\u00ec per\u00f2 a mantenere la citt\u00e0 di Braunschweig, pur con molte difficolt\u00e0. La guerra di successione di L\u00fcneburg si protrasse per numerosi anni dopo la morte di Magnus, che avvenne durante la battaglia di Leveste, parte dell'attuale Gehrden), nei pressi delle Deister, il 25 luglio 1373.\nMatrimonio e discendenza.\nMagnus spos\u00f2 la principessa Caterina di Anhalt-Bernburg (1330 circa \u2013 30 gennaio 1390), figlia di Bernardo III; rimasta vedova, essa spos\u00f2 il nemico di Magnus, il duca Alberto di Sassonia-Wittenberg. Magnus e Caterina ebbero i seguenti figli:"}
{"id": "3295623", "revid": "101175", "url": "https://it.wikipedia.org/wiki?curid=3295623", "title": "Rod Gould", "text": ""}
{"id": "3295627", "revid": "339392", "url": "https://it.wikipedia.org/wiki?curid=3295627", "title": "Lettore di CD audio", "text": ""}
{"id": "3295631", "revid": "767487", "url": "https://it.wikipedia.org/wiki?curid=3295631", "title": "Office of Thrift Supervision", "text": "L'Office of Thrift Supervision (OTS) \u00e8 una agenzia del governo federale degli Stati Uniti all'interno del Ministero del Tesoro per la vigilanza sulla solvibilit\u00e0 delle casse di risparmio americane (note con il nome di \"savings and loan associations\" oppure \"thrift\").\nAltre agenzie con compiti simili all'OTS che collaborano reciprocamente in materia di vigilanza bancaria e finanziaria sono: Federal Reserve System; Federal Deposit Insurance Corporation; Office of the Comptroller of the Currency; National Credit Union Administration. Il Federal Financial Institutions Examination Council (FFIEC) garantisce il coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario."}
{"id": "3295634", "revid": "767487", "url": "https://it.wikipedia.org/wiki?curid=3295634", "title": "Margit N\u00fcnke", "text": "Biografia.\nFu eletta Miss Germania l'11 giugno 1955 presso Baden-Baden. L'anno successivo, il 1\u00ba giugno 1956 viene eletta Miss Europa a Stoccolma, davanti a 5000 spettatori, battendo le dodici candidate di altri stati europei. Nel 1955 ha partecipato anche a Miss Universo, tenutosi presso Long Beach, in California, dove ha raggiunto la quarta posizione.\nFra gli anni cinquanta e gli anni sessanta prende parte ad alcune produzioni televisive e cinematografiche fra cui \"I fidanzati della morte\" del 1956 e \"Nuda fra le tigri\" del 1959, dove ha anche la possibilit\u00e0 di mettere in risalto le sue doti di ex-ballerina. Per un breve periodo ha tentato anche la carriera di cantante."}
{"id": "3295643", "revid": "767487", "url": "https://it.wikipedia.org/wiki?curid=3295643", "title": "Blue Blood (film 1918)", "text": "Blue Blood \u00e8 un film muto del 1918 diretto da Eliot Howe. Prodotto dalla piccola Selexart Pictures, aveva come interpreti Howard C. Hickman, George Fisher, Mary Mersch.\nTrama.\nSpencer Wellington, di schiatta antica e aristocratica, viene consigliato dal suo medico, il dottor John Rand, di non sposarsi perch\u00e9 portatore di sangue debole e malato. Ma Spencer lo ignora e si sposa lo stesso con Grace Valiant, una ragazza di cui \u00e8 innamorato anche il dottore. Grace viene a sapere ben presto delle condizioni del marito: temendo per il figlio che le \u00e8 appena nato, ha delle gravi crisi di nervi. Il bambino, infatti, non sopravvive. Ma il dottore, per non aggravare le condizioni di Grace, le pone accanto un bimbo sano, senza dirle la verit\u00e0. Spencer degenera sempre di pi\u00f9, alcoolizzato e drogato, circondato da bellissime ragazze che tiene prigioniere nella sua tenuta, finch\u00e9 muore. Grace recupera presto la ragione e si costruir\u00e0 una nuova vita insieme al dottor Rand.\nProduzione.\nLa Selexart Pictures, produttrice della pellicola, fu una piccola casa di produzione indipendente che, nel 1918, produsse quattro film.\nDistribuzione.\nIl film usc\u00ec il 15 aprile 1918, distribuito dalla Goldwyn Distributing Company. Non si conoscono copie ancora esistenti della pellicola che viene considerata presumibilmente perduta."}
{"id": "3295653", "revid": "287204", "url": "https://it.wikipedia.org/wiki?curid=3295653", "title": "Troiano di Saintes", "text": "Le date del suo episcopato sono incerte, tuttavia alcune fonti indicano il 511 come anno di insediamento sulla cattedra vescovile e il 532 come data della sua morte.\nGregorio di Tours, nella sua \"De gloria confessorum\" sostiene che Troiano era molto stimato per la sua virt\u00f9 tanto che era diventato oggetto della devozione popolare ed alcuni addirittura giunsero perfino a venerare le frange dei suoi abiti.\nTre comuni francesi portano il suo nome, uno nell'Isola d'Ol\u00e9ron (Saint-Trojan-les-Bains), il secondo nel Blayais, dipartimento della Gironda (Saint-Trojan), ed il terzo nella Charente (Boutiers-Saint-Trojan)."}
{"id": "3295657", "revid": "112155572", "url": "https://it.wikipedia.org/wiki?curid=3295657", "title": "I'd Like To", "text": "I'd Like To \u00e8 un brano musicale della cantautrice britannica Corinne Bailey Rae, estratto come quarto singolo dall'album \"Corinne Bailey Rae\", album di esordio della cantante."}
{"id": "3295660", "revid": "105911", "url": "https://it.wikipedia.org/wiki?curid=3295660", "title": "Lajos Egri", "text": "Ha scritto \"L'arte della scrittura drammaturgica\", considerato uno dei migliori testi sulla scrittura per cinema e teatro.\nBiografia.\nUngherese di nascita, si trasfer\u00ec negli Stati Uniti nel 1906. Oltre che scrittore e regista teatrale \u00e8 stato un grande insegnante fondando la \"Egre School of Writing\" negli anni trenta a New York, e analizzando in anticipo sui successivi manuali tecnici basati sulla narratologia, le sceneggiature e i copioni teatrali come materiali vivi e non legati a strutture aride. Il suo saggio principale, \"The art of dramatic writing\", pur se pubblicato nel 1942, \u00e8 ancora oggi un classico nelle cattedre di \"scrittura creativa\" di diverse universit\u00e0 americane ed \u00e8 apprezzato da registi quali Jane Campion, Martin Scorsese o Woody Allen (che ne ha frequentato un corso).\nNel 1965, a quasi venti anni di distanza dal primo, e dopo essersi trasferito a Los Angeles, ha ulteriormente approfondito la materia con un secondo volume, \"The art of creative writing\". Gli altri saggi scritti nel frattempo sono considerati pi\u00f9 occasionali e non ristampati.\nTra le opere teatrali o i film che cita pi\u00f9 spesso nei due libri ci sono: \"Casa di bambola\", \"Spregiudicati\", \"Re Lear\", \"Macbeth\", \"Romeo e Giulietta\" e \"Otello\", \"Il lutto si addice ad Elettra\", \"Edipo re\", \"La foresta pietrificata\" (e in genere il lavoro di Robert E. Sherwood), \"The Silver Cord\" (scritto da Sidney Howard e diretto da John Cromwell), \"Il Tartuffo\" (e pi\u00f9 in generale Moli\u00e8re) e \"La via del tabacco\" (oltre al romanzo di Erskine Caldwell). Sono inoltre letture di riferimento le opere di Willa Cather (soprattutto \"My Antonia\"), Joseph Conrad (almeno \"Nostromo\" e \"Il negro del \"Narciso\"\"), William Faulkner (\"Palme selvagge\" e \"Non si fruga nella polvere\"), John Galsworthy (soprattutto \"La saga dei Forsyte\"), Clifford Odets, George Bernard Shaw e Lillian Hellman."}
{"id": "3295661", "revid": "110157", "url": "https://it.wikipedia.org/wiki?curid=3295661", "title": "Breathless (Corinne Bailey Rae)", "text": "Breathless \u00e8 un brano musicale della cantautrice britannica Corinne Bailey Rae, estratto come quinto singolo dall'album \"Corinne Bailey Rae\", album di esordio della cantante."}
{"id": "3295665", "revid": "339392", "url": "https://it.wikipedia.org/wiki?curid=3295665", "title": "Albanian Naval Defense Forces", "text": ""}
{"id": "3295668", "revid": "115533", "url": "https://it.wikipedia.org/wiki?curid=3295668", "title": "Forze di difesa di Barbados", "text": ""}
{"id": "3295669", "revid": "287204", "url": "https://it.wikipedia.org/wiki?curid=3295669", "title": "I'd Do It All Again", "text": "I'd Do It All Again \u00e8 un brano musicale della cantautrice britannica Corinne Bailey Rae, estratto come primo singolo dall'album \"The Sea\", secondo album della cantante. Il singolo \u00e8 stato pubblicato il 12 gennaio 2010."}
{"id": "3295670", "revid": "729019", "url": "https://it.wikipedia.org/wiki?curid=3295670", "title": "Aeroporto di Urmia", "text": "L'Aeroporto di Urmia (ICAO : OITR - IATA : OMH) \u00e8 un aeroporto iraniano situato a 15\u00a0km a nord della citt\u00e0 di Urmia, capoluogo della Regione dell'Azarbaijan occidentale, lungo la strada statale 11 in direzione di Salmas. La struttura, situata ad un'altitudine di 1\u00a0324 m s.l.m., \u00e8 dotata di una pista in asfalto lunga 3\u00a0249\u00a0m con orientamento delle piste 03/21.\nL'aeroporto \u00e8 gestito dal governo iraniano ed \u00e8 aperto al traffico commerciale."}
{"id": "3295671", "revid": "1245083", "url": "https://it.wikipedia.org/wiki?curid=3295671", "title": "Marina militare bulgara", "text": ""}
{"id": "3295672", "revid": "647919", "url": "https://it.wikipedia.org/wiki?curid=3295672", "title": "Bulgarian Navy", "text": ""}
{"id": "3295674", "revid": "115533", "url": "https://it.wikipedia.org/wiki?curid=3295674", "title": "Croatian Coast Guard", "text": ""}
{"id": "3295676", "revid": "115533", "url": "https://it.wikipedia.org/wiki?curid=3295676", "title": "Turkish Navy", "text": ""}
{"id": "3295677", "revid": "122590956", "url": "https://it.wikipedia.org/wiki?curid=3295677", "title": "Velociraptor osmolskae", "text": "Velociraptor osmolskae \u00e8 una specie del genere Velociraptor, un dinosauro carnivoro estinto appartenente alla famiglia dei Dromaeosauridi, documentato allo stato fossile in rocce riferibili al tardo Cretaceo (Campaniano) della Mongolia interna (Cina).\nDescrizione.\nQuesta specie, istituita da Godefroit et al. (2008), \u00e8 basata su un cranio frammentario proveniente dai depositi continentali tardo-cretacei di Bayan Mandahu (localit\u00e0 della Mongolia Interna cinese).\nIl reperto, costituito dalle mascelle e dall'osso lacrimale sinistro, \u00e8 stato assegnato al genere \"Velociraptor\" in base alle misure biometriche effettuate dai descrittori, che rivelano una stretta affinit\u00e0 con la specie tipo di tale genere, \"V. mongoliensis\" , gi\u00e0 noto in numerosi esemplari da depositi coevi della Formazione Djadokhta, nella Mongolia meridionale, anche se il dettaglio dei caratteri morfologici, soprattutto le dimensioni delle fenestrature craniali visibili (mascellare e promascellare) ne differisce abbastanza da giustificare l'istituzione di una nuova specie.\nDistribuzione stratigrafica e Paleoecologia.\nL'istituzione della nuova specie \u00e8 stata attuata dagli autori anche tenendo conto dell'associazione faunistica in cui \u00e8 stato rinvenuto l'olotipo, che differisce significativamente (soprattutto a livello specifico) da quella dei depositi contenenti \"V. mongoliensis\": infatti, anche se si riscontrano gli stessi elementi fondamentali a livello generico (il ceratopside \"Protoceratops\" e l'\u2019ankilosauride \"Pinacosaurus\", possibili prede di \"V. osmolskae\"), le specie sono diverse nelle due aree. Mentre negli strati di Djadochta \"Velociraptor mongoliensis\" \u00e8 associato a \"Protoceratops andrewsi\" e \"Pinacosaurus grangeri\", nel sito di Bayan Mandahu Velociraptor osmolskae \u00e8 associato a \"Protoceratops hellenikorhinus\" e \"Pinacosaurus mephistocephalus\". Questa differenza in linea teorica potrebbe essere dovuta tanto ad una differenziazione paleogeografica che isol\u00f2 le due popolazioni, quanto ad una leggera differenza di et\u00e0 o di ambiente. Tuttavia, le due aree di rinvenimento sono relativamente vicine e la loro distanza anche nel Cretaceo (tenendo conto degli eventi tettonici successivi) non dovrebbe aver superato le poche centinaia di chilometri; inoltre, l'apparente continuit\u00e0 dell'ambiente sedimentario, di tipo arido o semiarido, che non sembra indicare la presenza di barriere paleogeografiche, fa propendere gli autori per una leggera differenza di et\u00e0 (inferiore alle possibilit\u00e0 di risoluzione biostratigrafica), sufficiente per avere un ricambio faunistico a livello specifico."}
{"id": "3295683", "revid": "1573940", "url": "https://it.wikipedia.org/wiki?curid=3295683", "title": "Dareka no negai ga kanau koro", "text": " \u00e8 il tredicesimo singolo in lingua giapponese della cantautrice Utada Hikaru.\nIl disco.\n\u00c8 l'unico singolo in lingua giapponese della cantante ad essere pubblicato nel 2004. Di questo singolo, oltre il supporto digitale in CD esiste anche una versione DVD contenente il \"Making of\" del video e il video stesso della canzone.\nComposta appositamente per far parte della colonna sonora \"Our Last Day\" del film cinematografico \"Kyashan - La rinascita\" (in originale \"CASSHERN\"), \u00e8 stata successivamente inclusa nell'album del 2006 di Utada Hikaru \"Ultra Blue\".\n\"Dareka no negai ga kanau koro\" debutt\u00f2 alla posizione n.1 della classifica ORICON Daily Chart con 150.020 copie vendute, e l\u00ec rest\u00f2 per due settimane consecutive raggiungendo le 365.000 copie. Nella World Chart raggiunse la n.20 per l'airplay e la n.2 per le vendite. La canzone \u00e8 stata usata in Giappone anche come colonna sonora della pubblicit\u00e0 degli Hi-MD (evoluzione dei MiniDisc) della Sony.\nTracce.\nTesti e musiche di Utada Hikaru."}
{"id": "3295686", "revid": "110157", "url": "https://it.wikipedia.org/wiki?curid=3295686", "title": "Paris Nights/New York Mornings", "text": "Paris Nights/New York Mornings \u00e8 un brano musicale della cantautrice britannica Corinne Bailey Rae, estratto come secondo singolo dall'album \"The Sea\", secondo album della cantante. Il singolo \u00e8 stato pubblicato il 29 marzo 2010."}
{"id": "3295688", "revid": "115533", "url": "https://it.wikipedia.org/wiki?curid=3295688", "title": "Marina del Manchukuo", "text": ""}
{"id": "3295691", "revid": "287204", "url": "https://it.wikipedia.org/wiki?curid=3295691", "title": "Edoardo Cocchi", "text": " \nStatistiche.\nPresenze e reti nei club.\n\"Statistiche aggiornate al 23 marzo 2013.\""}
{"id": "3295692", "revid": "109146715", "url": "https://it.wikipedia.org/wiki?curid=3295692", "title": "Closer (Corinne Bailey Rae)", "text": "Closer \u00e8 un brano musicale della cantautrice britannica Corinne Bailey Rae, estratto come terzo singolo dall'album \"The Sea\", secondo album della cantante. Il singolo \u00e8 stato pubblicato il 2 agosto 2010."}
{"id": "3295696", "revid": "729019", "url": "https://it.wikipedia.org/wiki?curid=3295696", "title": "Tony Daly", "text": "Biografia.\nDaly inizi\u00f2 la carriera agonistica negli ultimi anni del dilettantismo nel rugby a 15; dapprima negli Eastern Suburbs e, a seguire, nel Randwick, squadre che prendono parte al campionato provinciale del Nuovo Galles del Sud, esord\u00ec in Nazionale australiana nel 1989 nel corso di un incontro con la valido per la Bledisloe Cup.\nDue anni pi\u00f9 tardi fu convocato nella squadra che prese parte alla che si tenne in Inghilterra: l' giunse fino alla finale di Twickenham proprio contro i padroni di casa, e si aggiudic\u00f2 l'incontro 12-6 grazie a una sua meta, l'unica dell'incontro.\nDivenuto professionista in Inghilterra nelle file dei Saracens, rimase con la formazione londinese due stagioni; nel 1997 annunci\u00f2 la fine della sua attivit\u00e0 professionistica per tornare in Australia e ivi collaborare alla promozione dei Giochi olimpici di Sydney del 2000; continu\u00f2 a giocare, da dilettante, nel Manly ed ebbe anche un'esperienza negli Stati Uniti nelle file del San Francisco Golden Gate, del quale fu anche capitano.\nDa allenatore ha guidato i Sydney Harlequins e dal 2010 \u00e8 tecnico dei Wollondilly White Waratahs, formazione anch'essa del Nuovo Galles del Sud."}
{"id": "3295703", "revid": "767487", "url": "https://it.wikipedia.org/wiki?curid=3295703", "title": "The Promise (film 1917)", "text": "The Promise \u00e8 un film muto del 1917 diretto da Jay Hunt.I due interpreti, Harold Lockwood e May Allison formavano una delle coppie artistiche pi\u00f9 di successo dell'epoca.\nProduzione.\nIl film fu prodotto dalla Yorke Film Corporation con la supervisione alla produzione di Fred J. Balshofer, girato nell'Oregon.\nDistribuzione.\nDistribuito dalla Metro Pictures Corporation, il film usc\u00ec nelle sale il 19 febbraio 1917."}
{"id": "3295704", "revid": "1067614", "url": "https://it.wikipedia.org/wiki?curid=3295704", "title": "Sidooh", "text": " \u00e8 un seinen manga di Tsutomu Takahashi pubblicato in Italia da Panini Comics. Narra di due fratelli, Gentaro e Shotaro (rispettivamente di 10 e 14 anni) rimasti orfani e determinati a diventare degli abili spadaccini per sopravvivere nel Giappone spietato e crudele dell'era Ansei. In quel periodo infatti il Giappone era afflitto da terremoti e pestilenze, oltre ai ripetuti attacchi delle navi Inglesi.\nIl racconto segue la loro adolescenza e la maturazione del loro carattere lungo gli anni a venire, in cui avranno ruoli rilevanti anche in vicende molto importanti per la storia del Giappone.\nTrama.\n1855, ultimi anni dell'epoca Tokugawa. Il Giappone sta vivendo un periodo socialmente e politicamente instabile. Due orfanelli, Shotaro Yukimura e Gentaru Yukimura lottano per sopravvivere in questi anni terribili. Uniche loro risorse la spada ereditata dal padre deceduto e le parole pronunciate dalla madre in punto di morte, la quale disse loro di intraprendere la \u201cvia del guerriero\u201d, \"Sidooh\". Aiutandosi a vicenda, i due si mettono in viaggio per Edo, la capitale, dove auspicano di trovare qualcuno che sapr\u00e0 insegnare loro a usare la spada. Ma il loro cammino sar\u00e0 irto di ostacoli e ricco di sorprese non sempre gradite. Eventi inaspettati e dolorosi che rafforzeranno inesorabilmente il loro spirito."}
{"id": "3295708", "revid": "180559", "url": "https://it.wikipedia.org/wiki?curid=3295708", "title": "Federica Dass\u00f9", "text": "Dopo tanti successi da dilettante, \u00e8 stata la prima donna a dedicarsi al golf agonistico da professionista.\nNella lunga carriera (1983-2003) ha vinto sei gare del Tour Europeo. Ha collaborato come \"coach\" e guidato le squadre nazionali femminili per la Federazione Italiana dal 1993 al 2008."}
{"id": "3295709", "revid": "22229", "url": "https://it.wikipedia.org/wiki?curid=3295709", "title": "Albero da frutta", "text": ""}
{"id": "3295710", "revid": "287204", "url": "https://it.wikipedia.org/wiki?curid=3295710", "title": "Andrea Di Fulvio", "text": "Statistiche.\nPresenze e reti nei club.\n\"Statistiche aggiornate al 10 gennaio 2011.\""}
{"id": "3295711", "revid": "115533", "url": "https://it.wikipedia.org/wiki?curid=3295711", "title": "Manchukuo Imperial Navy", "text": ""}
{"id": "3295715", "revid": "125545496", "url": "https://it.wikipedia.org/wiki?curid=3295715", "title": "Episodi di Firefly", "text": "La prima ed unica stagione di \"Firefly\" \u00e8 stata trasmessa a partire dal 20 settembre 2002. I primi dieci e il quattordicesimo episodio vennero trasmessi in prima visione dalla Fox, mentre l'undicesimo, il dodicesimo e il tredicesimo episodio non vennero mandati in onda fino a quando a farlo non fu il canale via cavo Sci Fi Channel nell'estate del 2003.\n\"Serenity\".\nTrama.\nNel 2511 il Sergente Malcolm \"Mal\" Reynolds e il Caporale Zoe Alleyne sopravvivono nella battaglia della Serenity Valley durante le Guerre di Unificazione dopo una tremenda sconfitta inflitta dall'Alleanza a causa del mancato supporto aereo.\nSono passati sei anni e Mal \u00e8 ora capitano di una nave di cui \u00e8 anche il proprietario, un vecchio vascello di classe Firefly che ha battezzato Serenity, e Zoe \u00e8 il suo secondo in comando. Il resto dell'equipaggio \u00e8 composto da Wash (Alan Tudyk), pilota e marito di Zoe, Kaylee (Jewel Staite) l'ingegnere e Jayne Cobb (Adam Baldwin) il mercenario. Inoltre c'\u00e8 Inara (Morena Baccarin), una prostituta d'alto bordo, che dall'equipaggio viene anche chiamata \"Ambasciatrice\", la quale ha noleggiato uno dei due Shuttle della Serenity, ma che, a volte, si stacca dal gruppo per svolgere la sua attivit\u00e0.\nMentre tutto l'equipaggio \u00e8 impegnato a recuperare della merce da un vascello abbandonato nello spazio, vengono sorpresi da un incrociatore dell'Alleanza. Dopo avere recuperato ci\u00f2 che era di loro interesse riescono a scappare grazie a un emettitore di falso segnale che spinge la nave dell'Alleanza a rinunciare all'inseguimento, ma emette un mandato di ricerca per una nave classe Firefly accusata di furto di bene dell'Alleanza.\nL'equipaggio della Serenity arriva a Persephone dove intendono rivendere la merce rubata, a Badger (Mark Sheppard), il capo di una piccola banda di criminali. Quando si incontrano Badger rifiuta di ritirare la merce a causa del mandato di cattura che pende sulla Serenity e anche perch\u00e9 la merce \u00e8 marchiata con il simbolo dell'Alleanza. Mal decide di tentare di vendere la merce a Patience (Bonnie Bartlett) che vive sul pianeta Whitefall e nonostante lei in passato abbia tentato di ucciderlo. Zoe \u00e8 contraria all'idea, ma Mal non vede l'ora di liberarsi dello scottante carico. L'equipaggio prende a bordo Inara e alcuni altri passeggeri per avere un guadagno extra. I nuovi passeggeri sono un predicatore, il Pastore Book (Ron Glass), un uomo maldestro di nome Dobson (Carlos Jacott), e il dottor Simon Tam (Sean Maher), il quale porta con s\u00e9 una grande cassa della quale non rivela il contenuto.\nSulla via di Whitefall, Wash scopre che qualcuno a bordo ha inviato una trasmissione diretta a un incrociatore dell'Alleanza. Mal affronta Simon convinto che sia lui la talpa ma subito scoprono che il federale \u00e8 Dobson. Mal crede che l'interesse di Dobson sia per la Serenity, ma resta sorpreso quando scopre che il ricercato \u00e8 Simon. Successivamente, mentre Dobson tenta di arrestare Simon, Dobson spara nello stomaco a Kaylee prima di essere sopraffatto da Book, il quale sorprende per la sua abilit\u00e0 nel combattimento nonostante sia un Pastore. Quando l'incrociatore dell'Alleanza ordina di fermare la nave per il trasferimento dei prigionieri, Simon rifiuta di curare Kaylee a meno che Mal non dia l'ordine di fuggire dall'incrociatore. Riluttante Mal accetta e fugge. Mal va nella stiva e apre la cassa misteriosa di Simon e sorpreso vi scopre al suo interno una giovane donna in stasi criogenica.\n\"Nuovi compagni di viaggio\".\nTrama.\nLa donna nella cassa si scopre essere River Tam (Summer Glau), sorella di Simon. Simon spiega che sua sorella era una bambina prodigio che all'et\u00e0 di quattordici anni fu mandata in un'accademia dell'Alleanza. Tramite una lettera in codice che la sorella gli mand\u00f2 alla ricerca di aiuto lui scopr\u00ec che l'Alleanza pratica esperimenti e torture su tutti gli studenti dell'accademia. Simon lasci\u00f2 il suo lavoro e la sua carriera di successo come chirurgo per andare a salvare la sorella e proteggerla dall'Alleanza. Mal decide di procedere verso Whitefall come pianificato.\nDobson viene legato e imprigionato. Mal dice a Jayne di interrogare Dobson per scoprire cosa ha comunicato all'incrociatore dell'Alleanza. Quando Jayne riesce a capire che l'Alleanza non sa niente su di loro Dobson tenta di corromperlo..\nSubito dopo, scoprono che stanno per incrociare la rotta di una nave Reaver. Zoe spiega a Simon che \"Se abbordano la nave, ci tolgono la vita, mangiano le nostre carni, e delle nostre pelli fanno vestiti. E se siamo molto fortunati, lo fanno in questo ordine\" Fortunatamente la nave Reaver prosegue la sua rotta senza incidenti.\nLa Serenity atterra su Whitefall e Mal si prepara a fare lo scambio. Non fidandosi di Patience, manda Jayne a prendere la posizione di un cecchino sulla collina mentre lui e Zoe si avviano per incontrare Patience e i suoi guardaspalle nella valle deserta. Mal offre a Patience un campione della merce che si scopre essere delle barre alimentari medicali, ognuna delle quali pu\u00f2 alimentare un'intera famiglia per un mese. Patience prova ad ucciderlo per prendere il carico senza pagarlo, ma Mal e Zoe con l'aiuto di Jayne, annientano Patience e la sua banda prendendo il denaro promesso. Un uomo di Patience riesce a ferire con un colpo di fucile Mal ad un braccio. Il tempo stringe perch\u00e9 Wash comunica che la nave Reaver li ha seguiti fino a Whitefall e sta arrivando a tutta velocit\u00e0.\nMentre la squadra sta tornando alla nave Dobson riesce a liberarsi colpendo Book e prendendo con s\u00e9 River. Inaspettatamente Simon attacca Dobson, ma dopo un violento combattimento Dobson sembra avere la meglio, tenendo River con una pistola puntata alla testa. Mal arriva e senza esitazione spara a Dobson buttandone poi il corpo fuori dalla nave mentre sta decollando in fuga dai Reavers.\nMal ordina a Inara, Simon e River di andare nello shuttle di Inara, pronti a fuggire e mettersi in salvo in caso che i Reaver dovessero riuscire ad abbordare la nave. Jayne conduce l'ancora convalescente Kaylee nella sala motori, e Book si offre di aiutarla. Con Jayne e Book guidati dalle istruzioni di Kaylee, Wash \u00e8 in grado di eseguire un \"Crazy Ivan\" (una repentina inversione di rotta), che permette alla Serenity di scappare e mettersi in salvo.\nJayne dice a Mal che loro non saranno mai al sicuro fino a che i due fratelli resteranno a bordo, che Dobson ha affermato che l'Alleanza non smetter\u00e0 mai di cercare River. Mal, sospettoso del fatto che Dobson abbia tentato di fare un accordo con Jayne, gli chiede perch\u00e9 non li abbia traditi. Jayne risponde che i soldi non erano abbastanza, ma che il giorno che lo diventeranno sar\u00e0 un giorno interessante. Jayne se ne va quando arriva Simon. Mal suggerisce a Simon che lui e River potrebbero essere pi\u00f9 al sicuro continuando a muoversi, piuttosto che stare fermi e nascosti in un posto, e che, a ben vedere, la Serenity \u00e8 sempre in movimento, e che avere un medico a bordo non sarebbe male; a quel punto Simon accetta.\n\"L'affare del treno\".\nTrama.\nL'episodio comincia all'interno di un locale dove l'equipaggio della Serenity scatena una rissa contro Lund ed altri avventori ubriachi che festeggiavano il giorno dell'Unificazione dell'Alleanza e dal quale locale vengono portati via grazie ad un intervento di Wash, il pilota che con la nave li preleva e li porta al sicuro.\nSubito vanno a parlare con un contatto per un nuovo lavoro. Il contatto \u00e8 un pezzo grosso della malavita, sanguinario, che li invita a rubare per lui delle casse che si trovano su un treno. Lavoro facile e met\u00e0 soldi subito e met\u00e0 alla consegna del carico, ma se qualcosa va storto minaccia il capitano di fargli fare una brutta fine.\nIl furto deve avvenire a bordo di un treno e cos\u00ec succede, solo che nel momento di fuggire Mal e Zoe vengono trattenuti dallo sceriffo locale che deve scoprire chi \u00e8 il colpevole. Durante l'indagine Mal scopre di avere rubato dei medicinali fondamentali per la sopravvivenza della popolazione locale.\nQuando riesce a tornare sulla nave decide di non dare a chi lo ha ingaggiato la merce, ma restituire il denaro. A questo punto si presentano da loro gli uomini del mandante guidati da Crow per prendere la merce, ma non contenti della decisione del capitano Mal scoppia un combattimento furibondo che si conclude con la vittoria dell'equipaggio della Serenity. Con questo si sono fatti nemico un pezzo grosso della malavita.\nNel frattempo il dottor Simon tenta di fare riprendere il controllo a River, la sorella, ma quest'ultima ha continui sbalzi tra lucidit\u00e0 e follia e continua a fare riferimento a dei guanti blu che viaggiano due a due. Nell'ultima scena si vedono due federali che indossano proprio dei guanti blu che stanno chiedendo informazioni su chi ha visto la ragazza divenuta oramai una ricercata.\n\"Il sopravvissuto\".\nTrama.\nDurante un breve periodo di relax scatta l'allarme che avvisa della prossimit\u00e0 con un'altra nave. La nave \u00e8 un relitto che non d\u00e0 segni di vita e vicino al quale galleggia nello spazio il corpo di un astronauta.\nL'equipaggio entra nella nave per ispezionarla: a prima vista sembra come se fosse stata abbandonata all'improvviso ma poi l'equipaggio trova nella stiva i corpi di alcuni membri dell'equipaggio che sono stati torturati, uccisi e appesi per i piedi al soffitto da parte dei Reavers. Mal ordina subito di abbandonare la nave temendo che sia una trappola, ma in quel mentre l'unico superstite aggredisce Jayne. Quando arrivano Mal e gli altri l'uomo si \u00e8 rintanato in un'intercapedine, ma il capitano lo colpisce e lo rende inoffensivo. Portato sulla Serenity, l'uomo viene curato da Simon, ma \u00e8 in un profondo stato di shock. Padre Book convince Mal a permettergli di fare il funerale ai morti della nave e Mal accetta per prendere tempo e liberarsi da una trappola dei Reavers innescata al momento dell'attracco della Serenity.\nTutto sembra essere stato sistemato, ma quando \u00e8 il momento di partire arriva una nave dell'Alleanza che costringe la Serenity e il suo equipaggio a consegnarsi. Tutti salgono a bordo dell'incrociatore tranne Simon e River, che, essendo ricercati, si nascondono per non farsi catturare. Visto che sulla Serenity \u00e8 stata trovata parte del carico dell'altra nave, l'accusa per tutti \u00e8 quella di pirateria spaziale. Mal mette in guardia il comandante dell'Alleanza sulla pericolosit\u00e0 del sopravvissuto che oramai \u00e8 diventato come i Reavers, che lo hanno obbligato ad assistere al massacro dei suoi compagni di viaggio. Il comandante non \u00e8 tanto convinto fino a che, in infermeria, l'uomo ferito riesce ad uccidere tutti coloro che gli erano vicini e fugge sulla Serenity. Mal e alcuni soldati dell'Alleanza con il loro comandante iniziano la ricerca del sopravvissuto. Mal riesce a uccidere l'uomo prima che uccida il comandante, ma non i suoi uomini.\nLa Serenity viene liberata e se ne va dopo che le \u00e8 stato confiscato il carico. Mentre si allontanano vedono il relitto distrutto dall'incrociatore dell'Alleanza.\n\"Bon-ton pericoloso\".\nTrama.\nLa Serenity e il suo equipaggio atterrano a Persephone alla ricerca di un nuovo lavoro e nuovi clienti e qui Badger chiede a Mal di partecipare insieme a lui all'acquisizione di un trasporto. Badger proverebbe da solo, ma la sua pessima reputazione e il basso rango dei suoi modo lo fanno escludere a priori dal cliente, Sir Warrick Harrow.\nPer contattare il cliente Mal si reca a un ballo dell'alta societ\u00e0 accompagnato da Kaylee vestita di un bellissimo vestito rosa acquistato in una boutique del pianeta apposta per l'occasione. Mentre Kaylee si gusta il piacevole momento in cui pu\u00f2 gustarsi la gioia di essere donna, apprezzata e desiderata, Mal riesce a contattare il possibile cliente, ma subito viene interrotto dall'arroganza di Atherton Wing - cliente di Inara, presente anch'essa - un arrogante altolocato damerino locale. Mal scocciato da come Atherton tratti Inara reagisce colpendolo con un pugno e senza saperlo lo sfida a duello. Sir Warrick assiste divertito alla scena e cos\u00ec si offre di essere testimone a Mal per il duello che avr\u00e0 luogo il giorno successivo.\nMentre Mal viene cortesemente chiuso nella sua camera per impedire che possa scappare, Kaylee viene rimandata alla Serenity dove Badger si piazza con i suoi uomini in attesa dell'andamento della situazione. Durante la notte Inara si reca nella camera di Mal per aiutarlo a fuggire, ma lui rifiuta cosicch\u00e9 la donna si rassegna e prova a dargli i primi rudimenti del combattimento con la spada.\nArriva l'alba e con essa il duello inizia. Nonostante ferito Mal riesce a vincere il combattimento, ma si rifiuta di uccidere il suo avversario. Questa cosa getta il disonore sullo sconfitto, ma cosa principale convince Sir Warrick a dargli l'incarico.\nMal torna alla nave accompagnato da Inara, Badger contento di come si \u00e8 conclusa tutta la faccenda se ne va soddisfatto e la Serenity pu\u00f2 partire con un nuovo carico nella stiva, un carico di bestiame. \u00c8 il primo episodio in cui si rivela parzialmente il complesso rapporto tra Inara e Mal.\n\"Frontiere selvagge\".\nTrama.\nLa Serenity \u00e8 giunta finalmente, dopo un mese di viaggio, al pianeta dove deve consegnare il carico di Sir Warwick Harrow e l'appuntamento \u00e8 con i fratelli Grange, due elementi che non godono di buona reputazione. Il carico viene scaricato in un recinto in attesa dell'incontro e mentre Mal, Book e Jayne stanno in attesa, Zoe, Wash, Inara, Kaylee, Simon e River si recano nel paese vicino per distrarsi un attimo.\nMentre tutto sembra andare per il meglio Simon viene rapito da un gruppo di uomini e con lui anche sua sorella. I due vengono portati in un villaggio vicino dove sono rimasti senza medico. Subito l'uomo si mette al lavoro per curare i malati. Nel frattempo all'astronave la trattativa per la vendita del bestiame \u00e8 andata a buon fine, ma nel momento del pagamento arriva lo sceriffo che con i suoi uomini scatena una sparatoria per catturare i fratelli Grange. Quando il combattimento \u00e8 concluso e lo sceriffo porta via i due prigionieri gli uomini della Serenity trovano il reverendo Book steso a terra con una grave ferita nel petto.\nCaricato il ferito sulla nave tentano senza riuscirci di ritrovare Simon, ma non riuscendoci e vista la gravit\u00e0 del reverendo partono con la nave per cercare un posto dove curarlo. Zoe e Mal danno le prime cure e lo stabilizzano alla meno peggio, ma la situazione \u00e8 grave e nelle vicinanze non vi sono luoghi dove curarlo. Decidono a questo punto di portarlo su un incrociatore dell'Alleanza che si trova nelle vicinanze. Attraccano, ma al primo momento chi li riceve afferma che si trovano su un incrociatore militare e non su una nave ospedale. Quando la situazione sembra essere senza via d'uscita il reverendo Book, con un filo di voce, attira l'attenzione dei militari dicendo loro di verificare una carta magnetica che tiene in tasca. I militari leggono la carta e subito senza dire altro lo portano in infermeria dove lo operano salvandogli la vita.\nTornati sul pianeta, con il reverendo Book in infermeria fuori pericolo di vita, salvano Simon e River che stanno per essere arsi vivi per stregoneria a causa della capacit\u00e0 della ragazza di leggere nella mente di chi gli sta vicino.\nLa Serenity riparte con tutti a bordo, ma c'\u00e8 un quesito irrisolto: chi \u00e8 il reverendo, e perch\u00e9 \u00e8 oggetto di tanto riguardo da parte della flotta dell'Alleanza?\nL'episodio presenta anche parecchi flashback dell'infanzia e della vita di Simon e River prima che la ragazza venisse portata via dall'Alleanza.\n\"La signora Reynolds\".\nTrama.\nL'equipaggio della Serenity si preoccupa di liberare un villaggio dalle scorribande di un gruppo di banditi e per festeggiare il successo dell'incarico alla sera fanno tutti baldoria con gli abitanti.\nIl giorno dopo, appena partiti, Mal trova nella stiva di carico una ragazza, Saffron, che dice di essere sua moglie. Il reverendo Book fa una rapida ricerca e scopre che alcune cose avvenute la sera prima e che per loro non avevano nessun valore, per gli abitanti del posto sono un rito nuziale.\nMal rifiuta assolutamente l'idea, ma per cause di forza maggiore la Serenity non pu\u00f2 ritornare subito al pianeta cosicch\u00e9 decidono di proseguire il viaggio per poi ritornare successivamente a riconsegnare la ragazza. La ragazza inizialmente non \u00e8 d'accordo a essere riportata al villaggio perch\u00e9 questo sarebbe considerato un disonore, ma poi si rassegna e chiede che piuttosto sia abbandonata su un altro pianeta.\nQuando le cose sembrano stabilizzate Mal viene sedotto da Saffron, ma quando viene baciato sulla bocca lui sviene in quanto la ragazza ha sulle labbra un potente narcotico. Subito dopo Saffron va in cabina di pilotaggio e qui vi trova Wash il quale grazie all'amore che ha per Zoe si rifiuta di baciare la ragazza e allora questa lo fa svenire con un forte colpo alla testa. Dopo avere impostato la rotta e sabotato il quadro comandi esce dalla cabina chiudendo la porta d'accesso con una saldatura.\nSaffron si dirige allo Shuttle per abbandonare la nave, ma sulla sua strada incontra Inara che, esperta nelle tecniche di seduzione, capisce che l'altra non \u00e8 l'ingenua ragazza che vuole fare credere di essere, ma una addestrata in maniera egregia per ingannare le proprie vittime. Nonostante che Inara capisca, non riesce a impedire che Saffron rubi la navicella e fugga.\nInara si reca nella cabina di Mal e lo trova svenuto e spaventata dall'idea che sia morto lo bacia restando stordita anche lei e capisce che cosa \u00e8 successo. La ragazza d\u00e0 l'allarme. Jayne con la fiamma ossidrica riesce ad aprire la porta della cabina. Guardando i monitor capiscono il sabotaggio, ma ancora peggio scoprono che la nave \u00e8 indirizzata verso una 'trappola spaziale' che bloccher\u00e0 la nave e uccider\u00e0 tutti loro permettendo ai predoni di impossessarsene. Wash e Kaylee ripristinano i pannelli di controllo e con un colpo ben assestato Jayne riesce a mettere fuori uso la trappola.\nIl pericolo \u00e8 stato scampato anche questa volta. La puntata finisce con Mal che \u00e8 riuscito a rintracciare Saffron su un pianeta e dopo averle chiesto inutilmente per chi lavorasse si toglie lo sfizio di darle un pugno ben assestato e poi se ne va.\n\"La citt\u00e0 di Jayne\".\nTrama.\nGiunti su un pianeta dove devono ritirare un misterioso carico si recano subito nel villaggio. Jayne \u00e8 molto nervoso in quanto sa di avere dei nemici, ma con riluttanza segue il resto del gruppo.\nIl paese \u00e8 rinomato ovunque per la sua produzione di fango argilloso di prima qualit\u00e0 che viene impiegato per i pi\u00f9 disparati utilizzi, dai mattoni alla produzione di parti di astronavi. Gli abitanti vivono lavorando, con un \"regolare contratto di lavoro\", per il magistrato Higgins e quest'ultimo \u00e8 stato proprio la vittima dell'ultimo furto avvenuto sul pianeta e fatto da Jayne. Un furto andato male visto che, per riuscire a sfuggire, Jayne dovette buttare il sacco del denaro e questo lo fece proprio sul campo di lavoro facendo s\u00ec che per i lavoratori egli divenne una sorta di Robin Hood e al quale eressero una statua nel mezzo del campo di lavoro.\nJayne viene riconosciuto e festeggiato per tutta la notte. Il mattino seguente Mal obbliga Jayne a improvvisare una sorta di comizio per dare il tempo a loro di prelevare e portare via il misterioso carico. Tutto va bene fino a che non arriva l'ex compagno di Jayne il quale fu scaricato anche lui insieme al denaro e per questo si \u00e8 fatto quattro anni imprigionato dal magistrato. Ora quest'ultimo lo ha liberato e armato per andare a vendicarsi dell'amico che lo ha tradito.\nAl momento del combattimento un uomo del villaggio sacrifica la sua vita per salvare Jayne, quest'ultimo riesce ad uccidere l'avversario e, dopo avere abbattuto la statua che lo raffigura, lui e l'equipaggio della Serenity vanno all'astronave per allontanarsi il prima possibile. Al primo momento la nave non decolla a causa del blocco aeroportuale che ha attivato il magistrato, ma il figlio di quest'ultimo, cliente di Inara, lo disattiva e la Serenity riesce a decollare.\nJayne \u00e8 profondamente colpito dal gesto dello sconosciuto che gli ha salvato la vita e Mal cerca di risollevarlo. Nello stesso tempo tra Simon e Kaylee inizia a nascere qualcosa di romantico.\n\"Senza ossigeno\".\nTrama.\nL'equipaggio della Serenity si trova in sala mensa a cenare amichevolmente e a festeggiare il compleanno di Simon, quando un'improvvisa esplosione con conseguente incendio scatena l'inferno. Mal riesce a chiudere per tempo le porte stagne e, aprendo il vano di carico della nave, espelle l'ossigeno e con esso anche le fiamme.\nQuando la situazione sembra essere sotto controllo scoprono che il motore \u00e8 andato a causa della rottura di una sua parte e con esso anche il generatore di ossigeno. La situazione \u00e8 drammatica perch\u00e9 quasi tutta l'aria respirabile \u00e8 stata espulsa e quella che rimane non pu\u00f2 che bastare per poche ore.\nMal ordina a Wash di fare partire un messaggio a lungo raggio per richiesta di soccorso e successivamente ordina a tutto l'equipaggio di abbandonare la nave utilizzando i due Shuttle che si allontaneranno in direzione opposta alla ricerca di aiuti. Mal resta sulla nave in attesa che succeda qualcosa che salvi lui e la Serenity.\nDopo un attimo in cui lui si era addormentato in cabina di comando arriva una risposta alla richiesta di aiuto. Chi lo chiama \u00e8 titubante a salire a bordo, ma ha la parte di ricambio che serve a Mal cos\u00ec superano le reciproche diffidenze e si incontrano nella stiva. Sfortunatamente chi si \u00e8 prestato per soccorrere spara a Mal e ordina ai suoi uomini di abbordare la nave, ma Mal, nonostante sia ferito, riesce a farli andare via, dopo che hanno lasciato sul pavimento il ricambio necessario a fare ripartire il motore.\nMal sistema il ricambio con le ultime forze che gli sono rimaste e rimette in moto il motore e il generatore di ossigeno, che oramai era quasi finito, dopodich\u00e9 sviene.\nQuando riapre gli occhi si trova in infermeria, circondato dal suo equipaggio, con Simon che lo cura e Wash attaccato ad una flebo per fargli un'infusione di sangue.\nTutta la puntata \u00e8 contraddistinta da continui flashback a ritroso, che raccontano la storia di Mal e la Serenity dal momento in cui sceglie la nave e la acquista come ferro vecchio alla scelta dell'equipaggio.\n\"Colpo in ospedale\".\nTrama.\nLa Serenity \u00e8 atterrata sul pianeta centrale dell'Unione dei Pianeti Alleati per permettere a Inara di sottoporsi al controllo medico annuale necessario per continuare la sua attivit\u00e0 di accompagnatrice. Il reverendo Book manca in quanto \u00e8 stato lasciato in ritiro spirituale in un monastero.\nEssendo in bocca all'Alleanza Mal obbliga tutti a restare a bordo e il clima \u00e8 teso, anche dal fatto che River aggredisce con un coltello Jayne ferendolo di striscio al petto. Le situazioni fisiche della ragazza anzich\u00e9 migliorare stanno lentamente e inesorabilmente peggiorando e a Simon viene in mente un piano per potere svolgere un esame diagnostico in una clinica dell'Alleanza. Il piano \u00e8 questo: Simon e River si fingono morti e si fanno portare da Jayne, Zoe e Mal vestiti da paramedici all'interno dell'ospedale; mentre Simon e River scortati da Jayne eseguono l'esame diagnostico Mal e Zoe rubano dei farmaci di grande valore; eseguite le due cose fuga senza perdere tempo. \nTutti si mettono al lavoro e ognuno fa la sua parte, se non che Jayne ha chiamato i federali per fare catturare fratello e sorella e intascare la taglia. Durante l'esame Simon scopre che a River \u00e8 stata rimossa chirurgicamente l'Amigdala. Quando fanno per scappare e unirsi al resto della squadra Jayne dice che il piano \u00e8 stato cambiato da Mal e si dirige dove li stanno aspettando i federali i quali per\u00f2 arrestano sia Simon e River che Jayne. Durante un trasferimento di cella i tre riescono a scappare, giusto poco prima dell'arrivo di due individui che indossano dei guanti blu e che non esitano a uccidere tutti i federali con uno strano apparecchio tascabile.\nL'equipaggio della Serenity si riunisce e riesce a scappare, ma Mal capisce l'inganno di Jayne e per farlo confessare lo mette in una situazione molto pericolosa. All'ultimo momento gli risparmia la vita, ma il messaggio \u00e8 chiaro: se colpisce uno dell'equipaggio \u00e8 come se colpisse il capitano e la cosa non deve pi\u00f9 ripetersi.\n\"In azione\".\nTrama.\nMentre Inara accoglie un ospite speciale (un consigliere con un rilevante peso politico) per fornire i propri servizi, Mal e Wash si recano ad effettuare una consegna a dei clienti. Quando lo scambio \u00e8 avvenuto il gruppo viene sorpreso da una squadra di assalto che uccide i clienti e porta via i due della Serenity.\nZoe insospettita dal ritardo del capitano e di suo marito va con il reverendo Book e Jayne sul luogo dello scambio e qui capiscono che i loro compagni sono stati portati via da uno Shuttle di tipo pesante, di quelli che si muovono da e verso le stazioni orbitanti e l'unico che pu\u00f2 avere una stazione orbitante e avere interesse nel catturare Mal \u00e8 il gangster Niska (il quale era stato tradito dopo il furto di medicinali da un treno).\nMentre Niska inizia a torturare i due prigionieri, sulla Serenity i membri dell'equipaggio raccolgono tutti i risparmi e Zoe si reca sulla stazione orbitante per pagare il riscatto e portare via i compagni. Niska la riceve, ma per i soldi che ottiene libera solo Wash e taglia un orecchio a Mal. Per il gangster non \u00e8 una questione di denaro, ma Mal deve diventare un esempio di quello che succede a chi lo tradisce.\nZoe e tutto il resto dell'equipaggio organizzano un assalto con armi da fuoco e granate e riescono nell'intento. Liberato, Mal viene riportato sulla nave, ma purtroppo non riescono ad eliminare il sadico nemico: Simon riattacca l'orecchio a Mal e tutto l'equipaggio ha fatto il possibile per l'occasione, tranne Kaylee che si \u00e8 bloccata durante il conflitto a fuoco ed \u00e8 stata salvata da River, la quale \u00e8 riuscita ad uccidere tre avversari con soli tre colpi di pistola tenendo gli occhi chiusi (\u00e8 la prima citazione dei suoi peculiari poteri). Per l'occasione anche il reverendo Book ha fatto la sua parte, limitandosi a ferire e non uccidere, ma dimostrando delle impreviste capacit\u00e0 nell'utilizzo delle armi e lucidit\u00e0 e freddezza in situazioni di combattimento.\n\"Professione moglie\".\nTrama.\nMal incontra un vecchio commilitone, ora contrabbandiere, che, felice del suo stato di uomo sposato, gli presenta la consorte: ma questa altro non \u00e8 che Saffron, la donna che con l'inganno l'aveva sposato e poi aveva tentato di ucciderlo. Quando gli sguardi dei due si incrociano scoppia una lotta furibonda che finisce con l'abbandono sul pianeta di Mal e di Saffron da parte del contrabbandiere.\nMal porta la donna sulla Serenity e, nonostante la diffidenza di tutto l'equipaggio, lei convince tutti, tranne Inara, a fare un furto 'sicuro': rubare il primo modello di pistola laser, ora articolo costosissimo e da collezione, a un alto ufficiale dell'Alleanza.\nQuando il piano \u00e8 al culmine e Mal e Saffron si trovano nella casa del collezionista davanti all'oggetto da rubare, arriva il padrone di casa che, felice, abbraccia Saffron, la quale era stata sua moglie ed era stata rapita, crede lui, sei anni prima. Ora Mal capisce il perch\u00e9 la donna fosse in possesso della mappa della casa e di tutti i codici di sicurezza.\nNonostante questo imprevisto il furto viene compiuto e Mal e Saffron scappano, ma la donna abbandona il capitano della Serenity, nudo, nel deserto. Quando lei, infine, sta per recuperare la refurtiva, viene bloccata da Inara. Sulla Serenity erano tutti pronti a un suo tradimento e, facendo il doppio gioco, sono riusciti finalmente ad avere la loro rivincita sulla donna.\n\"Il messaggio\".\nTrama.\nLa Serenity e il suo equipaggio sono attraccati ad una stazione spaziale dove hanno un punto di raccolta per messaggi e merci personali. Tra le altre cose che si vedono recapitare vi \u00e8 anche una cassa contenente il cadavere di un vecchio compagno di guerra di Mal e Zoe. Il ragazzo, Tracey, ha lasciato un messaggio nel quale dice ai suoi vecchi compagni d'armi di fargli l'ultimo piacere di consegnare il suo corpo ai genitori e tutto l'equipaggio \u00e8 d'accordo iniziando il viaggio verso il pianeta di St. Albans.\nSulle loro tracce si mette una navetta dell'Alleanza guidata dal tenente Womack deciso a prelevare la cassa e quando li raggiunge mostra subito a Mal quanto sia determinato a farlo. Mal non capisce cosa ci sia di cos\u00ec importante in un cadavere e allora ordina a Simon di eseguire l'autopsia, ma, appena inizia ad incidere il ragazzo con il bisturi, questo si risveglia. Tutti restano scioccati da ci\u00f2, ma lui spiega che \u00e8 ricercato perch\u00e9 \u00e8 un trasportatore di organi artificiali e che ha tentato di fregare quelli per cui lavora. Il risultato \u00e8 che adesso lo stanno inseguendo per recuperare ad ogni costo la \"merce\".\nMal e Wash tentano di tutto per sfuggire agli inseguitori, ma senza riuscirci e alla fine decidono di arrendersi. Il ragazzo tenta con le armi di fermarli, ma viene ferito a morte. Quando quelli dell'Alleanza salgono a bordo il reverendo Book chiede loro del perch\u00e9 non abbiano chiesto supporto alla base dell'Alleanza che si trova sul pianeta e perch\u00e9 la loro caccia li abbia spinti cos\u00ec tanto fuori dal loro settore. Intanto il \"corriere\" sta morendo e con questo anche gli organi non saranno pi\u00f9 utilizzabili.\nVista la situazione, gli inseguitori decidono di andarsene. Il ragazzo muore e il suo corpo viene portato dai genitori.\n\"Cuore d'oro\".\nTrama.\nLa Serenity viene ingaggiata per proteggere le prostitute di una casa di piacere che viene minacciata da Ranse Burgess, un ricco possidente, il quale vuole suo figlio portato in grembo da una di esse, Petaline. Le donne chiedono aiuto a Mal ed ai suoi uomini perch\u00e9 Nandi, la Maitresse, \u00e8 una vecchia amica di Inara.\nQuando lo scontro a fuoco comincia Mal capisce subito che gli avversari sono sia in numero superiore che meglio armati, ma questo non lo fa demordere. Mentre l'aggressione \u00e8 in corso la donna incinta partorisce il bambino che subito viene rapito dal padre, il quale \u00e8 stato fatto entrare nella casa da Chari, una delle donne che ha tradito il gruppo.\nNell'incontro dell'uomo con Nandi in corridoio la donna viene colpita a morte, ma questo non gli permetter\u00e0 di cavarsela: quando lo scontro \u00e8 terminato, la mamma del bambino uccide l'uomo e caccia via i suoi uomini sopravvissuti e la traditrice intimando loro di non farsi pi\u00f9 vedere.\nOra tutto l'equipaggio \u00e8 tornato sulla nave: Mal e Inara parlano di ci\u00f2 che \u00e8 accaduto, del fatto che la notte prima lui sia andato a letto con Nandi e del fatto che lei abbia deciso che \u00e8 ora di fare una cosa che andava fatta tanto tempo prima: lasciare la Serenity e il suo equipaggio.\n\"Il cacciatore di taglie\".\nTrama.\nUn cacciatore di taglie, Jubal Early, riesce a salire sulla Serenity ed a prenderne il controllo. Il suo obiettivo \u00e8 River, e per trovarla si serve di Simon, ma nonostante la nave sia piccola e lui continui a cercare, la ragazza non si riesce a trovare.\nD'un tratto la voce di River entra i tutti gli ambienti e dice di non essere pi\u00f9 sulla nave, ma di essere la nave stessa. La sua follia lascia disorientato il cacciatore di taglie, ma alla fine quest'ultimo capisce che in realt\u00e0 la ragazza si \u00e8 trasferita a bordo della nave di lui e che ne ha il controllo. La ragazza dice di volersi consegnare volontariamente all'uomo, in quanto si rende conto di essere un pericoloso peso per tutti coloro che stanno sulla Serenity.\nQuando Early si dirige verso la sua nave Simon tenta di bloccarlo e ne ottiene in cambio un colpo di pistola alla gamba. Uscito all'esterno della nave l'uomo incontra Mal che con un colpo deciso lo stacca dallo scafo della nave al quale era ancorato grazie agli stivali magnetici e lo lancia nello spazio. Un attimo dopo River \u00e8 con Mal all'esterno della nave e chiede di potere tornare a bordo. Mal d\u00e0 il consenso.\nSimon \u00e8 sul lettino dell'infermeria che si fa estrarre il proiettile da Zoe con l'assistenza di Wash. Mal e Inara discutono amichevolmente. Il reverendo Book e Jayne fanno sollevamento pesi. Kaylee e River giocano sul pavimento della stiva. Tutto \u00e8 tornato alla normalit\u00e0. Anche questa avventura \u00e8 passata."}
{"id": "3295720", "revid": "1543377", "url": "https://it.wikipedia.org/wiki?curid=3295720", "title": "Pallone d'oro FIFA 2010", "text": "Il Pallone d'oro FIFA 2010 \u00e8 stato consegnato il 10 gennaio 2011 a Zurigo, Svizzera. I 3 calciatori finalisti erano stati annunciati il 6 dicembre 2010. Durante la cerimonia vengono anche dichiarati i vincitori del FIFA Women's World Player of the Year, del FIFA World Coach of the Year per il calcio maschile e femminile, del FIFA Pusk\u00e1s Award, del FIFA Presidential Award e del FIFA Fair Play Award.\nPallone d'oro FIFA.\n\"Il rimanente 0,57 % dei voti sono risultati non validi.\"\nFIFA Women's World Player of the Year.\n\"Il rimanente 0,62 % dei voti sono risultati non validi.\"\nFIFA World Coach of the Year.\nCalcio maschile.\n\"Il rimanente 0,20 % dei voti sono risultati non validi.\"\nCalcio femminile.\n\"Il rimanente 0,21 % dei voti sono risultati non validi.\"\nFIFA Pusk\u00e1s Award.\nIl secondo FIFA Pusk\u00e1s Award, premio attribuito alla rete pi\u00f9 spettacolare dell'anno sulla base di un sondaggio pubblicato sul sito ufficiale della Federazione, \u00e8 stato assegnato al turco del Hamit Alt\u0131ntop per il secondo dei tre gol con i quali il 3 settembre 2010 la sua Nazionale ha battuto il Kazakistan nelle qualificazioni ad Euro 2012.\nAvevano ricevuto una nomination anche Matthew Burrows, Linus Hallenius, Lionel Messi, Samir Nasri, Neymar, Arjen Robben, Siphiwe Tshabalala, Giovanni van Bronckhorst e Kumi Yokoyama."}
{"id": "3295722", "revid": "73843", "url": "https://it.wikipedia.org/wiki?curid=3295722", "title": "Keldermans", "text": "I Keldermans erano una famiglia di importanti artisti fiamminghi (del Brabante in particolare) che, attivi fra il XV e il XVI secolo, apportarono grandi innovazioni all'Arte e Architettura nelle Fiandre e nei Paesi Bassi dando una vera e propria identit\u00e0 artistico-culturale. Le prime generazioni introdussero il Gotico francese trasformandolo, secondo il gusto fiammingo, in quello stile noto come Gotico brabantino; e le ultime generazioni vi apportarono lo stile rinascimentale.\nOriginariamente la famiglia, chiamata Van Mansdale, proveniva da Bruxelles e poi si install\u00f2 a Malines dove iniziarono le loro carriere di artisti, soprattutto architetti e scultori lavorando principalmente nello stile Gotico brabantino. Furono attivi (per ben sette generazioni) maggiormente nell'antico Ducato di Brabante ma anche in Olanda e Zelanda.\nI membri pi\u00f9 distinti erano \"Jan II\" (c.1375-1445), \"Antoon I il Vecchio\" (c.1440-1512), \"Antoon II\" (?\u20131515) e \"Rombout II il Giovane\" (c.1460\u20131531)."}
{"id": "3295733", "revid": "765341", "url": "https://it.wikipedia.org/wiki?curid=3295733", "title": "The Faith (Strana Officina)", "text": "The Faith \u00e8 una compilation di brani della band italiana Heavy metal Strana Officina.\nI brani, appartenenti a diversi album precedentemente pubblicati, sono stati registrati nuovamente, dall'attuale formazione, con una produzione migliore appositamente per questo disco. Questa raccolta celebra inoltre la riunione del gruppo, avvenuta nel 2006.\nLe tracce n. 1,4,5,7,8,9,10,11 provengono dall'album \"Rock'N'Roll Prisoners\", mentre le tracce n. 2,3,6,12 provengono dell'Ep \"The Ritual\". \"Autostrada dei sogni\" fa parte del loro Ep omonimo, mentre invece \"Profumo di puttana\" e \"Officina\" sono le uniche inedite su disco."}
{"id": "3295734", "revid": "123584253", "url": "https://it.wikipedia.org/wiki?curid=3295734", "title": "Yeah 3X", "text": "Yeah 3X \u00e8 un brano musicale del cantante statunitense Chris Brown, estratto come primo singolo ufficiale dal suo quarto album di inediti, \"F.A.M.E.\" (\"Forgiving All My Enemies\"). Il singolo \u00e8 stato pubblicato il 25 ottobre 2010 ed \u00e8 stato prodotto da DJ Frank E.\nDescrizione.\nBrown ha detto che la strumentale della canzone \u00e8 stata data a lui da DJ Frank E mentre era in studio a scrivere canzoni per altri artisti e se stesso. Ha dichiarato \"Ho sentito la traccia e mi sono detto, \u00e8 incredibile!. Mi ha dato la sensazione di \"Forever\", cos\u00ec ho voluto fare di pi\u00f9 di una canzone per il mio pubblico pop. Ho fatto un sacco di mix-tape, un sacco di dischi urban... il mio pubblico pop non ha realmente ha nulla da valutare, cos\u00ec volevo veramente dare loro un brano che li potesse accontentare, e sentivo che \"Yeah 3X\" era qualcosa di diverso, qualcosa di nuovo e positivo.\"\nLa canzone \u00e8 un brano uptempo di genere dance pop, europop e electro house.\nLa canzone ha ricevuto diversi paragoni ad un altro brano di Brown, \"Forever\", ma anche a stili musicali di altri artisti, tra cui David Guetta, Taio Cruz e i The Black Eyed Peas.\nVideo musicale.\nIl video musicale prodotto per \"Yeah 3X\" \u00e8 stato diretto da Colin Tilley, girato presso gli Universal Studios. e presentato su MTV il 21 ottobre 2010.\nIl video ha ottenuto la certificazione Vevo.\nControversie.\nIl produttore discografico e DJ scozzese Calvin Harris sostenne che \"Yeah 3X\" fosse un plagio del suo singolo del 2009 \"I'm Not Alone\", twittando \"Stavo mangiando i miei cornflakes quando ho sentito il nuovo singolo di Chris Brown questa mattina. Sapete a che mi riferisco?\" e dopo aver ricevuto diversi messaggi discriminatori da parte di molti fan di Brown ritwitt\u00f2 \"Non mi importa che mi definiate un nessuno. Plagiare \u00e8 plagiare, non importa chi sei! Non significa nulla che Chris Brown sia una celebrit\u00e0 internazionale, non pu\u00f2 comunque plagiare un ragazzo che pochi conoscono\".\nSuccessivamente il produttore ha dichiarato in un'intervista \"Dopo averlo incontrato scoprii che lui nemmeno sapeva della mia esistenza, e questa \u00e8 la cosa pi\u00f9 divertente. Per\u00f2 il produttore del brano, DJ Frank E, sapeva bene chi fossi, \u00e8 un produttore rispettato, ha lavorato con Ti\u00ebsto su alcuni brani, forse \u00e8 l\u00ec che \u00e8 nato il collegamento. Diciamo che \u00e8 stata tutto una coincidenza divertente.\nInfine dopo aver parlato con Brown, il cantante decise di aggiungere il nome di Harris nei crediti della canzone."}
{"id": "3295739", "revid": "2100697", "url": "https://it.wikipedia.org/wiki?curid=3295739", "title": "Riserva naturale Piramidi di Zone", "text": "La riserva naturale Piramidi di Zone \u00e8 un'area naturale protetta caratterizzata dalla presenza di camini delle fate, risultato della forza erosiva dell'acqua. Percorrendo la strada che porta al comune di Zone dalla sponda orientale del Lago d'Iseo ci si trova di fronte a un affascinante paesaggio che costituisce un'importante testimonianza dell'evoluzione geologica del periodo glaciale e post-glaciale alpino.\nLa zona circostante \u00e8 stata dichiarata riserva regionale e rappresenta un'importante attrattiva turistica.\nL'ingresso alla riserva \u00e8 gratuito e al suo interno \u00e8 presente un itinerario escursionistico ad anello da percorrere a piedi in circa un'ora.\nLocalizzazione.\nLe Piramidi si trovano sull'altopiano di Cislano a Zone, comune situato sul lato nord-est del Lago d'Iseo, in provincia di Brescia, ad un'altitudine di circa 600 metri, che pu\u00f2 essere raggiunto da Marone prendendo la strada provinciale che collega Brescia alla Val Camonica.\nProcesso di formazione.\nL'azione fisica delle acque dilavanti e il potere corrosivo dell'acido carbonico, prodotto dalla reazione chimica dell'anidride carbonica contenuta nelle acque meteoriche a contatto col detrito morenico (deposito tipicamente glaciale), d\u00e0 seguito a processi erosivi da cui prende il via la formazione delle Piramidi di terra.\nOrigine.\nDurante la glaciazione del Riss (circa 150\u00a0000 anni fa), da una lingua laterale dell'imponente ghiacciaio camuno, dilatatosi dal bacino ora occupato dal Lago d'Iseo, venne deposto un vasto deposito morenico che ostru\u00ec la testata della valle impedendo il normale deflusso dei torrenti. I continui detriti trasportati dai torrenti formarono l'altopiano di Cislano a Zone. La diga morenica venne erosa dall'acqua piovana e dai ruscelli che scendevano veloci dalla montagna formando nel terreno canali sempre pi\u00f9 profondi e larghi che hanno dato inizio alla formazione delle Piramidi di terra e sassi. La costante erosione dei lati delle stesse le ha modellate nel tempo a forma di colonne di argilla sempre pi\u00f9 strette e alte. Sulla sommit\u00e0 delle colonne sono rimasti dei grossi sassi che, insieme al formarsi di uno strato costituito da materiale fine (prevalentemente limo) intorno alle colonne stesse, le ha protette dall'erosione e ne ha impedito il crollo dando origine allo spettacolare fenomeno delle Piramidi.\nDescrizione.\nLe Piramidi di Zone offrono uno scenario particolarmente spettacolare non solo per le diverse forme e le imponenti dimensioni (la pi\u00f9 imponente presenta un'altezza di circa 30 metri, un diametro alla base di 8 metri ed \u00e8 protetta alla sommit\u00e0 da un masso di quattro metri di diametro), ma anche per il contrasto dei colori dato dal violaceo delle piramidi e delle quinte da cui emergono, dal verde intenso della fitta boscaglia e da quello pi\u00f9 brillante del pianoro sovrastante oltre che dalle chiare cime calcaree che coronano lo sfondo. In autunno questi colori virano acquistando toni pi\u00f9 svariati e caldi e rendendo lo spettacolo ancora pi\u00f9 affascinante. Il continuo processo di erosione produce continui cambiamenti nelle Piramidi di Zone, cambiamenti osservabili anche a distanza di poche decine di anni, infatti ancora oggi nuovi esemplari vengono a crearsi e altri si distruggono lasciando in alcune zone solchi molti profondi simili a canyon."}
{"id": "3295740", "revid": "767487", "url": "https://it.wikipedia.org/wiki?curid=3295740", "title": "Easy Breezy", "text": "Easy Breezy \u00e8 il primo singolo estratto da \"Exodus\", il primo album in lingua inglese di Utada, e rappresenta il debutto ufficiale della cantante giapponese negli Stati Uniti.\nIl brano.\n\"Easy Breezy\" \u00e8 il singolo apripista per l'album \"Exodus\", ed \u00e8 il primo singolo di Utada ad uscire sotto l'Island Def Jam, casa discografica che si occuper\u00e0 delle sue pubblicazioni occidentali fino al 2010. Da questo momento in poi tutti i titoli occidentali saranno pubblicati con il nome Utada a differenza di quelli giapponesi, pubblicati sotto il nome di Utada Hikaru.\n\u00c8 stato pubblicato solo ed esclusivamente per il download digitale e solo in Giappone \u00e8 stato pubblicato un DVD singolo. Esiste tuttavia una versione promo del singolo, distribuito alle radio contenente una \"radio edit\" del brano.\nLa canzone \u00e8 stata usata per lo spot del Nintendo DS in cui Hikaru Utada ha fatto da testimonial per quell'anno. La cover \u00e8 la medesima per la versione DVD.\nVideo musicale.\nLa regia del video \u00e8 di Jake Nava, e riprende Utada in diverse location, quali una piscina, una camera da letto e un'auto (pi\u00f9 precisamente una Ferrari Dino). Il make-up fu affidato a Patrick Tumey."}
{"id": "3295742", "revid": "110157", "url": "https://it.wikipedia.org/wiki?curid=3295742", "title": "Federal Financial Institutions Examination Council", "text": "Il Federal Financial Institutions Examination Council (FFIEC) \u00e8 un organismo di coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario negli Stati Uniti. Le principali autorit\u00e0 di vigilanza bancaria che partecipano a questo organismo di coordinamento sono: Federal Reserve System, Federal Deposit Insurance Corporation (FDIC), Office of the Comptroller of the Currency (OCC), Office of Thrift Supervision, National Credit Union Administration. Dal 2006, al FFIEC partecipa il Comitato di collegamento con le autorit\u00e0 statali di vigilanza bancaria (in inglese, State Liaison Committee).\nIl FFIEC fu istituito nel 1979 dal Financial Institutions Regulatory and Interest Rate Control Act del 1978. Successive leggi hanno aggiunto ulteriori compiti al FFIEC."}
{"id": "3295748", "revid": "1543377", "url": "https://it.wikipedia.org/wiki?curid=3295748", "title": "Maestro di Beffi", "text": "Il nome deriva dalla sua opera principale, il tardo-gotico \"trittico di Beffi\", conservato presso il Museo nazionale d'Abruzzo all'Aquila.\nBiografia.\nLe notizie biografiche sul Maestro di Beffi sono scarne e oggetto di studio. Secondo la storiografia classica, l'artista non fu originario dell'Abruzzo, dove tuttavia oper\u00f2 principalmente, sintetizzando cos\u00ec, in una terra di frontiera, la pittura napoletana e l'arte senese di fine Trecento. Cesare Brandi ne ipotizza un'origine senese e lo definisce \u00abpittore rusticano\u00bb, influenzato dall'attivit\u00e0 di altri due artisti considerati a lui collegati come Taddeo di Bartolo e Martino di Bartolomeo. Ferdinando Bologna ne evidenzia il gusto insieme fiorentino e valenzano, simile a quello di Gherardo Starnina.\nPi\u00f9 recentemente, grazie agli studi di Cristiana Pasqualetti, \u00e8 stata ipotizzata una formazione emiliano-adriatica ed una sovrapposizione con la figura misteriosa del \u00ab\"magister Leonardus de Teramo pictor\"\u00bb (Leonardo da Teramo), pittore d'origine sabina, formatosi nel teramano e poi stabilitosi a Sulmona dal 1385 (ne divenne \"civis\" dal 1394); l'ipotesi dimostrerebbe un passaggio dell'artista a Guardiagrele \u2014 testimoniata dalle affinit\u00e0 formali tra l'attivit\u00e0 di miniatore del Maestro di Beffi e quella di orafo di Nicola da Guardiagrele, che viene indicato come suo allievo a Sulmona \u2014 ed infine un trasferimento all'Aquila dove sono le sue opere maggiori e dove, stante gli scritti di Anton Ludovico Antinori, \u00e8 documentata l'iscrizione \u00ab\"Leonardus de Teramo habitator Sulmone\"\u00bb su un altare dipinto per la chiesa di Sant'Antonio fuori le mura.\nIl Maestro di Beffi ebbe probabilmente bottega a Sulmona dove si formarono, tra gli altri, il Maestro della Cappella Caldora e Giovanni da Sulmona.\nI primi lavori sono datati al 1490-1495 mentre la sua maturazione artistica \u00e8 relativa all'inizio del XIV secolo. La prima opera a lui collegata \u00e8 l\"'Albero delle sette parole\" realizzato per la chiesa di Santa Maria Paganica all'Aquila. Poco successiva \u00e8 la decorazione del \"Missale plenum\" (detto anche \"Codice Orsini\" o, pi\u00f9 frequentemente, \"Messale Orsini\") per la chiesa di San Francesco a Guardiagrele.\nTra le sue opere principali vi \u00e8 il ciclo di affreschi per la chiesa di San Silvestro all'Aquila, di cui oggi rimangono alcuni pregevoli resti nell'abside maggiore della chiesa. \u00c8 il pi\u00f9 antico e il pi\u00f9 importante dei cicli pittorici del gotico abruzzese ed \u00e8 datato tra il 1390 ed il 1420, venendo considerato concluso intorno al 1412. All'opera collabor\u00f2 anche il gi\u00e0 citato Giovanni da Sulmona.\nD'incerta datazione \u2014 collocato, dalla Pasqualetti, cronologicamente dopo il ciclo di San Silvestro, tra il 1410 e il 1416 \u2014 \u00e8 invece il suo capolavoro, il \"Trittico di Beffi\" realizzato per la collegiata di Santa Maria del Ponte, vicino Beffi. Si tratta di un'opera di grande raffinatezza ed altissima qualit\u00e0, impreziosita dal massiccio uso di oro zecchino e pigmenti naturali. Il trittico \u00e8 suddiviso in tre scene: la \"Madonna con Bambino in trono e due angeli reggicortina\" al centro, la \"Nativit\u00e0\" con l'\"Annunciazione\" e l'\"Adorazione dei pastori\" a sinistra e la \"Dormitio Virginis\" con l'\"Incoronazione\" a destra. Fino al 1915 il trittico era posto sopra l'altare maggiore della chiesa, da cui fu spostato in seguito al terremoto della Marsica; si trova oggi al Museo nazionale d'Abruzzo all'Aquila.\nA questa fase artistica fanno parte anche la cuspide triangolare del \"Dio Padre\" e due sculture lignee raffiguranti \"Sant'Andrea Apostolo\" e \"Sant'Antonio Abate\", quest'ultime esposte al Museo civico di Sulmona. L'ultima opera a lui attribuita \u00e8 il pregevole dittico di \"Sant'Onofrio e Santa Maria Maddalena\" per la Badia Morronese, forse facente parte di un trittico dedicato a San Pietro Celestino di cui \u00e8 scomparsa la parte centrale."}
{"id": "3295752", "revid": "110157", "url": "https://it.wikipedia.org/wiki?curid=3295752", "title": "National Credit Union Administration", "text": "The National Credit Union Administration (NCUA) \u00e8 una agenzia federale indipendente del governo degli Stati Uniti con il compito di vigilare le casse rurali (in inglese: \"credit unions\") statunitensi. Il NCUA ha anche il compito di fondo di garanzia dei depositi delle casse rurali, per un importo fino a 250.000 dollari per depositante.\nAltre agenzie con compiti simili alla National Credit Union Administration che collaborano reciprocamente in materia di vigilanza bancaria e finanziaria sono: Federal Reserve System; Office of the Comptroller of the Currency; Federal Deposit Insurance Corporation; Office of Thrift Supervision. Il Federal Financial Institutions Examination Council (FFIEC) garantisce il coordinamento tra le varie agenzie di vigilanza bancaria e l'applicazione uniforme dei principi di sorveglianza sul sistema bancario e finanziario."}
{"id": "3295761", "revid": "767487", "url": "https://it.wikipedia.org/wiki?curid=3295761", "title": "Jean-Marc Guillou", "text": "Caratteristiche tecniche.\nGiocatore.\nEra un centrocampista centrale.\nCarriera.\nGiocatore.\nFormatosi nelle giovanili dell'Angers, cominci\u00f2 a giocare in prima squadra dalla stagione 1966-1967. Firm\u00f2 il suo primo contratto da professionista all'et\u00e0 di 25 anni, nel 1969, dopo una stagione in cui la sua squadra aveva vinto il campionato di Division 2 segnando 128 reti in 40 partite \nRicevette la sua prima convocazione in Nazionale il 23 marzo 1974, all'et\u00e0 di 29 anni. L'anno successivo vinse il titolo di miglior giocatore francese e venne acquistato dal Nizza, con cui termin\u00f2 il campionato al secondo posto. Partecip\u00f2 al in Argentina, poi negli ultimi anni di carriera si dedic\u00f2 alla doppia attivit\u00e0 di calciatore ed allenatore.\nAllenatore.\nDopo il ritiro continu\u00f2 ad allenare per alcuni anni, lanciando come suo secondo un allora sconosciuto Ars\u00e8ne Wenger, poi pass\u00f2 a ruoli dirigenziali diventando presidente del Mulhouse nel 1990. Nel 1993 si trasfer\u00ec ad Abidjan dove fond\u00f2 una scuola calcio giovanile, e divenne allenatore e direttore tecnico dell'ASEC Mimosas. In Costa d'Avorio allen\u00f2 anche la nazionale."}
{"id": "3295763", "revid": "3115", "url": "https://it.wikipedia.org/wiki?curid=3295763", "title": "50 km di Romagna", "text": "La 50\u00a0km di Romagna \u00e8 una classica ultramaratona italiana che si svolge il 25 aprile di ogni anno. Fondata nel 1982, \u00e8 una delle ultramaratone pi\u00f9 vecchie d'Italia.\nLa gara \u00e8 organizzata dalla \"Podistica AVIS\" di Castel Bolognese, affiliata alla UISP, e vanta fra i vincitori podisti che hanno fatto la storia di questa specialit\u00e0. Il risultato ottenuto dai concorrenti nella gara, insieme a quelli della 100 km del Passatore e della Pistoia-Abetone, concorre alla formazione della classifica del \"Challenge Romagna/Toscana\".\nPercorso.\nLa partenza e l'arrivo sono situati a Castel Bolognese (provincia di Ravenna). La gara parte da piazza Bernardi seguendo poi la valle del Senio e toccando Riolo Terme, Borgo Rivola e Casola Valsenio. Si sale poi a Montalbano, posto all'incirca a met\u00e0 percorso. Segue la discesa su Zattaglia (frazione di Brisighella) e il ritorno per la valle del torrente Sintria, transitando per i centri di Villa Vezzano e di Tebano e raggiungendo infine il traguardo di piazza Bernardi.\nIl dislivello positivo totale \u00e8 di 670\u00a0m.\nDel lungo percorso la sezione considerata tecnicamente pi\u00f9 difficile dai runners \u00e8 quella tra Casola Valsenio e Zattaglia, dove a 5\u00a0km di salita costante per raggiungere il traguardo volante di Montalbano seguono 4\u00a0km di discesa che mettono a dura prova la tenuta muscolare degli atleti.\nLa gara prevede lungo il percorso anche 4 traguardi volanti: a Riolo Terme (9\u00ba km), a Casola Valsenio (20\u00ba km), a Montalbano (26\u00ba km) e a Villa Vezzano (37\u00ba km)."}
{"id": "3295776", "revid": "228587", "url": "https://it.wikipedia.org/wiki?curid=3295776", "title": "Puenteareas", "text": ""}
{"id": "3295778", "revid": "1543377", "url": "https://it.wikipedia.org/wiki?curid=3295778", "title": "The Wanted", "text": "I The Wanted sono una boy band britannico-irlandese proveniente da Londra. Il gruppo si \u00e8 formato nel 2008 e comprende Max George, Siva Kaneswaran, Jay McGuiness, Tom Parker e Nathan Sykes. Il loro singolo di debutto \"All Time Low\" ha raggiunto la prima posizione della classifica dei singoli pi\u00f9 venduti nel Regno Unito nell'agosto 2010. Il loro album di debutto, \"The Wanted\" \u00e8 stato pubblicato il 4 novembre 2011 ed ha raggiunto la quarta posizione nel Regno Unito.\nNel 2011 hanno pubblicato il singolo \"Gold Forever\", estratto dal loro secondo album, Battleground parte degli introiti per questo brano sono stati devoluti in beneficenza all'associazione Comic Relief. Il secondo singolo dal nuovo album \u00e8 stato \"Glad You Came\", rimasto in vetta alle classifiche per due settimane nel Regno Unito e per cinque settimane in Irlanda.\nStoria del gruppo.\n2009-2010: formazione e \"The Wanted\".\nIl gruppo The Wanted viene formato nel 2009 attraverso un grande casting indetto da Jayne Collins, la stessa donna che ha formato The Saturdays. I cinque prescelti hanno presto iniziato a lavorare sul loro album di debutto, a cui hanno collaborato Guy Chambers, Taio Cruz e Steve Mac. Il loro singolo di debutto \"All Time Low\", prodotto da Mac e scritto insieme ad Ed Drewett, viene pubblicato nell'estate del 2010 ed entra nella Official Singles Chart direttamente alla prima posizione rimanendo nella top 40 per undici settimane. Il 23 agosto 2010 il gruppo conduce la trasmissione \"The Wanted's Best Brit Boys Top 20\" in onda sul canale 4Music. Il secondo singolo \"Heart Vacancy\", scritto da Jonas Jeberg, Mich Hansen, Wayne Hector e Lucas Secon viene pubblicato il 17 ottobre 2010, raggiungendo il secondo posto della classifica britannica. L'album esce il 25 ottobre, arrivando fino alla quarta posizione dell'Official Albums Chart.\nNel novembre 2010 il gruppo parte per un tour nazionale che tocca le citt\u00e0 di Wolverhampton, Nottingham, Londra, Newcastle, Manchester, Brighton, Cardiff, Plymouth, Bournemouth, Glasgow e Sheffield. Nello stesso periodo i The Wanted annunciano di aver firmato un contratto con la casa discografica statunitense Def Jam Records, che pubblicher\u00e0 il loro album negli Stati Uniti nel 2011. Il terzo ed ultimo singolo estratto dal loro album di debutto, \"Lose My Mind\" \u00e8 stato eseguito in anteprima ad X Factor per poi raggiungere la 19\u00aa posizione nella UK Singles Chart.\n2011-2014: \"Battleground\" e \"The Wanted EP\".\nNel gennaio 2011 il gruppo ha iniziato la preparazione del loro secondo album, confermando la collaborazione artistica con Steve Mac. Fra marzo ed aprile i The Wanted sono stati impegnati in un tour intitolato \"The Behind Bars Tour\" che li ha visti esibirsi in sedici date nel Regno Unito. Il primo singolo estratto dal nuovo album, \"Gold Forever\", \u00e8 uscito il 13 marzo 2011, ed \u00e8 stato scelto come brano ufficiale del \"Red Nose Day\" organizzato dall'associazione di beneficenza Comic Relief: il brano scala fino alla terza posizione della classifica britannica dei singoli pi\u00f9 venduti. Il loro secondo pezzo a porsi in vetta alla classifica dopo \"All Time Low\" \u00e8 \"Glad You Came\", rilasciato nell'estate 2011, che rimane nella top 10 per sei settimane; riesce a conservare la prima posizione nella graduatoria irlandese per cinque settimane, oltre a entrare in classifica in vari stati europei ed in Australia. \"Lightning\" \u00e8 stato annunciato come terzo singolo, ed \u00e8 uscito il 16 ottobre 2011, due settimane prima della data prevista per il suo rilascio e tre settimane dalla pubblicazione del secondo album intitolato Battleground. Il quarto singolo \u00e8 stato \"Warzone\", pubblicato il 26 dicembre 2011, preceduto dal video pubblicato a inizio novembre 2011.\nIl 2011 segna anche il debutto ufficiale nel mercato statunitense per i The Wanted, con il loro singolo \"All Time Low\" che entra alla 19\u00aa posizione della classifica Billboard \"Hot Dance Club Play\".\nIl 24 aprile 2012 viene pubblicato \"The Wanted (EP)\", che raccoglie materiale dei due album in studio dei The Wanted, insieme a due inediti, \"Chasing the Sun\" e \"Satellite\". L'EP ha avuto lo scopo di segnare il debutto discografico della band in Canada e negli Stati Uniti d'America.\n\"Chasing The Sun\" \u00e8 stata pubblicata il 17 aprile negli Stati Uniti come terzo singolo estratto dall'EP (dopo \"All Time Low\" e \"Glad You Came\"). Successivamente, \u00e8 stato annunciato che la canzone \u00e8 stata scelta per far parte della colonna sonora del film L'era glaciale 4 - Continenti alla deriva.\nNel 2013 la band The Wanted debutta con l'album \"Word Of Mouth\" dalla quale hanno estratto gli ultimi tre singoli: We Own The Night, Show Me Love (America) e l'ultimo Glow In The Dark (2014).\nNel 2014 la band si scioglie a causa di una fine dei rapporti con la loro casa discografica per via dell'insuccesso dell'ultimo album, eliminando anche le date in Europa.\nMembri.\nMax George.\nMaximillian Alberto George (Manchester, 6 settembre 1988) stava per firmare un contratto con il Preston North End Football Club, una squadra di calcio a livello professionistico, prima di decidere di partecipare a X Factor con la boy band \"Avenue\" nel 2006. Il gruppo venne successivamente squalificato dallo show perch\u00e9 aveva gi\u00e0 un manager e non si era formato esclusivamente per il programma televisivo: pubblicarono poi il singolo Last Goodbay che si posizion\u00f2 al 50\u00ba posto nella Official Singles Chart, prima di separarsi nel 2009.\nJay McGuiness.\nJames Noah Carlos McGuiness (Newark-on-Trent, 24 luglio 1990) ha frequentato la \"Charlotte Hamilton School of Dance\" prima di entrare a far parte del gruppo.. Ha quattro fratelli, tra cui Tom, suo gemello eterozigote.\nTom Parker.\nThomas Anthony Parker (Bolton, 4 agosto 1988) ha iniziato a suonare la chitarra a 16 anni, per poi partecipare ad un'audizione di X Factor senza per\u00f2 ottenere successo. Per un periodo ha frequentato la Manchester Metropolitan University studiando geografia, prima di rinunciare in favore di una carriera nel mondo della musica. Parker prese parte a una tribute band dedicata ai Take That, chiamata \"Take That II\" e partecip\u00f2 con loro ad un tour dell'Inghilterra del Nord, prima di entrare a far parte dei The Wanted, nel 2009.\nNathan Sykes.\nNathan James Sykes (Gloucester, 18 aprile 1993) \u00e8 il membro pi\u00f9 giovane del gruppo. Cresciuto con la madre, insegnante di musica, e con la sorella minore, ha iniziato a cantare a 6 anni e a 11 anni ha cominciato a frequentare la Sylvia Young's theatre school. Ha partecipato in diverse competizioni quali l\"'Undiscovered Youth Talent Contest\" nel 2007 ed ha tentato di rappresentare il Regno Unito nel Junior Eurovision Song Contest 2004, classificandosi 3\u00ba nella selezione finale. Nel 2002, partecip\u00f2 ad una puntata speciale del Saturday Show, chiamata \"Britney Karaoke\", vincendo.\nSiva Kaneswaran.\nSiva Kaneswaran (Dublino, 16 novembre 1988) ha iniziato con una carriera da modello prima di interpretare un ruolo nella serie televisiva \"Rock Rivals\" ed in un episodio di \"Uncle Max\".. Furono queste attivit\u00e0 che permisero a Kaneswaran di essere notato ed entrare a far parte del gruppo. Il padre era originario dello Sri Lanka, la madre irlandese, ha sette fratelli, tra cui Kumar, suo gemello omozigote."}
{"id": "3295781", "revid": "6923", "url": "https://it.wikipedia.org/wiki?curid=3295781", "title": "Cantate di Johann Sebastian Bach", "text": "Questa \u00e8 una lista delle cantate di Johann Sebastian Bach in ordine secondo la catalogazione Bach-Werke-Verzeichnis.\nIl termine cantata, tuttavia, non venne utilizzato estensivamente da Johann Sebastian Bach, che spesso, nei manoscritti delle cantate sacre, scriveva solo la data di esecuzione riferita al calendario liturgico. Il termine cantata venne utilizzato nella pubblicazione di queste opere a partire dall'edizione curata dalla Bach-Gesellschaft.\nAltre cantate.\nVi sono altre cantate di questo compositore che sono state catalogate con altri numeri BWV perch\u00e9 arrangiamenti o perch\u00e9 scoperte pi\u00f9 tardi. Vi sono:\nCatalogazioni alternative.\nPhilippe e G\u00e9rard Zwang fecero una catalogazione cronologica delle cantate, sia liturgiche che secolari (BWV 1\u2013215 e 248\u2013249). Tale catalogo venne pubblicato a Parigi nel 1982 come \"Guide pratique des cantates de Bach\"."}
{"id": "3295782", "revid": "767487", "url": "https://it.wikipedia.org/wiki?curid=3295782", "title": "Horst Nemec", "text": ""}
{"id": "3295783", "revid": "442595", "url": "https://it.wikipedia.org/wiki?curid=3295783", "title": "Repertorio delle istruzioni", "text": ""}
{"id": "3295787", "revid": "481666", "url": "https://it.wikipedia.org/wiki?curid=3295787", "title": "Jay Hunt", "text": "Nel 1916, fu uno dei sette registi di \"Civilization\", il kolossal della Triangle prodotto da Thomas H. Ince."}
{"id": "3295789", "revid": "1305772", "url": "https://it.wikipedia.org/wiki?curid=3295789", "title": "Atlantis II", "text": "Atlantis II (conosciuto come 'Beyond Atlantis in America del Nord) \u00e8 una avventura grafica fantasy per PC, sviluppata dalla Cryo Interactive e pubblicata dalla Dreamcatcher Interactive nel 1999. Si tratta di un sequel di ' del 1997, bench\u00e9 rispetto al suo predecessore, non \u00e8 interamente basato sulla storia di Atlantide. Il titolo ha avuto un ulteriore seguito, intitolato ' e pubblicato nel 2001."}
{"id": "3295790", "revid": "768068", "url": "https://it.wikipedia.org/wiki?curid=3295790", "title": "Piccolo libro d'organo", "text": ""}
{"id": "3295792", "revid": "287204", "url": "https://it.wikipedia.org/wiki?curid=3295792", "title": "Nuovi borghi rurali nel periodo fascista", "text": "I nuovi borghi rurali sono nuovi insediamenti all'interno di quegli interventi di programmazione d'area vasta che prevedevano sistemi urbani o rurali funzionalmente integrati nel territorio e fondati durante il ventennio del regime fascista.\nSi tratt\u00f2, nella maggior parte dei casi, di fondazioni di varia tipologia insediativa, quasi sempre programmate nell'ambito di una pianificazione territoriale di pi\u00f9 ampia scala del territorio agricolo, che prevedeva quasi sempre la bonifica idrico-ambientale di vaste aree. Gli insediamenti cos\u00ec creati, nella maggior parte dei casi, erano programmati per occupare una modesta estensione territoriale, su base demografica limitata, ed avevano uno specifico carattere rurale o sovente di centro di servizi per l'insediamento agricolo sparso\nCaratteri.\nLa letteratura e la critica si occupano \"citt\u00e0 di fondazione\", trattando dei pochi insediamenti propriamente urbani pianificati e parzialmente o totalmente realizzati durante il regime, delle loro caratteristiche urbanistiche ed architettoniche e del ruolo che hanno avuto nell'ambito del dibattito architettonico italiano negli anni trenta del XX secolo.\nLe citt\u00e0 di fondazione nel periodo fascista, intesi come centri urbani autonomi, rappresentarono l'altro aspetto di programmazione del territorio insieme ai complessi sistemi rurali previsti nell'estesa e significativa opera di bonifica integrale e colonizzazione attuata dal regime nel corso del ventennio.\nQuesto ampio sviluppo urbanistico relativo alla creazione di nuovi insediamenti \u00e8 stato recentemente oggetto di studi, riscoperte e pubblicazioni.\nI nuclei, sia per le modeste dimensioni che per le loro caratteristiche progettuali, non erano assimilabili ad un centro urbano vero e proprio. La pi\u00f9 frequente tipologia insediativa corrispondeva, infatti, ad un centro di servizi posto all'interno di un'area d'insediamento sparso, ove le case rurali sono poste direttamente sull'appezzamento agricolo assegnato alla famiglia colonica.\nIl centro di aggregazione non aveva carattere residenziale, ma comprendeva edifici pubblici (chiesa, casa del fascio, a volte municipio, caserma dei carabinieri o della Milizia, ufficio postale e scuola) e servizi (spaccio, barbiere, locanda) organizzati intorno a una piazza o ad un asse viario. In alcuni casi, il nucleo insediativo era ancora pi\u00f9 povero, come in alcuni esempi siciliani, con la scuola rurale, la sede del consorzio agrario e poco pi\u00f9.\nLe aree necessarie a realizzare gli interventi , aree soggette ad usi civici, aree acquitrinose acquisite a poco prezzo e che venivano affidati all'ente incaricato della bonifica, quasi sempre l'O.N.C. (Opera Nazionale Combattenti), che provvedeva alla pianificazione, all'appoderamento ed all'assegnazione dei vari appezzamenti a famiglie di mezzadri che avrebbero nel tempo ripagato gli investimenti iniziali ed anche riscattata la propriet\u00e0.\nFurono numerosi i casi in cui anche privati (societ\u00e0 anonime speculative, opere pie, famiglie della nobilt\u00e0 romana) parteciparono, pi\u00f9 o meno volontariamente, alle iniziative di bonifica appoderando terreni da valorizzare e affidare a mezzadria e usufruendo di mutui agevolati per le opere necessarie.\nScarsi furono i casi di esproprio per inadempienza dei proprietari, tenuti ad eseguire le opere di appoderamento, soprattutto in Puglia e in Sicilia, nonostante che la legislazione fosse stata orientata in tal senso sia prima, che durante il fascismo.\nIl principale promotore di tale legislazione ed in generale dei processi di bonifica integrale fu Arrigo Serpieri che per\u00f2 nel 1935 fu esonerato proprio a causa della sua intransigenza verso i mancati espropri.\nI presupposti politici ed ideologici.\nL'intensa attivit\u00e0 di fondazione dei nuovi insediamenti nasceva da specifici caratteri dell'ideologia fascista ed in particolare dalle istanze antimoderne e antiurbane che caratterizzavano una parte del movimento, senza per questo esaurirne la complessit\u00e0.\nLe nuove fondazioni avevano quindi carattere di piccoli centri rurali, nell'ottica di un tradizionalista ritorno alla terra e alla civilt\u00e0 contadina, che il fascismo mostrava di preferire alla grande urbanizzazione, nonostante una parte di esso si presentasse come modernista.\nLa \"ruralizzazione\" dell'intera societ\u00e0 fu infatti un obiettivo prioritario, tanto da condizionare le scelte economiche fin dal 1928.\nL'inurbamento, dopo la prima guerra mondiale, di un numero crescente di popolazione rurale fu visto negativamente dal fascismo, nonostante fosse connaturato all'industrializzazione del paese, a causa dell'abbassamento della natalit\u00e0 e della spinta verso la formazione di una coscienza di classe\nLa creazione di nuove possibilit\u00e0 di sfruttamento agricolo avrebbe creato una classe sociale di piccoli mezzadri o proprietari agricoli, legati alla terra con tutta la famiglia, immuni alla crisi d'identit\u00e0 causata dal rapporto salariare e dall'inurbamento. La mezzadria fu propugnata fortemente e vista come mezzo per la \"sbracciantizzazione\" ed esempio e origine del corporativismo.\nDa notare come questo avvenisse dopo un periodo in cui le leghe \u201cbianche\u201d e \u201crosse\u201d avevano combattuto dure lotte, proprio per il superamento dei rapporti mezzadrili e che le revisioni operate dal fascismo ai patti mezzadrili avevano peggiorato le condizioni del mezzadro.\nSi sperava, quindi, che la \"ruralizzazione\" avrebbe stabilizzato la struttura sociale, combattuto la denatalit\u00e0, vista come degenerazione, i disordini sociali, e la degenenerazione della razza, assicurando la sanit\u00e0 fisica e morale della \"stirpe italiana\".\nInoltre, dietro le motivazioni idealistiche, sussisteva di fatto la considerazione della maggiore possibilit\u00e0 di controllo di piccoli gruppi di persone, di cui era pi\u00f9 facile catturare il consenso rispetto a quanto accadeva con le grandi masse delle citt\u00e0.\nAlcuni storici dietro l'ideologia nel \"ruralismo\" vedono una politica economica tesa a comprimere redditi e consumi, assorbendo la manodopera, cui l'industria non poteva dare lavoro, evitando l'arresto di una crescita demografica e facendo dell'agricoltura di un serbatoio, in attesa che la produzione industriale superasse la crisi.\nGli scopi.\nI nuovi centri avevano ovviamente anche scopi economici e sociali, in quanto volevano essere centri propulsivi dello sviluppo agricolo (oppure, in qualche caso, industriale o minerario) di zone precedentemente poco produttive, come l'Agro Pontino e il Metapontino. Si sperava di incrementare la produzione agricola nazionale, insufficiente al fabbisogno interno, in un periodo di autarchia che aveva portato Mussolini ad intraprendere la \"battaglia del grano\" per raggiungere l'autosufficienza alimentare.\nLe vaste azioni di bonifica avevano anche lo scopo di dare occupazione al gran numero di disoccupati, causato anche la crisi mondiale successiva al 1929, che avrebbe potuto, soprattutto al Nord, dar vita ad azione di dissenso.\nLa fondazione di nuovi centri rappresent\u00f2 infine un'operazione di grande valenza propagandistica per il regime, con riflessi anche all'estero, e questo fu anche un motivo per il quale il modello delle iniziative di \"bonifica integrale\" fu replicato ovunque e in continuazione fino alle soglie del secondo conflitto mondiale.\nArchitettura.\nL'architettura degli insediamenti di fondazione riflette la complessit\u00e0 del panorama architettonico italiano degli anni trenta, in cui convivevano le istanze del razionalismo europeo pi\u00f9 rigoroso, con il cosiddetto stile \"novecento\" che perseguiva una rilettura della tradizione, per tacere delle posizioni pi\u00f9 accademiche.\nTra tali posizioni vigeva un'accesa polemica che non impediva compromessi ed ibridazioni sulla strada di ricerca di un razionalismo \"italiano\" portata avanti, per esempio da Libera e sull'attenzione per l'architettura spontanea \"mediterranea\".\nGli esiti di questo scontro polemico possiamo vederli ad esempio nella realizzazione dei centri dell'Agro Pontino. Nella maggior parte dei casi prevale per\u00f2 la ricerca di conciliare modernit\u00e0 e tradizione, con forme che tanto richiamano la pittura metafisica.\nLazio.\nLe bonifiche integrali attuate nel Lazio e, soprattutto, nell'Agro Pontino, rappresentarono un momento importante nella politica economica e nella propaganda del regime. Le attivit\u00e0 di bonifica proseguivano analoghe iniziative avviate gi\u00e0 sotto il governo Nitti.\nL'attivit\u00e0 insediativa comprese anche centri urbani importanti (Littoria (poi Latina), Sabaudia, Pomezia, Aprilia, Pontinia e Guidonia) sorti senza un ordine prestabilito, ma piuttosto seguendo le esigenze che man mano ponevano la bonifica, l'infrastrutturazione e l'insediamento agricolo.\nAltri centri importanti furono Colleferro (1935) e San Cesareo (1928)\nTuttavia la maggior parte dei nuovi nuclei d'insediamento fu costituita da piccoli centri di servizio a cui facevano capo le aree agricole appoderate. Si riporta un elenco non esaustivo di tali insediamenti, recentemente oggetto di riscoperta storica e culturale.\nPuglia.\nPer tutti gli anni trenta il regime progett\u00f2 un'ampia bonifica integrale della Capitanata che migliorasse la situazione di un territorio caratterizzato da zone basse e malariche, latifondi malamente coltivati a frumento, una grande massa di braccianti disoccupati che avevano dato vita a movimenti di lotta per la terra.\nGli interventi poterono essere attuati solo a partire dal 1938 e compresero la realizzazione di strade ed altre infrastrutture, l'appoderamento di circa 40.000 ha da assegnare a mezzadri, la realizzazione di due nuovi centri abitati (Segezia e Incoronata) ed altri borghi minori (Borgo Giardinetto (presso Troia), Borgo Cervaro, Borgo Mezzanone (Manfredonia) e Tavernola). Altri insediamenti sorsero anche fuori dal Tavoliere.\nAltri nuclei di nuova fondazione in Puglia:\nSicilia.\nIn Sicilia i primi interventi di pianificazione di nuovi insediamenti risalgono a cavallo degli anni '20 e '30 nell'ambito delle campagne di bonifica di aree incolte e malsane che investirono l'intera nazione soprattutto dopo la legge n. 3134 del 1928 \u201cProvvedimenti per la bonifica integrale\u201d, che rafforz\u00f2 provvedimenti legislativi precedenti. Una decina di nuovi borghi accolsero gli operai occupati nelle opere di bonifica ed erano destinati, in seguito, a divenire nuovi insediamenti abitativi o agricoli (Sferro, 1927), anche se non sempre il processo di riconversione fu attuato (Borgo Recalmigi, oggi abbandonato, nei pressi di Castronovo di Sicilia). Il pi\u00f9 conosciuto di tali centri \u00e8 Pergusa (1935), sorto per la bonifica delle zone umide intorno al lago di Pergusa. Altri siti di bonifica furono il lago di Lentini (Villaggio Bardara) e le aree umide intorno a Siracusa.\nDue interessanti interventi dello stesso periodo furono realizzati da privati nell'ambito degli incentivi economici offerti per l'appoderamento mezzadrile dei latifondi: Villaggio Santa Rita e Libertinia realizzata tra il 1922 e il 1936 nelle campagne di Ramacca.\nIntorno al 1939 la politica di sostegno alla mezzadria e di attenzione alla questione rurale ed al riassetto complessivo dell'agricoltura siciliana ebbe un'accelerazione che la propaganda di regime denomin\u00f2 \"assalto al latifondo\" e che port\u00f2 alla legge 2/1/1940 che rafforzava precedenti disposizioni di riforma agraria, alla nascita dell'ECLS, (Ente di colonizzazione del latifondo siciliano) ed alla fondazione di alcuni borghi, alcuni molto piccoli, destinati a diventare centri di servizi del futuro appoderamento delle aree incolte circostanti, secondo un modello consueto.\nNacquero cos\u00ec otto borghi, ognuno di essi atto ad accogliere circa 1 .500 persone, comprendeva una serie di strutture edilizie e urbane: la chiesa, la canonica, la casa del fascio, la caserma, la casa sanitaria, locali per artigiani, la trattoria, la farmacia, l'ufficio dell'Ente di colonizzazione e una fontana pubblica, oltre a diversi \"sottoborghi\" pi\u00f9 piccoli, e vennero progettati da giovani progettisti con intenti pienamente funzionalisti. \nNel 1939 fu progettato da Luigi Epifanio Borgo Amerigo Fazio nel trapanese\nRealizzati intorno al 1940 furono Borgo Lupo (Mineo), Borgo Giuliano (San Teodoro), Borgo Portella della Croce (Tra Prizzi e Vicari), Borgo Petilia (Caltanissetta), Borgo Giacomo Schir\u00f2 (Monreale), Borgo Vicaretto (Castellana Sicula), Borgo Baccarato (Aidone), Borgo Antonio Cascino (Enna), Borgo Domenico Borzellino (Monreale), Borgo Antonio Bonsignore (Ribera).\nL'operazione fall\u00ec per molte cause, oltre ovviamente allo scoppio della guerra: la carenza di infrastrutture, la scarsa disponibilit\u00e0 dei contadini a lasciare i centri abitati di origine, la mancanza di terreni da appoderare, non avendo proceduto ad alcun esproprio. Infatti gli unici terreni espropriati furono di propriet\u00e0 inglese, nella ducea di Nelson tra Maniace e Bronte dove fu fondato il Borgo Caracciolo, oggi abbandonato. Alcuni borghi non vennero mai utilizzati ed attualmente risultano praticamente tutti in stato di abbandono ed alcuni, anche pregevoli come architettura, ormai ruderi (Borgo Lupo, Borgo Schir\u00f2).\nAltri borghi vennero realizzati da altri enti e soggetti locali.\nUn caso a parte fu Mussolinia di Sicilia, oggi Santo Pietro, frazione del comune di Caltagirone, un progetto ampiamente pubblicizzato (Mussolini pose la prima pietra) e mai completato a seguito di vicende grottesche che hanno sollevato l'interesse di narratori come Sciascia e Camilleri.\nElenco insediamenti in Sicilia:\nAltre regioni.\nNelle altre regioni la fondazione di nuovi insediamenti urbani fu abbastanza episodica e non port\u00f2 mai alla nascita di nuove realt\u00e0 urbane ma di piccoli borghi o frazioni.\nNuovi insediamenti nelle colonie.\nLibia (1934-1940).\nIn Libia, dopo un pluriennale processo di demanializzazione delle aree fertili vicino alla costa, mediante espropri e acquisti, fu deciso, intorno al 1931, una decisa accelerazione dell'intervento colonizzazione agraria che doveva portare ad insediare 500.000 coloni in vent'anni e gi\u00e0 verso la fine del 1931, si insediarono in Tripolitania circa 5.000 coloni. Tuttavia l'impulso decisivo si ebbe nel 1934 con la nomina a Governatore della Libia di Italo Balbo che fece costruire la nuova strada Litoranea Libica, spina dorsale della presenza italiana e del nuovo insediamento demografico che port\u00f2 alla creazione di numerosi centri abitati, soprattutto in Cirenaica. Cos\u00ec nel 1938 arrivarono circa 15.000 coloni, e oltre 10.000 nel 1939.\nTra il 1933 ed il 1934 furono realizzati in Cirenaica i villaggi agricoli \"Beda Littoria\", \"Luigi di Savoia\", \u201cPrimavera\u201d (in seguito denominato \u201cLuigi Razza\u201d) e \u201cGiovanni Berta\u201d.\nTra il 1936 ed il 1939 sorsero i villaggi Baracca, \u201cOberdan\u201d, D'Annunzio, \u201cBattisti\u201d, Mameli, \u201cFilzi\u201d, Giordani, \u201cMicca\u201d, Oliveti, \"Gioda\", \"Breviglieri\", \"Crispi\", \"Marconi\", \u201cGaribaldi\u201d, \u201cCorradini\u201d, \"Tazzoli\", \"Michele Bianchi\u201d, \"Maddalena\".\nI villaggi \"Sauro\", e \"Borgo Torelli\", rimasero allo stadio di progetto in quanto il contingente di coloni previsto per il 1940 non part\u00ec mai per la Libia. I villaggi furono intitolati a eroi storici o personalit\u00e0 del regime.\nGli enti attuatori furono principalmente l'I.N.F.P.S. (Istituto Nazionale Fascista per la Previdenza Sociale), e l'E.C.L. (Ente di Colonizzazione della Libia), anche se non mancarono insediamenti di vario tipo da parte di imprenditori privati, fin dagli anni venti (\"El Guarsci\u00e0\", \"El Merg\", \"Tigrinna\").\nGli insediamenti erano costituiti da un centro di servizio, organizzato intorno a una piazza, generalmente aperta su un lato, intorno alla quale venivano eretti gli edifici pubblici (chiesa, casa del fascio, municipio, spaccio, uffici dell'ente di colonizzazione, locanda). Gli edifici colonici unifamiliari o bifamiliari, ad un solo piano, posti direttamente sui singoli appezzamenti assegnati. La finalit\u00e0 dell'operazione, conforme all'ideologia \"rurale\" che caratterizzava una parte del movimento fascista, era la creazione della piccola propriet\u00e0 contadina; lo stato forniva i mezzi necessari alle famiglie, che avrebbero ripagato gli anticipi ricevuti, riscattando nel tempo la casa e la terra.\nLa maggior parte dei progetti dei villaggi di colonizzazione realizzati furono eseguiti da Florestano Di Fausto, Umberto Di Segni e Giovanni Pellegrini, che, pur con qualche diversit\u00e0, utilizzarono un linguaggio razionalista declinato in senso mediterraneo, ispirato all'architettura spontanea (volumi semplici, portici, terrazze, scale esterne) oppure con accenti vernacolari padani come nel villaggio \"D'Annunzio\".\nTra il 1938 e il 1939, si estese l'iniziativa anche alla popolazione locale per ovviare ai problemi causati dalla demanializzazione forzata ed alla concentrazione di sfollati a seguito delle operazioni di repressione dei ribelli. L'iniziativa non ebbe successo a causa dell'inizio della guerra, della tendenza alla pastorizia delle popolazioni e della scarsa produttivit\u00e0 dei suoli.\nFurono realizzati, con caratteristiche analoghe ai precedenti, \"El Fager\" (\"al Fajr\", \"Alba\"), \"Zahara\" (\"Zahra\", \"Fiorita\") e \"Mamhura\" (Fiorente), gli unici effettivamente utilizzati, \"Gedida\" (\"Jadida\", \"Nuova\"), \"Nahima\" (Deliziosa)\nDodecaneso (Grecia).\nNell'arcipelago del Dodecaneso, furono eseguiti numerosi interventi architettonici ed urbanistici a Rodi a Coo e nelle altre isole. Il pi\u00f9 importante nuovo insediamento fu la cittadina di Portolago, nell'isola di Leros, con il carattere di cittadina militare a servizio di un aeroporto e una base navale che facevano dell'isola il centro della difesa militare nell'Egeo; in pratica accoglieva gli avieri con le loro famiglie.\nL'insediamento che prende il nome dal governatore Mario Lago, fu progettato secondo i canoni del Razionalismo Italiano. Alcuni considerano questa piccola citt\u00e0, riscoperta solo di recente, come una delle migliori opere urbanistiche ed architettoniche del periodo fascista e del Movimento Moderno in architettura.\nAltri insediamenti di tipo agricolo furono realizzati da privati sulle isole di Coo e Rodi, tra cui il villaggio di Peveragno Rodio."}
{"id": "3295794", "revid": "6923", "url": "https://it.wikipedia.org/wiki?curid=3295794", "title": "La\u00f1as", "text": "La\u00f1as o San Mari\u00f1a de La\u00f1as \u00e8 un villaggio (parrocchia) situato nel centro del comune spagnolo di Arteixo. Secondo il censimento comunale del 2004 ha 448 abitanti (di cui 230 uomini e 218 donne) distribuiti in 5 soggetti pubblici, o che \u00e8 una diminuzione, rispetto all'anno 1999 quando aveva 473 abitanti."}
{"id": "3295799", "revid": "729019", "url": "https://it.wikipedia.org/wiki?curid=3295799", "title": "AGO C.VII", "text": "L'AGO C.VII fu un aereo da ricognizione monomotore biplano, sviluppato dall'azienda tedesco imperiale AGO Flugzeugwerke GmbH negli anni dieci del XX secolo e rimasto allo stadio di prototipo.\nDestinato alla Luftstreitkr\u00e4fte, la componente aerea del Deutsches Heer (l'esercito imperiale tedesco), non raggiunse le prestazioni richieste in sede di progetto ed il suo sviluppo venne abbandonato.\nStoria del progetto.\nDopo l'insuccesso ottenuto con il C.IV la AGO tent\u00f2 di svilupparne una variante che risolvesse la fragilit\u00e0 della struttura alare riscontrata nel precedente modello.\nIl prototipo realizzato nel 1917 e presentato alla commissione esaminatrice, non ottenne comunque prestazioni tali da giustificarne l'avvio alla produzione in serie."}
{"id": "3295801", "revid": "767487", "url": "https://it.wikipedia.org/wiki?curid=3295801", "title": "Knut D\u00f8rum Lillebakk", "text": "Carriera.\nClub.\nD\u00f8rum Lillebakk inizi\u00f2 la carriera nel Molde, squadra per cui debutt\u00f2 nella Tippeligaen il 19 agosto 2001: rest\u00f2 infatti imbattuto nel successo per tre a zero sullo Str\u00f8msgodset.\nNel 2002 fu ceduto in prestito al Bryne, squadra sempre militante nella massima divisione norvegese: il debutto con il nuovo club fu datato 28 aprile, quando fu schierato titolare nel pareggio per uno a uno contro il Lillestr\u00f8m. Cambi\u00f2 squadra nel corso della stessa stagione, sebbene la formula del trasferimento rimase la stessa: fu infatti ceduto nell'Adeccoligaen, all'Aalesund. Gioc\u00f2 la prima gara per il nuovo club il 18 agosto, nel quattro a zero rifilato al Tromsdalen.\nAl termine della stagione, rientr\u00f2 al Molde; fu per\u00f2 ceduto nuovamente in prestito, questa volta al B\u00e6rum. Per il B\u00e6rum, squadra sempre militante nell'Adeccoligaen, debutt\u00f2 in data 13 aprile: fu titolare nella sconfitta casalinga per uno a zero contro lo HamKam. A met\u00e0 stagione torn\u00f2 per\u00f2 al Molde ed il 15 ottobre 2003 gioc\u00f2 una partita valida per la Coppa UEFA 2003-2004, difendendo i pali della porta del suo club nella sfida contro l'Uni\u00e3o Leiria (vinta per tre a uno).\nA met\u00e0 del 2004 fu ceduto nuovamente in prestito, stavolta allo H\u00f8dd. Esord\u00ec per la nuova squadra il 28 agosto, nella partita di campionato vinta per due a uno contro il suo ex-club dell'Aalesund.\nDal 2005 torn\u00f2 definitivamente al Molde e nella stessa stagione raggiunse la finale di Norgesmesterskapet assieme ai suoi compagni: fu titolare nella finale dell'edizione, conclusasi con un successo del Molde sul Lillestr\u00f8m per quattro a due. Il 31 dicembre 2011, il suo contratto con il Molde giunse alla scadenza e non fu rinnovato. D\u00f8rum Lillebakk si accord\u00f2 allora con il Mysen, formazione di 4. divisjon."}
{"id": "3295803", "revid": "767487", "url": "https://it.wikipedia.org/wiki?curid=3295803", "title": "The War Correspondent (film 1913 Hunt)", "text": "The War Correspondent \u00e8 un cortometraggio muto del 1913 sceneggiato e diretto da Jay Hunt da un soggetto di William H. Clifford. Prodotto dalla Broncho Film Company, il film aveva come interpreti Frank Borzage, Gayne Whitman e William Ehfe.\n\u00c8 il secondo film con questo titolo uscito nel 1913 sul mercato statunitense. In marzo, infatti, era uscito un \"The War Correspondent\", film sui reporter in guerra diretto da Robert G. Vignola.\nProduzione.\nIl cortometraggio venne prodotto dalla Broncho Film Company di Thomas H. Ince.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale statunitensi il 19 novembre 1913."}
{"id": "3295804", "revid": "767487", "url": "https://it.wikipedia.org/wiki?curid=3295804", "title": "Be My Last", "text": "Be My Last \u00e8 il quattordicesimo singolo in lingua giapponese della cantautrice Utada Hikaru.\nIl disco.\n\"Be My Last\" fu messo in vendita a partire dal 28 settembre 2005 ed \u00e8 la colonna sonora del film \"Neve di primavera\", tratto dall'omonimo romanzo del 1968 dello scrittore Yukio Mishima.\nLa foto di copertina \u00e8 stata scattata a Praga e sul fondo \u00e8 possibile vedere il Castello della citt\u00e0. \nData l'imminente uscita del successivo singolo per gli Stati Uniti, \"You Make Me Want to Be a Man\" e la promozione oltreoceano, Utada si trov\u00f2 a dover affrettare la promozione di \"Be My Last\".\nDella canzone, inoltre, in due show televisivi ha realizzato due differenti versioni: la prima al \"Music Station\", in cui si \u00e8 esibita cantando \"Be My Last\" accompagnata solo ed esclusivamente da un contrabbasso (lo stesso tipo di esibizione \u00e8 stato riproposto nel tour del 2006, UTADA UNITED 2006), e una versione orchestrale con la quale si \u00e8 esibita nello show \"Bokura no Ongaku\".\n\"Be My Last\" debutta direttamente alla posizione numero 1 della ORICON Daily Chart con 143\u00a0916 copie vendute, e si posiziona alla posizione numero 70 della Yearly Chart del 2005.\nIl singolo \u00e8 stato pubblicato in due versioni: una versione solo CD e una versione CD+DVD.\nTracce.\nTesti e musiche di Utada Hikaru."}
{"id": "3295805", "revid": "729019", "url": "https://it.wikipedia.org/wiki?curid=3295805", "title": "Stazione di Casteggio", "text": "La stazione di Casteggio \u00e8 una stazione ferroviaria posta lungo la linea Alessandria\u2013Piacenza, a servizio dell'omonimo comune.\nLa gestione degli impianti \u00e8 affidata a Rete Ferroviaria Italiana, controllata del Gruppo Ferrovie dello Stato.\nStoria.\nLa stazione fu attivata nel 1858, all'apertura della prima tratta della linea Alessandria\u2013Piacenza.\nStrutture ed impianti.\nLa stazione \u00e8 fornita di un fabbricato viaggiatori a 2 piani, in elegante stile neoclassico, del tutto simile a quelli presenti nelle altre stazioni principali della linea.\nL'edificio \u00e8 diviso in tre corpi: il corpo di fabbrica presenta un colonnato composto da cinque aperture a centina; tra il piano terra e il primo piano \u00e8 presente una cornice marcapiano; il primo piano presenta cinque finestre monofore quadrate corredate di cornicione. Le ali laterali sono di uguali dimensioni e si sviluppano in modo simmetrico rispetto al corpo di fabbrica: si sviluppano su un unico livello e sono composte da due finestre a centina.\nL'edificio \u00e8 in muratura e tinteggiato di giallo.\n\u00c8 presente uno scalo merci, fornito di un piccolo magazzino merci in classico stile ferroviario.\nServizi.\nLa stazione offre i seguenti servizi:\nMovimento.\nIl servizio passeggeri \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Lombardia.\nI treni che effettuano servizio in questa stazione sono di tipo Regionale.\nIn totale sono cinque coppie di treni che tra feriali e festivi effettuano servizio in questa stazione. Le principali destinazioni sono: Piacenza e Voghera."}
{"id": "3295812", "revid": "1149807", "url": "https://it.wikipedia.org/wiki?curid=3295812", "title": "Atlantis Evolution", "text": "Atlantis Evolution \u00e8 una avventura grafica fantasy per PC, sviluppata dalla The Adventure Company e pubblicata dalla Dreamcatcher Interactive nel 2004. Si tratta del quarto capitolo della serie di videogiochi iniziata nel 1997 con '. \u00c8 stato seguito da ' nel 2007."}
{"id": "3295818", "revid": "1573940", "url": "https://it.wikipedia.org/wiki?curid=3295818", "title": "Phalacrocorax", "text": "Phalacrocorax \u00e8 un genere di uccelli Suliformi della famiglia Phalacrocoracidae. Vivono nelle acque interne e sui litorali di tutto il mondo.\nDescrizione.\nI cormorani sono uccelli di mole ragguardevole, adattati agli ambienti acquatici.\nCondividono con le altre specie dell'ordine Suliformes il piede totipalmato, cio\u00e8 con tutte le dita unite da una membrana, e la borsa sottogolare, meno sviluppata di quanto sia nei pellicani, probabilmente perch\u00e9 non destinata ad afferrare il pesce. La sua funzione principale consiste nella refrigerazione del corpo e nell'uso come strumento di segnalazione.Di piumaggio sostanzialmente scuro, questi uccelli si surriscaldano con rapidit\u00e0 quando si espongono alla luce solare diretta e rimediano facendo sussultare vigorosamente il sacco golare in modo da raffreddare il sangue che scorre nella fitta rete dei capillari. Come tutti gli altri uccelli acquatici, i cormorani possiedono la ghiandola dell'uropigio alla base della coda per la \u00abmanutenzione\u00bb delle penne; tuttavia il manto che li riveste non \u00e8 impermeabile. Si ritiene che la particolare struttura delle penne consenta all'acqua di penetrare rapidamente e di espellere l'aria, creando una \u00abzavorra\u00bb che faciliterebbe i movimenti in immersione. Al ritorno in superficie le ali vengono caratteristicamente distese, forse per asciugare il piumaggio, ma non si pu\u00f2 escludere una funzione comportamentale o un espediente per riscaldarsi ai raggi del sole dopo una fredda nuotata.\nUn tempo si credeva che i cormorani si servissero sott'acqua delle ali a mo' di remi; in realt\u00e0 essi usano come organo di propulsione i robusti arti posteriori dalle dita palmate, e riducono il profilo tenendo le ali aderenti al corpo.\nLe zampe dei cormorani sono ravvicinate e arretrate, con cosce provviste di muscoli relativamente grandi e potenti rispetto alle dimensioni corporee. Un osso esclusivo alla base del cranio consente loro di lanciarsi contro un pesce e simultaneamente spalancare il becco.\nBiologia.\nCorpo e muscoli sono riccamente vascolarizzati e irrorati da un considerevole valore ematico, per cui ne risulta un notevole incremento del rifornimento di ossigeno. I cormorani sono in grado di restare immersi a lungo e di calarsi a rilevanti profondit\u00e0; esemplari di cormorano di Brandt sono rimasti impigliati in reti a strascico piazzate a 50 e pi\u00f9 metri. Il pannicolo adiposo, di spessore modesto, non \u00e8 molto affidabile come riserva energetica e obbliga i cormorani a scegliere acque calde e produttive.\nRiproduzione.\nI cormorani, fatto insolito fra gli uccelli di mare, depongono un numero consistente di uova (6 e oltre) e sono in grado di organizzare una nuova covata sul finire della stagione se la situazione ambientale lo permette. I piccoli alla nascita sono assolutamente inetti, nudi e ciechi, capaci soltanto di muovere il collo e il becco per ricevere il cibo. Le aree protette dai predatori terrestri e abbastanza prossime ai territori di pesca sono infrequenti, ed \u00e8 forse questo il motivo per cui i cormorani nidificano in grandi colonie che nel volgere di poche settimane si insozzano di escrementi e pesci in putrefazione. In Cile, dove si riproduce il cormorano guanay, e in Sudafrica, dove prospera il cormorano del Capo, le piogge sono cos\u00ec rare che si accumulano strati di vari metri di guano, fertilizzante apprezzato in tutto il mondo per i composti azotati e fosfatici.\nA loro completo agio in acqua, i cormorani sono al contrario assai impacciati a terra, dove si muovono a fatica con un buffo dondolio spesso inciampando nei loro stessi piedi. L'estensione relativamente modesta delle ali, innegabile ventaggio negli andirivieni tra terra e acqua, comporta il rischio, al pi\u00f9 lieve refolo di vento, di un atterraggio lungo con conseguente arresto su un nido adiacente. Le specie arboree come il marangone doppiacresta e il cormorano neotropicale devono anche preoccuparsi dei rami: i nidi sono ceste di atterraggio pi\u00f9 che contenitori di uova.\nComunicazione.\nL'affollamento e l'instabilit\u00e0 al suolo rendono forse ragione del fatto che i comportamenti dei cormorani sono pi\u00f9 complessi di quelli di qualsiasi altro membro del loro ordine. Un adulto che si prepari a lasciare il nido deve segnalare ai suoi immediati vicini che non ha alcuna intenzione di muovere all'attacco. Nell'alzarsi in volo l'uccello apre il becco, mostrando la bocca e la lingua colorate, esegue un breve saltello con le ali appena dispiegate, poi abbassa il becco spesso puntandolo sui piedi; al momento di posarsi, porta in gi\u00f9 il collo e fa scivolare in basso l'osso ioide nella gola per gonfiare il sacco golare. Ogni specie di cormorano adotta una propria serie di gesti rituali per il decollo, l'atterraggio, il corteggiamento e altri eventi, ma fondamentalmente i comportamenti dell'intera famiglia sono simili. Questa sequenza di mosse ha lo scopo di attirare l'attenzione sugli smaglianti colori della gola, del becco, degli occhi e talora delle zampe, in netta contrapposizione con la modesta livrea. Lo spettro cromatico \u00e8 ampio, dagli occhi verde giada del cormorano pelagico alla borsa golare blu iridescente del cormorano di Brandt, dal carminio intenso del cormorano facciarossa alla sacca azzurra, petto bianco e occhi variopinti del cormorano macchiato. La diversit\u00e0 di colorazione e di movimenti simbolici e le lievi differenze nelle preferenze alimentari e nelle aree di foraggiamento consentono a molti cormorani di vivere insieme. In Australia e Nuova Zelanda una stessa colonia pu\u00f2 accogliere anche quattro specie diverse, e ancora di pi\u00f9 se ne contano in certe isole nella Terra del Fuoco.\nRapporti con l'uomo.\nAlmeno a partire dal V secolo in Giappone e dagli inizi del XVII secolo in Europa, i cormorani sono stati sfruttati dall'uomo per le loro doti di abili pescatori. Un anello metallico alla base del collo impedisce l'ingestione del pesce, che verr\u00e0 rimosso dal becco quando l'uccello, risalito in superficie, viene tirato alla barca su uno speciale posatoio. In seguito verr\u00e0 lasciato libero affinch\u00e9 possa procurarsi qualche ghiotto boccone, ma non \u00e8 impossibile addestrarlo a riportare la preda senza l'anello. Questo tipo di pesca \u00e8 tuttora praticato in Oriente, ma in genere \u00e8 riservato al diletto dei turisti.\nPescando vicino a riva, i cormorani sono entrati spesso in rotta di collisione con l'uomo. La voracit\u00e0 di cui fanno mostra e l'abitudine di riunirsi in gruppi numerosissimi per la riproduzione e la cattura del cibo hanno consolidato nel corso dei secoli l'erronea impressione che consumassero pesci pregiati. Sono state cos\u00ec intraprese periodiche campagne di sterminio, in un quadro di persecuzioni che alla luce degli studi pi\u00f9 recenti appare ingiustificato. Infatti il cormorano comune e il marangone dal ciuffo, tanto per fare qualche esempio, si rimpinzano di pesci di fondale o di media profondit\u00e0, quali muggini e sardine, mentre altre specie, citiamo il cormorano pelagico e il cormorano di Brandt, sovente orientano i loro appetiti su diversi invertebrati e pesci di scoglio che dimorano sul fondo.\nDistribuzione e habitat.\nSono pressoch\u00e9 cosmopoliti, mancando soltanto nelle regioni centro-settentrionali della Siberia e del Canada, oltrech\u00e9 nelle isole oceaniche isolate e nelle terre aride.\nSono abituali frequentatori delle coste marine e lacustri e dei grandi fiumi.\nTassonomia.\nIl genere \"Phalacrocorax\" comprende le seguenti specie:"}
{"id": "3295819", "revid": "1573940", "url": "https://it.wikipedia.org/wiki?curid=3295819", "title": "Phalacrocoracidae", "text": "I Falacrocoracidi (Phalacrocoracidae ) sono una famiglia di uccelli dell'ordine Suliformes.\nTassonomia.\nLa famiglia comprende i seguenti generi e specie:"}
{"id": "3295820", "revid": "169040", "url": "https://it.wikipedia.org/wiki?curid=3295820", "title": "Episodi di Hawaii Squadra Cinque Zero (prima stagione)", "text": "La prima stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 20 settembre 1968 al 19 marzo 1969.\nIn Italia la stagione venne trasmessa dal Secondo Canale della RAI negli anni settanta. Rai 2 ha riproposto la stagione dal 22 settembre al 25 ottobre 2011, col titolo originale \"Hawaii Five-O\" e con un nuovo doppiaggio.\nCocoon.\nTrama.\nSteve McGarrett \u00e8 coinvolto in una storia di spionaggio e in un omicidio, che segna la prima apparizione del criminale Wo Fat.\nSotto copertura.\nTrama.\nIl governo hawaiiano assegna a McGarrett il compito di arrestare dei truffatori che fanno visita a delle ricche vedove.\nStraniero in patria.\nTrama.\nIl decesso di un funzionario comporta strani indizi, tra cui una donna con una macchina fotografica e un uomo con una valigetta.\nDentro il cerchio.\nTrama.\nLa messa in scena, da parte di una pubblicit\u00e0, del rapimento di un cantante rock gli si ritorce contro quando gli viene presentato il riscatto.\nSamurai.\nTrama.\nMcGarrett deve proteggere un boss della malavita che sta cercando di convincere delle attivit\u00e0 di racket.\nUna Ragazza e una Pistola.\nTrama.\nLa \"Hawaii Squadra Cinque Zero\" fa gli straordinari quando Danny viene incriminato per l'omicidio di un ragazzo adolescente apparentemente disarmato.\nIl Pesce d'oro.\nTrama.\nIl proprietario di un peschereccio usa questo per il contrabbando di lingotti d'oro sull'isola.\nLe vie dell'amore.\nTrama.\nMcGarrett va sotto copertura in una prigione della California per trovare il collegamento tra la morte di una ragazza e il furto di una collezione di gemme.\nSenza fortuna.\nTrama.\nUn cantante si trasforma in un rapinatore mascherato da gatto quando non riesce pi\u00f9 a soddisfare i propri debiti con il proprio lavoro.\nIl biglietto vincente.\nTrama.\nUn caporale dell'esercito \u00e8 accusato di un crimine dopo aver vinto ad una specie di lotto che si riveler\u00e0 poi una perdita.\nQuindici anni dopo.\nTrama.\nDanny dirige una ricerca metodica per l'aggressore sconosciuto che ha ferito gravemente McGarrett.\nL'Assedio.\nTrama.\nLa Hawaii Squadra Cinque Zero si batte per salvare la vita di un gangster in modo che possa testimoniare contro il suo capo.\nPrega ama ricorda.\nTrama.\nQuando un giovane studente indonesiano viene ucciso, McGarrett cerca il primo sospettato.\nIl re della collina.\nTrama.\nUn marine, veterano della guerra in Vietnam, prende in ostaggio Danny in un ospedale, pensando che sia ancora in guerra.\nL'ultimo viaggio.\nTrama.\nMcGarrett cerca di arrestare un professore che introduce i suoi studenti nel mondo della droga, ma non la usa per s\u00e9.\nIl volto del drago.\nTrama.\nUn uomo con la peste bubbonica arriva alle Hawaii al tempo stesso in cui viene preparato un piano top-secret per un'arma che svanisce.\nLa gabbia.\nTrama.\nMcGarrett si offre come ostaggio in un tentativo di Prison Break da due \"ergastolani\".\nNon c'\u00e8 due senza tre.\nTrama.\nLa Hawaii Squadra Cinque Zero riceve una lettera anonima promettendo di risolvere il caso di una serie si omicidi; promessa mantenuta (con ogni vittima numerata).\nIl campione.\nTrama.\nMcGarrett deve trovare l'assassino di un giovane campione di pugilato.\nLa Guaritrice (1\u00aa parte).\nTrama.\nMcGarrett va a Los Angeles per aiutare sua sorella, il cui figlio \u00e8 malato di cancro.\nLa Guaritrice (2\u00aa parte).\nTrama.\nMcGarrett continua la sua ricerca per porre fine al guaritore.\nLa pace contesa.\nTrama.\nUn omicidio avviene tra un gruppo di hippies. Legge e ordine trionfano.\nSei chili.\nTrama.\nMcGarrett va sotto copertura come scassinatore di casseforti insieme a una gang che pianifica una rapina in mare.\nIl Grande Kahuna.\nTrama.\nUn amato milionario ritiene di venire infestato da uno spirito malvagio."}
{"id": "3295821", "revid": "125116633", "url": "https://it.wikipedia.org/wiki?curid=3295821", "title": "Episodi di Hawaii Squadra Cinque Zero (seconda stagione)", "text": "La seconda stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 24 settembre 1969 all'11 marzo 1970.\nMille scuse, sei morto.\nTrama.\nDopo i funerali di tre soldati deceduti in guerra in Vietnam, la Hawaii Squadra Cinque Zero scopre un soldato truffatore con rancore omicida.\nAll'inferno con Babe Ruth.\nTrama.\nTra il 6 e il 7 dicembre, un giapponese ninja che era stato in un ospedale psichiatrico, esce per completare la sua missione iniziata 28 anni prima.\nUn vecchio nemico.\nTrama.\nLa paura si diffonde attraverso le Hawaii dopo le voci di una imminente ondata di marea, ma McGarrett scopre la vera minaccia: il criminale Wo Fat ha rapito un genetista di fama e i piani per utilizzare le scoperte dello scienziato per creare una razza superiore.\nSolo fortuna, in fondo.\nTrama.\nUna prostituta \u00e8 stata uccisa da un gangster, ma l'unico testimone del delitto - una rispettabile cittadina venditrice di hardware - ha paura di testimoniare. Per catturare il killer, McGarrett usa una bella poliziotta sotto copertura come esca.\nUna domenica selvaggia.\nTrama.\nDopo che una banda di rivoluzionari stranieri ha rubato le armi da un'armeria, la Hawaii Squadra Cinque Zero si mobilita per sconfiggere i terroristi.\nUn proiettile per McGarrett.\nTrama.\nUn professore di psicologia, discepolo di Wo Fat, sta usando il potere dell'ipnosi per trasformare i cittadini in assassini. Steve McGarrett deve fermare questi giochi mentali prima che diventi il prossimo obiettivo dell'ipnotizzatore.\nDolce terrore.\nTrama.\nCon l'industria dello zucchero le Hawaii diventano un bersaglio terroristico per la guerra batteriologica. Pu\u00f2 la Hawaii Squadra Cinque Zero fermare il conseguente sabotaggio?\nIl mantello del re.\nTrama.\nUno dei manufatti pi\u00f9 preziosi delle Hawaii, la veste del defunto re Kamehameha, \u00e8 stato rubato. McGarrett persegue il furto ad un gruppo di anti-establishment di studenti universitari.\nIl caso Ravasco.\nTrama.\nPer inchiodare un gangster locale per omicidio, Steve McGarrett deve viaggiare a Singapore per trasportare il testimone del crimine. Il testimone \u00e8 una donna seducente che \u00e8 stanca di scappare dal suo passato.\nTutti i cavalli del re.\nTrama.\nLa Hawaii Squadra Cinque Zero indaga sul caso di un ex-truffatore, che sarebbe a capo di un sindacato criminale locale, ma McGarrett cerca di seguire la propria intuizione per cui l'indagato sarebbe accusato per degli affari sporchi.\nIl tiranno.\nTrama.\nQuando l'aereo che trasportava un dittatore disprezzato \u00e8 costretto a un atterraggio d'emergenza alle Hawaii, per il leader noto \u00e8 contrassegnata per la morte ed \u00e8 compito della Hawaii Squadra Cinque Zero proteggerlo.\nIl riscatto.\nTrama.\nDopo un ragazzo che un ragazzo sequestrato sfugge ai suoi rapitori, la Hawaii Squadra Cinque Zero arruola il padre del ragazzo per recuperare il proprio riscatto offerto agli estorsori. L'unico indizio che McGarrett possiede per rintracciare il riscatto \u00e8 scritto proprio dallo stesso ragazzo: \"una rana e il diavolo\".\nGiochi pericolosi.\nTrama.\nLa posta in gioco \u00e8 mortalmente alta quando un ragazzo di spiaggia e un playboy vengono attirati da una seducente ereditiera in un gioco di carte bizzarro.\nDove sono finiti?\nTrama.\nDopo l'incontro con un vecchio amico di McGarrett, questo rapina una banca sotto il naso della Hawaii Squadra Cinque Zero. McGarrett segue un percorso a Hong Kong per agguantare il ladro del brillante.\nAmara sorpresa.\nTrama.\nUna festa di compleanno a sorpresa per Steve McGarrett si conclude con un botto: un'autobomba esplode nella sua Parklane Mercury nera. L'esplosione provoca un'accecatura a McGarrett. Quando questi recupera dall'infortunio, la Hawaii Squadra Cinque Zero cerca sull'isola l'aspirante killer.\nBored She Hung Herself.\nTrama.\nUn giovane istruttore di yoga utilizza l'arte in modo che gli altri si impicchino, ma sopravvivendo. La Hawaii Squadra Cinque Zero scopre una donna che si \u00e8 impiccata ed \u00e8 morta.\nCorri, Johnny, corri.\nTrama.\nUn marinaio AWOL \u00e8 accusato di aver ucciso un poliziotto. Come ufficiali della Marina cercano di mettere in atto la propria giustizia, McGarrett deve proteggere il sospettato e risolvere il caso.\nL'ape assassina.\nTrama.\nUn veterano del Vietnam si rivela essere dietro i rapimenti di alcuni bambini del luogo. McGarrett, per\u00f2, sospetta che un altro soldato con danni psicologici stia usando il rapitore per commettere questi crimini.\nL'uomo con la pistola.\nTrama.\nDopo un gioco di carte avviene omicidio di un giovane, quindi il fratello della vittima si propone di trovare l'uomo responsabile. Ora la Hawaii Squadra Cinque Zero deve fermare il vigilante prima che un altro omicidio abbia luogo.\nBugie.\nTrama.\nQuando Chin Ho Kelly \u00e8 accusato di prendere una bustarella da un trafficante di droga, i membri della Hawaii Squadra Cinque Zero devono difendere uno di loro.\nTroppo giovane per morire.\nTrama.\nLa moglie di un poliziotto \u00e8 stato assassinata. Quando l'ufficiale rimasto vedovo cerca vendetta, Danny, suo amico da tempo, cerca di fermarlo.\nUna trappola per Royce.\nTrama.\nSteve McGarrett incontra resistenza da parte degli agenti federali quando si tenta di scoprire il mistero dietro a una ricercatrice scomparsa dal suo incarico di governo importante.\nBatterio killer (1\u00aa parte).\nTrama.\nIl Dr. Alexander Kline \u00e8 sparito. Ha scoperto una mutazione biologica che egli chiama \"ceppo Q\", che ha intenzione di scatenare una protesta contro la guerra batteriologica.\nBatterio killer (2\u00aa parte).\nTrama.\nLa Hawaii Squadra Cinque Zero ha fretta di trovare una provetta di \"ceppo Q\", che il dottor Kline ha nascosto e, se non verr\u00e0 trovata entro 12 ore, devaster\u00e0 le Hawaii.\nLa regina della Polinesia.\nTrama.\nUn ladro di gioielli tenta di rubare un prezioso smeraldo, \"La Regina della Polinesia\", dal gala del governatore. Ma la Hawaii Squadra Cinque Zero sta aspettando il ladro - travestiti da operai durante l'evento."}
{"id": "3295822", "revid": "109651", "url": "https://it.wikipedia.org/wiki?curid=3295822", "title": "Episodi di Hawaii Squadra Cinque Zero (terza stagione)", "text": "La terza stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 16 settembre 1970 al 10 marzo 1971."}
{"id": "3295824", "revid": "2730", "url": "https://it.wikipedia.org/wiki?curid=3295824", "title": "National Monetary Commission", "text": "La National Monetary Commission \u00e8 stata una commissione bicamerale del Congresso degli Stati Uniti istituita dal Aldrich-Vreeland Act del 1908.\nStoria.\nLa National Monetary Commission fu la risposta del Congresso al panico del 1907 e alla crisi finanziaria che ne segu\u00ec. La Commissione condusse numerose audizioni e commission\u00f2 studi e analisi sul sistema monetario e finanziario negli Stati Uniti e in un gran numero di altri paesi al fine di avere una idea delle problematiche legate al governo della moneta e del credito.\nNel 1912 la Commissione concluse la redazione del suo voluminoso rapporto e lo present\u00f2 al Congresso degli Stati Uniti d'America, che lo utilizzo come punto di partenza per le discussioni che portarono all'emanazione del Federal Reserve Act del 23 dicembre 1913 che diede vita al Federal Reserve System.\nComposizione.\nLa commissione era composta da nove senatori e nove rappresentanti della camera e presieduta dal senatore Nelson W. Aldrich, e vicepresidente, il rappresentante Edward B. Vreeland."}
{"id": "3295829", "revid": "729019", "url": "https://it.wikipedia.org/wiki?curid=3295829", "title": "AGO DV.3", "text": "L'AGO DV.3 fu un aereo militare monomotore, monoposto e biplano, sviluppato dall'azienda aeronautica tedesco imperiale AGO Flugzeugwerke GmbH negli anni dieci del XX secolo e rimasto allo stadio di prototipo.\nPrpposto alla Luftstreitkr\u00e4fte, la componente aerea del Deutsches Heer (l'esercito imperiale tedesco), nel ruolo di scout non raggiunse le prestazioni richieste in sede di progetto e il suo sviluppo venne abbandonato."}
{"id": "3295842", "revid": "61051", "url": "https://it.wikipedia.org/wiki?curid=3295842", "title": "AGO DV.III", "text": ""}
{"id": "3295860", "revid": "582484", "url": "https://it.wikipedia.org/wiki?curid=3295860", "title": "New Republic", "text": ""}
{"id": "3295863", "revid": "1305772", "url": "https://it.wikipedia.org/wiki?curid=3295863", "title": "Age of Empires Online", "text": "Age of Empires Online (spesso abbreviato in AoEo) \u00e8 stato un videogioco strategico in tempo reale di ambientazione storica sviluppato dalla Robot Entertainment di Bruce Shelley per Microsoft. Era un capitolo spin-off della serie \"Age of Empires\" completamente online.\nIl videogioco fu distribuito nei negozi dal 16 agosto 2011. Al lancio, ogni giocatore aveva diritto a tre civilt\u00e0 antiche, i greci, gli egizi e, ultima aggiunta, i celti, e 40 ore di gioco gratis. Inoltre, \u00e8 stato possibile acquistare contenuti aggiuntivi che pubblicati nel corso dell'anno.\nI server di gioco sono stati chiusi il 1\u00ba luglio 2014, e da tale data il gioco non \u00e8 pi\u00f9 accessibile.\nModalit\u00e0 di gioco.\nCome in Age of Empires 3, anche in \"Age of Empires Online\" il destino della civilt\u00e0 \u00e8 nelle mani della capitale dove si potr\u00e0 rendere l'economia pi\u00f9 solida, migliorare le tecnologie a disposizione e completare missioni (dette \"quest\"). Per espandere l'impero bisogna esplorare e colonizzare altre parti della mappa, e si potr\u00e0 scegliere tra vari edifici e truppe. All'inizio di ogni missione avremo il \"ricognitore\" e qualche abitante del villaggio. Il ricognitore \u00e8 un'unit\u00e0 veloce perfetta per esplorare varie parti della mappa, mentre gli abitanti del villaggio svolgono i lavori essenziali, come spaccare la legna o estrarre oro.\nPer difendersi dagli attacchi nemici oppure attaccare altri villaggi ci affideremo alle unit\u00e0 militari, che possono essere anche migliorate e ricercate sempre pi\u00f9 potenti. Vanno dai semplici guerrieri con mazza fino alle catapulte. Infine ci sono i sacerdoti, che sono in grado di convertire le unit\u00e0 nemiche, guarire le proprie truppe e addirittura, con un'apposita tecnologia, convertire edifici nemici sacrificandosi. Ovviamente sono presenti, come in tutti i capitoli della serie di \"Age of Empires\", edifici da costruire e ricercare. Si passa dalla semplice casa che serve per incrementare il limite della popolazione, alla caserma per addestrare truppe da combattimento, o il magazzino dove vengono immagazzinate le risorse, e le torri di guardia che difendono il proprio villaggio.\nOnline.\nLa novit\u00e0 di questo nuovo titolo della serie di \"Age of Empires\" \u00e8 appunto l'aggiunta di una modalit\u00e0 online dedicata. Grazie al LIVE, per le missioni pi\u00f9 difficili possiamo cooperare con altri utenti del gioco. Alcune missioni potranno essere completate unicamente con l'aiuto degli amici. Oltre a questa modalit\u00e0 cooperativa, i giocatori si potranno sfidare nella modalit\u00e0 \"Giocatore vs Giocatore\". Il gioco genera casualmente una mappa per la battaglia. Alcune vittorie regaleranno al giocatore punti esperienza, altre semplicemente la soddisfazione di mettere al tappeto gli avversari.\nCivilt\u00e0 giocabili.\nNel gioco sono presenti 6 civilt\u00e0, 3 presenti fin dall'inizio del gioco e 3 sbloccabili al 20\u00ba livello d'esperienza. In pi\u00f9, ogni civilt\u00e0 possiede delle tecnologie uniche, e ci\u00f2 vuol dire che non tutte le civilt\u00e0 possederanno tutte le tecnologie presenti nel gioco."}
{"id": "3295869", "revid": "1543377", "url": "https://it.wikipedia.org/wiki?curid=3295869", "title": "Randy Jones (bobbista)", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia d'argento nel Bob a 4 con i connazionali Todd Hays, Garrett Hines e Bill Schuffenhauer partecipando per la nazionale statunitense, superati da quella tedesca a cui and\u00f2 la medaglia d'oro. \nIl tempo totalizzato fu di 3:07,81, con un breve distacco dalla prima classificata: 3:07,51.\nInoltre ai campionati mondiali vinse alcune medaglie:"}
{"id": "3295874", "revid": "1632387", "url": "https://it.wikipedia.org/wiki?curid=3295874", "title": "Ignacio Fideleff", "text": "Biografia.\nSoprannominato \"El Petaco\", nel 2013 ha acquisito la cittadinanza israeliana grazie alle origini ebraiche dei genitori.\nCaratteristiche tecniche.\n\u00c8 un difensore centrale di piede sinistro.\nCarriera.\nClub.\nDi ascendenze russe, cresce nelle giovanili del Newell's Old Boys, club con cui esordisce in massima serie il 24 marzo 2008 nell'incontro con il Lan\u00fas, durante il quale realizza anche il goal del momentaneo vantaggio della sua squadra.\nIl 31 agosto 2011 \u00e8 ufficializzato l'ingaggio di Fideleff da parte del Napoli, con un contratto quinquennale per complessivi 1,7 milioni di euro. L'esordio in serie A avviene a Verona il 21 settembre 2011 in Chievo-Napoli 1-0. In campionato colleziona 4 presenze.\nIl 14 luglio 2012 viene ceduto al in prestito con diritto di riscatto della met\u00e0. Il 16 dicembre 2012 esordisce con la nuova maglia nella partita Parma-Cagliari, subentrando a Biabiany nel secondo tempo. Rester\u00e0 l'unica presenza stagionale.\nRientrato al Napoli, il 31 gennaio 2013 si trasferisce, sempre in prestito (per un anno e mezzo), agli israeliani del Maccabi Tel Aviv, acquisendo contemporaneamente la cittadinanza israeliana, e al termine della stagione conquista con la sua squadra il titolo nazionale.\nNon avendo trovato molto spazio nemmeno nel club israeliano, con cui viene anche inserito nella lista UEFA per partecipare ai turni preliminari della Champions League, senza per\u00f2 riuscire a trovar posto nemmeno in panchina nelle tre partite disputate fino a quel momento dalla sua squadra, il 5 agosto 2013 fa ritorno anticipatamente al Napoli, che lo cede, facendogli far ritorno in patria, al Tigre, ancora una volta con la formula del prestito (fino al termine della stagione).\nRientrato al Napoli, non viene convocato per il ritiro precampionato. Il 21 agosto 2014 viene ceduto, ancora una volta in prestito, all'Ergotelis, nella massima serie greca, dove colleziona sette presenze stagionali. Terminata l'esperienza ellenica e rientrato nuovamente al Napoli, \u00e8 relegato fuori rosa.\nL'11 gennaio 2016 \u00e8 ceduto a titolo definitivo ai paraguaiani del Nacional.\nIl 20 gennaio 2018 viene ingaggiato dalla societ\u00e0 islandese del Vestmannaeyjar. Dopo solo 4 mesi, rescinde il contratto con la squadra islandese e si accasa il 9 agosto 2018 al Palloseura Kemi Kings, club militante nella Veikkausliiga, la massima serie finlandese.\nStatistiche.\nPresenze e reti nei club.\n\"Statistiche aggiornate all'11 gennaio 2016.\""}
{"id": "3295875", "revid": "767487", "url": "https://it.wikipedia.org/wiki?curid=3295875", "title": "Nicki (cantante)", "text": "La sua produzione musicale \u00e8 interamente in lingua bavarese.\nBiografia.\nAlta poco pi\u00f9 di un metro e mezzo, Nicki fa parte di una prole numerosa (ha tre fratelli e due sorelle). Nel 1983 ha pubblicato il suo primo singolo, \"Servus, mach's Gut\", che \u00e8 entrato nella classifica tedesca nonostante il testo in bavarese: lingua alla quale la cantante rester\u00e0 sempre fedele, volendo in questo modo distinguersi tra i suoi colleghi. Pur senza mai conquistare la vetta delle classifiche di singoli e di album, Nicki \u00e8 riuscita per circa quindici anni (dal 1985, anno di rilascio del suo primo album, al 2000) a collezionare numerosi e duraturi piazzamenti, esplorando diversi generi: schlager, calipso, country (emblematica la canzone \"I bin a Bayrisches Cowgirl\"), europop, rock. Si \u00e8 affermata anche in Austria e Svizzera.\nNel 2000 ha optato per una lunga pausa, durata fino al 2006, anno in cui ha lanciato l'album \"I Gib Wieder Gas\", puntando molto sul singolo omonimo, che ha anche abbinato a un videoclip (per la prima volta nella sua attivit\u00e0 musicale). A quest'operazione avrebbe dovuto far seguito un lungo tour di Nicki, mai realizzato per problemi di salute che la cantante non ha voluto rivelare. Nicki ha ripreso a tenere concerti sul finire del 2008, apparentemente in buona forma, festeggiando cos\u00ec venticinque anni di carriera. Nel 2009 \u00e8 uscito l'album \"Passt Scho!\"; nel 2011 \u00e8 stata la volta del cd \"So Wie I\", titolo che \u00e8 anche quello del singolo di lancio, corredato anch'esso da videoclip. Dopo un nuovo periodo di silenzio, durato sette anni, nel 2018 Nicki ha duettato con Patrick Lindner in \"Baby Voulez Vous\" e pubblicato l'album \"Herzoamat\".\nDal 1996 Nicki conduce programmi televisivi, in particolare talk-show, per varie emittenti tedesche.\nVita privata.\nNicki ha sposato nel 2014 il suo compagno Gerhard, con cui gi\u00e0 aveva generato le sue due figlie, Sina e Kimberley. La coppia vive a Plattling."}
{"id": "3295884", "revid": "481666", "url": "https://it.wikipedia.org/wiki?curid=3295884", "title": "George Fisher (attore 1891)", "text": "Biografia.\nL'esordio cinematografico di George Fisher fu nel 1911 in \"The Colleen Bawn\", un film che venne girato dalla Kalem in Irlanda."}
{"id": "3295885", "revid": "729019", "url": "https://it.wikipedia.org/wiki?curid=3295885", "title": "LeTourneau TC-264 Sno-Buggy", "text": "Il TC-264 \"Sno-Buggy\" fu un veicolo sperimentale costruito dalla LeTourneau nel 1954 per soddisfare la richiesta dell'Esercito degli Stati Uniti di un mezzo in grado di viaggiare sulla calotta glaciale della Groenlandia. Le quattro grandi ruote erano azionate ciascuna da un motore elettrico ed erano dotate di due pneumatici gemellati del diametro di 120 pollici che consentivano di \"galleggiare\" su ghiaccio e neve."}
{"id": "3295886", "revid": "404449", "url": "https://it.wikipedia.org/wiki?curid=3295886", "title": "Sede titolare di Roselle", "text": "Roselle (in latino: \"Rusellensis\") \u00e8 una sede titolare della Chiesa cattolica.\nStoria.\nIl titolo fa riferimento all'antica citt\u00e0 etrusco-romana di \"Rusellae\", attestata come sede vescovile a partire dalla fine del V secolo. Il 9 aprile 1138, con la bolla \"Sacrosancta Romana Ecclesia\", papa Innocenzo II decise di trasferire la sede vescovile a Grosseto, rimanendo invariato l'assetto territoriale della diocesi fino al XV secolo.\nDal 1966 Roselle \u00e8 annoverata tra le sedi vescovili titolari della Chiesa cattolica; dal 24 novembre 2018 l'arcivescovo, titolo personale, titolare \u00e8 Christophe Zakhia El-Kassis, nunzio apostolico in Pakistan."}
{"id": "3295887", "revid": "767487", "url": "https://it.wikipedia.org/wiki?curid=3295887", "title": "I tre moschettieri (film 1916)", "text": "I tre moschettieri (\"The Three Musketeers\") \u00e8 un film muto del 1916 diretto da Charles Swickard, conosciuto anche con il titolo \"D'Artagnan\". Una delle numerose versioni tratte dal romanzo \"I tre moschettieri\".\nTrama.\nD'Artagnan giunge a Parigi dalla natia Guascogna per diventare moschettiere del re. Diventa amico di Athos, Porthos e Aramis, tre moschettieri con cui vive tutta una serie di avventure. Coinvolto negli amori della regina Anna, corteggiata dal duca di Buckingham, primo ministro inglese (per cui nemico della Francia), D'Artagnan \u00e8 convinto da Costanza, fedelissima della regina, a proporsi come suo inviato per andare in Inghilterra a recuperare i diamanti che Anna ha regalato al Duca. Il re, infatti, dietro suggerimento del cardinale di Richelieu, le ha richiesto di indossarli a un ballo: se la regina sar\u00e0 priva dei diamanti, scoppier\u00e0 lo scandalo. Tra fughe rocambolesche e avventure di cappa e spada, D'Artagnan porter\u00e0 a compimento la missione.\nProduzione.\nIl film fu prodotto dalla New York Motion Picture Corporation con la supervisione di Thomas H. Ince.\nDistribuzione.\nIl film usc\u00ec in sala il 6 febbraio 1916, distribuito dalla Triangle Film Corp. che ne comper\u00f2 i diritti (Ince aveva invece deciso di distribuirlo tramite la Mutual) In Italia venne distribuito nel 1918 dalla Triangle.\nUna copia del film \u00e8 conservata alla Library of Congress."}
{"id": "3295895", "revid": "1543377", "url": "https://it.wikipedia.org/wiki?curid=3295895", "title": "Atlantis (serie di videogiochi)", "text": "Atlantis \u00e8 una serie di videogiochi di avventura grafica a tema fantascientifico e fantasy, sviluppati dalla Cryo Interactive, ora non pi\u00f9 esistente, e dalla The Adventure Company, e messi in commercio dalla DreamCatcher Interactive. La serie comprende 5 prodotti, di cui il primo del 1997 (') e l'ultimo del 2007 (').\nTutte le trame dei videogiochi della serie hanno a che fare con l'isola Atlantide (da qui il titolo Atlantis)."}
{"id": "3295898", "revid": "112793006", "url": "https://it.wikipedia.org/wiki?curid=3295898", "title": "Nicola Zabaglia", "text": "Biografia.\nEra figlio di Alessandro, capomastro di San Pietro. A partire dal 1686, inizi\u00f2 a lavorare alla Fabbrica di San Pietro, dove mostr\u00f2 particolare genialit\u00e0 nell'ideare e costruire macchine e ponteggi per i complessi lavori di edilizia che l\u00ec si svolgevano.\nNel 1743 fu edito a cura dello stampatore romano Niccol\u00f2 Pagliarini un libro contenente la descrizione dei suoi ponteggi. Una seconda edizione pi\u00f9 completa fu pubblicata nel 1824 contenente numerose tavole e una dettagliata biografia a cura di Filippo Maria Renazzi \nNicola Zabaglia \u00e8 sepolto nella chiesa di S. Maria in Traspontina a Via della Conciliazione a Roma.\nA Nicola Zabaglia \u00e8 dedicata una scuola di Arte e Mestieri del Comune di Roma e una via del Rione Testaccio a Roma."}
{"id": "3295900", "revid": "408977", "url": "https://it.wikipedia.org/wiki?curid=3295900", "title": "Dreamcatcher Interactive", "text": ""}
{"id": "3295904", "revid": "1186766", "url": "https://it.wikipedia.org/wiki?curid=3295904", "title": "Yuki", "text": ""}
{"id": "3295908", "revid": "599013", "url": "https://it.wikipedia.org/wiki?curid=3295908", "title": "David Martin (tennista)", "text": ""}
{"id": "3295909", "revid": "767487", "url": "https://it.wikipedia.org/wiki?curid=3295909", "title": "Oro che incatena", "text": "Oro che incatena (\"Rumpelstiltskin\") \u00e8 un film muto del 1915 diretto da Raymond B. West sotto la supervisione di Thomas H. Ince. Basato sulla fiaba dei fratelli Grimm, il film fu interpretato da Clyde Tracy, Betty Burbridge, Kenneth Browne, J. Barney Sherry.\nTrama.\nIl deforme nano Rumpelstiltskin (in italiano, Tremotino) offre due sacchi d'oro in cambio della mano di Polly, la bella figlia del mugnaio. Quest'ultimo, per\u00f2, lo caccia rabbiosamente e Rumpelstiltskin, a causa dell'umiliazione subita, giura di vendicarsi. Poich\u00e9 le casse del regno sono desolatamente vuote, Rumpelstiltskin suggerisce a re Cole una soluzione per risolvere tutti i suoi problemi finanziari. Gli dice che Polly possiede il dono magico di trasformare la paglia in filo d'oro. Re Cole, allora, imprigiona la fanciulla insieme a suo padre, ordinandole di filare l'oro prima del sorgere del sole, altrimenti sia lei che il mugnaio verranno decapitati. Polly, disperata, per salvare suo padre accetta il patto di Rumpelstiltskin che le fornir\u00e0 l'oro in cambio della promessa di poter disporre, quando sar\u00e0 nato, del primogenito di Polly se questo sar\u00e0 una bambina. Il figlio del re, innamorato di Polly, salva poi la ragazza da un drago: i due, insieme, partono volando via su un tappeto magico, regalo di una buona fata. Dal loro matrimonio nasce una bambina: Rumpelstiltskin, che non ha dimenticato il patto, arriva a riscuotere il prezzo dovuto, cio\u00e8 la piccola principessa. I due genitori riescono a salvare la piccola e, sempre volando sul tappeto, tornano al castello; Rumpelstiltskin, che \u00e8 stato catturato, viene gettato in una cella dove, da quel momento, dovr\u00e0 filare oro fino alla fine dei suoi giorni.\nProduzione.\nLa lavorazione del film, prodotto da Thomas H. Ince per la New York Motion Picture, dur\u00f2 da ottobre-novembre 1914 fino a inizio aprile 1915.\nDistribuzione.\nIl copyright del film, richiesto dalla New York Motion Picture Corp., fu registrato il 10 maggio 1915 con il numero LP5251.&lt;br&gt;\nDistribuito dalla Mutual, il film usc\u00ec in sala il 10 maggio 1915. Nel 1917, venne distribuito in Italia dalla Parravicini.\nCopie complete della pellicola si trovano conservate negli archivi della Cineteca del Friuli di Gemona, della Library of Congress di Washington, del Museum Of Modern Art di New York, dell'UCLA Film And Television Archive di Los Angeles."}
{"id": "3295911", "revid": "62004", "url": "https://it.wikipedia.org/wiki?curid=3295911", "title": "A Travers Lausanne", "text": ""}
{"id": "3295912", "revid": "33689", "url": "https://it.wikipedia.org/wiki?curid=3295912", "title": "Anagaste", "text": "Biografia.\nAnagaste era figlio di Arnegisclo, gi\u00e0 \"magister militum per Thracias\" e collega di Ardaburio Aspare negli anni 440. Probabilmente era di origine gotica, come attesta il suo nome.\nNel 466/467 ricopriva probabilmente il ruolo di \"comes rei militaris\". Quando Dengizico, figlio di Attila, raggiunse il Danubio per attraversarlo e raggiungere Costantinopoli, Anagaste fu inviato a chiedergli cosa volesse dall'imperatore, ma Dengizico lo rimand\u00f2 indietro, volendo parlare direttamente con Leone I.\nI Goti si allearono con gli Unni e attaccarono i Romani. Anagaste fu coinvolto nella guerra che ne segu\u00ec, alle dipendenze del \"magister militum per Thracias\" Basilisco. In quello stesso anno Basilisco fu promosso a \"magister militum praesentialis\" e inviato a guidare una campagna militare contro i Vandali; Anagaste gli succedette come \"magister militum per Thracias\". Insegu\u00ec Dengizico e riusc\u00ec finalmente a sconfiggerlo e ucciderlo: la testa del comandante unno fu portata in trionfo per le strade di Costantinopoli, e Anagaste pot\u00e9 aspirare ad una carriera prestigiosa. La datazione di questi eventi \u00e8 controversa: alcuni studiosi ritengono che Dengizico fu ucciso nel 469, anno in cui Anagaste divenne \"magister militum\"; altri fanno risalire questi eventi alla fine dell'anno precedente, il 468.\nNel 469 Anagaste si ribell\u00f2 nei Balcani. Le ragioni fornite dalle fonti per questa ribellione sono quella dell'avidit\u00e0 di denaro e la rivalit\u00e0 con Giordane, che era stato nominato console per il 470: Anagaste aspirava al consolato, ma ne era stato tenuto lontano perch\u00e9 epilettico; inoltre Giordane era il figlio di Giovanni il Vandalo, ucciso proprio da Arnegisclo nel 441. Quale che fossero le ragioni, alcuni inviati raggiunsero il generale ribelle, che accett\u00f2 di riconfermare la propria lealt\u00e0 all'imperatore; anzi, invi\u00f2 a Leone delle lettere che indicavano come fosse stato Ardaburio, figlio di Aspare, a spingerlo verso la rivolta. In questo periodo, Anagaste uccise Ullibo, un goto ribelle; secondo alcuni studiosi, in occasione della propria ribellione Anagaste aveva chiesto aiuto ad alcuni capi barbarici, e questo Ullibo sarebbe stato prima suo alleato e poi, dopo che Anagaste torn\u00f2 leale a Leone, suo avversario."}
{"id": "3295916", "revid": "1543377", "url": "https://it.wikipedia.org/wiki?curid=3295916", "title": "Proliferazione di licenze", "text": "L'espressione proliferazione di licenze si riferisce ai problemi che si creano quando sono scritte licenze software aggiuntive per pacchetti software. La proliferazione di licenze danneggia la comunit\u00e0 degli sviluppatori di software libero. Spesso, infatti, quando uno sviluppatore di software vorrebbe fondere insieme porzioni di programmi software diversi, non \u00e8 in grado di farlo perch\u00e9 le licenze sono incompatibili. Quando invece il software prodotto sotto due diverse licenze pu\u00f2 essere combinato in un'applicazione software pi\u00f9 grande, si dice che le licenze sono compatibili. Via via che il numero di licenze aumenta, cresce anche la probabilit\u00e0 che uno sviluppatore di \"software libero e a sorgente aperto\" (\"free and open source software\", FOSS) voglia fondere insieme software che sono disponibili sotto licenze incompatibili. Esiste anche un costo maggiore per le compagnie che abbiano la necessit\u00e0 di valutare ogni licenza FOSS per i pacchetti che usano. Strettamente parlando, nessuno \u00e8 a favore della proliferazione di licenze. Piuttosto, il problema scaturisce dalla tendenza delle organizzazioni a scrivere nuove licenze per rispondere a bisogni reali o percepiti legati alle loro pubblicazioni di software.\nLicenze compatibili.\nLa Free Software Foundation (FSF), che cura la GNU General Public License (GPL), cura anche una lista delle licenze che sono compatibili con la GPL. Un'altra popolare licenza FOSS \u00e8 la Apache License. La Apache Foundation ha una pagina che discute il fatto che la Apache License sia elencata compatibile con la GPLv3 ma soltanto a senso unico: il software Apache pu\u00f2 essere incluso nel software GPLv3 software ma non viceversa.\nLicenze personalizzate.\nIl termine \"vanity licenses\", traducibile come \"licenze personalizzate\" si riferisce a una licenza che \u00e8 scritta da una compagnia o da una persona solo per poterne creare una propria, senza nessun'altra ragione effettiva. Se si crea una nuova licenza che non presenta nessun ovvio miglioramento o differenza rispetto ad un'altra licenza FOSS pi\u00f9 comune, allora quella sar\u00e0 una \"vanity license\", cio\u00e8 una licenza personalizzata, fatta letteralmente \"per vanit\u00e0\", senza nessuna utilit\u00e0 pratica.\nIl problema esiste ormai da alcuni anni. Nel 2008, risultava che molte persone creavano una nuova licenza personalizzata per il loro programma appena pubblicato, senza conoscere i requisiti per una licenza FOSS e senza rendersi conto che una licenza non standard poteva rendere il programma quasi inutile per gli altri.\nLa posizione della OSI.\nQuelli della Open Source Initiative (OSI) si considerano i guardiani di quali licenze possono essere chiamate open source. Curano una lista delle licenze approvate dalla OSI, e all'inizio della loro storia, hanno contribuito essi stessi a una parte della proliferazione di licenze fornendo assistenza nella produzione e approvando licenze personalizzate (\"vanity licenses\"). In effetti, alcuni esperti come Mark Shuttleworth sostengono che la OSI \u00e8 in gran parte responsabile del problema di proliferazione delle licenze continuando ad accettare nuove licenze. Il Progetto sulla proliferazione di licenze della OSI ha preparato un Rapporto sull'argomento.\nLa posizione della FSF.\nRichard Stallman, presidente della FSF, e Bradley M. Kuhn, ex amministratore esecutivo, hanno preso posizione contro la proliferazione di licenze fin dal 2000, quando hanno istituito la \"lista delle licenze\" della FSF, che esortava gli sviluppatori a usare soltanto licenze considerate GPL-compatibili.\nLa posizione della FSFE.\nCiar\u00e1n O'Riordan, gi\u00e0 membro della Free Software Foundation Europe (FSFE), sostiene che la cosa principale che la FSF pu\u00f2 fare per impedire la proliferazione di licenze \u00e8 ridurre le ragioni che stanno alla base della creazione di nuove licenze, in un editoriale intitolato \"How GPLv3 tackles license proliferation\" (\"Come la GPLv3 affronta la proliferazione di licenze\"). Generalmente la FSF Europe raccomanda coerentemente il pi\u00f9 possibile l'uso della GNU GPL, e quando ci\u00f2 non \u00e8 possibile, di usare comunque licenze compatibili con la GPL.\nLa posizione di Google.\nNel 2006-2010, Google ha assunto una posizione univoca sulla proliferazione di licenze. Specificamente, nel 2006, ha annunciato che il suo sito Google Code, che ospita gratuitamente risorse e strumenti per gli sviluppatori di software, avrebbe accettato soltanto progetti muniti delle seguenti licenze:\nNel 2008, Google ha ulteriormente annunciato di raccomandare fortemente la scelta della Apache License o della versione 3 della GPL (GPLv3) per i progetti.\nIn un capovolgimento di queste posizioni pi\u00f9 rigide, nel 2010, Google ha infine annunciato che avrebbe semplicemente rispecchiato la posizione della OSI e richiesto meramente che i progetti ospitati su Google Code siano licenziati sotto una licenza approvata dalla OSI."}
{"id": "3295917", "revid": "71433", "url": "https://it.wikipedia.org/wiki?curid=3295917", "title": "Episodi di The Beast", "text": "La prima stagione di \"The Beast\", composta da 13 episodi, \u00e8 stata trasmessa negli Stati Uniti tra il 15 gennaio 2009 e il 23 aprile 2009 dal canale A&amp;E Network.\nIn Italia, la prima stagione viene trasmessa a partire dal 13 dicembre 2010 in prima visione dal canale Cielo."}
{"id": "3295918", "revid": "2176804", "url": "https://it.wikipedia.org/wiki?curid=3295918", "title": "Indaco Cottunes", "text": "Indaco Cottunes (latino: \"Indacus Cottunes\"; morto a Papurio, 488) fu un brigante isaurico, coinvolto nella lotta per il potere nell'Impero romano d'Oriente.\nEra figlio di Papirio e, come suo padre, un brigante isaurico che operava a partire dalla sua fortezza tra le montagne, nota come \"castellum Papirii\". Nel 469, Zenone, un generale di origine isaurica appena promosso \"magister militum per Orientem\" e console per quell'anno, invi\u00f2 una forza militare a neutralizzarlo.\nSi alle\u00f2 con Illo e Leonzio, i quali nel 484 si ribellarono a Zenone (nel frattempo divenuto imperatore); le forze imperiali, per\u00f2, li obbligarono a rifugiarsi nella fortezza di Indaco, dove furono assediati; Indaco fu incaricato di occuparsi delle difese. Dopo anni di assedio, nel 488, trad\u00ec i suoi compagni e fece entrare nella fortezza gli assedianti, i quali, per\u00f2, lo uccisero."}
{"id": "3295919", "revid": "154059", "url": "https://it.wikipedia.org/wiki?curid=3295919", "title": "Free and open source software", "text": ""}
{"id": "3295920", "revid": "767487", "url": "https://it.wikipedia.org/wiki?curid=3295920", "title": "Ash Stymest", "text": "Biografia.\nCresciuto a Coney Hall, ha frequentato Ravens Wood School, a Bromley, nella South London. \nLa sua carriera di modello inizia quando viene scoperto, nel 2008, all'et\u00e0 di 17 anni. \nIn quell'anno ha firmato il contratto con la Model 1 e viene reclutato da Hedi Slimane per un suo lavoro personale.\nIl suo debutto avviene quindi nel 2008 sulla copertina di Vogue Hommes Giappone, fotografato da Slimane.\nFin dall'inizio appare su numerosissime copertine di giornali di moda tra cui Vogue Italia e Vogue Russia.\nNella classifica dei 50 modelli pi\u00f9 richiesti, Ash Stymest compare al numero 28.\nDa marzo 2010 presenta uno show su Mtv Uk, intitolato Mtv Bang.\nInizi.\nDal 2008 intraprende la sua carriera di modello grazie al contratto firmato con la Model 1. \nViene subito contattato dal rinomato stilista franco-tunisino Hedi Slimane, che lo richiede per far parte di un suo lavoro personale.\nTempo pochi mesi e Ash compare sulla copertina di Vogue Hommes Giappone.\nNel settembre del 2008 appare sulla copertina di Electric Youth, per poi apparire l'anno dopo sulle copertine di Dazed &amp; Confused, Sportswear International, Vogue Italia, Huge Magazine e molte altre.\nNel 2010 appare sulla copertina, prima di Fiasco Magazine (settembre), poi su quella di Tendencias Magazine (dicembre).\nCampagne Pubblicitarie.\nNel 2009 partecipa alla campagna pubblicitaria di Pringle Of Scotland, assieme all'amica e collega Daisy Lowe.\nNello stesso anno \u00e8 il protagonista della campagna pubblicitaria di System, per la stagione Autunno/Inverno.\nNel 2010 partecipa a numerose campagne pubblicitarie: la prima \u00e8 per 5CM, seguono poi quelle per Tigi, Eleven Paris, John Galliano, una seconda campagna per 5CM, ed una seconda campagna per Tigi.\nAgenzie.\nLe Agenzie per cui lavora sono: la Select a Londra, la Why Not a Milano, la Scoop a Copenaghen, la View a Barcellona e la New Madison a Parigi."}
{"id": "3295924", "revid": "62004", "url": "https://it.wikipedia.org/wiki?curid=3295924", "title": "Sem-France Loire", "text": ""}
{"id": "3295936", "revid": "183114", "url": "https://it.wikipedia.org/wiki?curid=3295936", "title": "Coxsackie A", "text": ""}
{"id": "3295943", "revid": "1005847", "url": "https://it.wikipedia.org/wiki?curid=3295943", "title": "Presidente della Repubblica Democratica del Vietnam", "text": ""}
{"id": "3295948", "revid": "599013", "url": "https://it.wikipedia.org/wiki?curid=3295948", "title": "Schawlow", "text": ""}
{"id": "3295951", "revid": "51032", "url": "https://it.wikipedia.org/wiki?curid=3295951", "title": "Troglofili", "text": ""}
{"id": "3295952", "revid": "51032", "url": "https://it.wikipedia.org/wiki?curid=3295952", "title": "Troglosseni", "text": ""}
{"id": "3295966", "revid": "74801", "url": "https://it.wikipedia.org/wiki?curid=3295966", "title": "Steve Van Buren", "text": "Gioc\u00f2 per 8 stagioni consecutive nella National Football League (-) nel ruolo di halfback e di safety nella squadra dei Philadelphia Eagles diventandone uno dei giocatori pi\u00f9 rappresentativi. Nel 1965 \u00e8 stato ammesso alla \"Pro Football Hall of Fame\".\nBiografia.\nVan Buren nacque nel 1920 a La Ceiba, in Honduras, ma dopo essere rimasto orfano in giovane et\u00e0 venne mandato dai parenti che risiedevano a New Orleans. Ricevette dalla Easton High School di New Orleans, una borsa di studio sportiva per la Louisiana State University, dove stabil\u00ec il record nazionale di punti (110) e di touchdown (16) nel suo ultimo anno. Dopo 8 stagioni nella NFL, Van Buren dovette ritirarsi per un infortunio al ginocchio subito prima dell'inizio della stagione . Ha vissuto a Lancaster (Pennsylvania) fino alla morte, avvenuta nel 2012 all'et\u00e0 di 91 anni a seguito di una polmonite.\nCarriera.\nDopo l'universit\u00e0, Van Buren debutt\u00f2 come professionista nel essendo stato scelto nel primo giro del Draft NFL 1944 dai Philadelphia Eagles. Durante la sua prima stagione Van Buren corse 444 iarde in nove partite e fu anche il primatista nei ritorni di punt come matricola. La stagione successiva Van Buren ottenne per la prima volta il primato di iarde guadagnate sulla corsa, primato che conquist\u00f2 anche nel , e divenendo cos\u00ec il primo running back della NFL a conseguire questo risultato in tre stagioni consecutive.\nIl 26 dicembre 1948 Van Buren segn\u00f2 l'unico touchdown della finale in cui i Philadelphia Eagles conquistarono il loro primo campionato NFL contro i Chicago Cardinals. L'anno seguente Van Buren vinse, sempre con gli Eagles, il suo secondo campionato in finale contro i Los Angeles Rams, in quella partita stabil\u00ec il record della lega di iarde corse (196).\nPrima dell'inizio della stagione Van Buren sub\u00ec un infortunio al ginocchio che lo indusse al ritiro da detentore del record in carriera di iarde corse () e di touchdown su corsa (69). Il record precedente di , appartenente a Clarke Hinkle, venne battuto il 3 ottobre 1949 quando Van Buren corse 135 iarde in 33 corse e segn\u00f2 due touchdown nella vittoria degli Eagles sui Detroit Lions per 22-14. Van Buren segn\u00f2 inoltre tre volte su ritorno di kickoff, tre volte su ricezione e due volte su ritorno di punt per un totale di 77 touchdown. Van Buren fu anche il primo running back a superare per due stagioni consecutive le iarde.\nPalmar\u00e8s.\nDurante la sua carriera, Steve Van Buren vinse due campionati NFL (prima dell'avvento del Super Bowl con i Philadelphia Eagles nel e nel ).\nTra i riconoscimenti ottenuti a livello individuale, i pi\u00f9 importanti furono i seguenti:"}
{"id": "3295968", "revid": "124025072", "url": "https://it.wikipedia.org/wiki?curid=3295968", "title": "Ornella Ferrara", "text": "Biografia.\nOltre alla medaglia mondiale, in carriera ha vinto quattro maratone, Venezia, Ferrara, Carpi e Roma. Vanta inoltre due partecipazioni olimpiche ad (13\u00aa) e (18\u00aa), mentre pur essendosi qualificata anche per la sua terza Olimpiade ad , nell'anno in cui aveva stabilito il suo personale alla maratona di Roma, fu costretta a rinunciarvi a causa di un infortunio.\nTerminata la carriera agonistica, ha continuato a gareggiare nelle competizioni di corsa in montagna, con buoni risultati.\nNel 2018 si candida al consiglio comunale di Imperia nella lista arancione \"Vince Imperia\" a sostegno di Luca Lanteri, candidato della coalizione di centro-destra."}
{"id": "3295969", "revid": "256896", "url": "https://it.wikipedia.org/wiki?curid=3295969", "title": "Casa del Negromante", "text": "La casa del Negromante \u00e8 un antico palazzo che si trova a Locarno, in Svizzera.\nLo stabile fu costruito nel XV secolo dalla famiglia dei Magoria. Nel 1993 e 1994 venne ristrutturato e oggi contiene un ristorante e alcuni spazi commerciali.\nSecondo lo storico il Rahn alla casa del Negromante troviamo il pi\u00f9 antico stemma svizzero."}
{"id": "3295971", "revid": "34392", "url": "https://it.wikipedia.org/wiki?curid=3295971", "title": "Accessibilit\u00e0 (informatica)", "text": ""}
{"id": "3295973", "revid": "37629750", "url": "https://it.wikipedia.org/wiki?curid=3295973", "title": "Indipendenza della Grecia", "text": ""}
{"id": "3295974", "revid": "2175", "url": "https://it.wikipedia.org/wiki?curid=3295974", "title": "Casa del negromante", "text": ""}
{"id": "3295977", "revid": "729019", "url": "https://it.wikipedia.org/wiki?curid=3295977", "title": "Campionato argentino di rugby a 15 1999", "text": "Il Campionato argentino di rugby a 15 1999 \u00e8 stato dalla selezione della Unione di Buenos Aires\nLe 21 squadre iscritte erano divise in tre livelli : \"Campeonato\", \"Ascenso\", \"Estimulo\".\nTorneo \"campeonato\".\nCampione: Buenos Aires\nRetrocede: nessuno. Nel 2000 si torna alla formula ad 8 squadre.\nTorneo \"Ascenso\".\nPromosse: San Juan, Santa F\u00e8\nRetrocede: nessuno, per l'allargamento del torneo \"Campeonado\" ad 8 squadre.\nTorneo \"Estimulo\".\nFinale.\nPromosse: entrambe le squadre. (per ristrutturazione dei campionati, a partire della stagione 2000)"}
{"id": "3295979", "revid": "599013", "url": "https://it.wikipedia.org/wiki?curid=3295979", "title": "Giustinopoli", "text": ""}
{"id": "3295982", "revid": "729019", "url": "https://it.wikipedia.org/wiki?curid=3295982", "title": "Campionato argentino di rugby a 15 2000", "text": "Il Campionato argentino di rugby a 15 2000 \u00e8 stato dalla selezione della Unione di Buenos Aires che ha superato in finale la selezione di Tucum\u00e0n\nLe 21 squadre iscritte erano divise in tre livelli: \"Campeonato\", \"Ascenso\", \"Estimulo\".\nTorneo \"campeonato\".\nDue gironi di 4 squadre. Le prime due alle semifinali, terza e quarta ai play-out salvezza.\nGirone A.\n Classifica: \nGirone B.\n Classifica \nTorneo \"Ascenso\".\nClassifica:\nPromosse: Salta e Chubut\nRetrocesse: nessuna.\nTorneo \"Estimulo\".\nGirone A.\nPromossa: Austral\nGirone B.\nClassifica:\nPromossa: Santiago de l'Estero"}
{"id": "3296008", "revid": "183694", "url": "https://it.wikipedia.org/wiki?curid=3296008", "title": "Yves Renouard", "text": "Biografia.\nLaureato in storia e geografia all'\u00c9cole Normale Sup\u00e9rieure di Parigi, Renouard studi\u00f2 poi all'\u00c9cole fran\u00e7aise di Roma dal 1935 al 1937. Insegn\u00f2 all'Istituto francese di Firenze dal 1935 al 1937, prima di essere chiamato all'Universit\u00e0 di Bordeaux, dove fu professore di storia del Medioevo ininterrottamente dal 1937 al 1955, tranne nel 1943-44, quando fu temporaneamente alla Sorbona, in sostituzione di Louis Halphen. A Parigi fu definitivamente dal 1955, quando fu chiamato a insegnare alla Sorbona.\nFu membro dell'\u00c9cole fran\u00e7aise de Rome.\nFu studioso del medioevo, della citt\u00e0 italiana, dei commerci e dell'economia in et\u00e0 tardomedievale europea, e in special modo della storia di Firenze, anche se non pot\u00e9 usufruire per le ricerche dell'immenso archivio di Francesco Datini.\nMor\u00ec per i postumi di un infarto che lo aveva colpito nel 1964. La morte prematura ha lasciato inedite, o non tradotte in italiano, alcune delle sue maggiori opere."}
{"id": "3296009", "revid": "1305772", "url": "https://it.wikipedia.org/wiki?curid=3296009", "title": "Well Oiled", "text": ""}
{"id": "3296023", "revid": "1305772", "url": "https://it.wikipedia.org/wiki?curid=3296023", "title": "Fight or Flight", "text": ""}
{"id": "3296025", "revid": "1305772", "url": "https://it.wikipedia.org/wiki?curid=3296025", "title": "Campionato europeo di pallanuoto 1987 (maschile)", "text": "La XVIII edizione del campionato europeo di pallanuoto \u00e8 stata disputata dal 16 al 23 agosto 1987 nel corso dei campionati europei LEN di Strasburgo (Francia).\nPer l'ultima volta il torneo si \u00e8 giocato con la formula del girone unico.\nL'Unione Sovietica vince il suo terzo titolo continentale consecutivo, il quinto in assoluto, precedendo sul podio Jugoslavia e Italia."}
{"id": "3296026", "revid": "834", "url": "https://it.wikipedia.org/wiki?curid=3296026", "title": "Let's Be Friends (Osment)", "text": ""}
{"id": "3296027", "revid": "120817798", "url": "https://it.wikipedia.org/wiki?curid=3296027", "title": "Reazione di Wurtz", "text": "La reazione di Wurtz prende il nome da Charles-Adolphe Wurtz, che la scopr\u00ec nel 1855. Si tratta di una reazione di accoppiamento dove due alogenuri alchilici reagiscono con il sodio per formare un nuovo legame carbonio-carbonio:\nLa reazione viene usata in chimica organica, chimica organometallica e anche in polimeri inorganici dei gruppi principali. Sono stati usati anche altri metalli, tra i quali argento, zinco, ferro, rame attivato, indio e una miscela di manganese e cloruro di rame. La analoga reazione con alogenuri arilici \u00e8 detta reazione di Wurtz-Fittig.\nMeccanismo.\nLa reazione consiste in uno scambio metallo-alogeno che coinvolge il radicale R\u2022 (analogamente alla formazione di un reattivo di Grignard) e successiva formazione del legame carbonio-carbonio in una reazione di sostituzione nucleofila.\nInizialmente, un elettrone viene trasferito dal metallo all'alogeno, formando un alogenuro metallico e un radicale alchilico.\nIl radicale alchilico accetta quindi un elettrone da un altro metallo formando un anione alchilico, mentre il metallo diventa cationico. Questo intermedio \u00e8 stato isolato in parecchi casi.\nIl carbonio nucleofilo dell'anione alchilico sostituisce quindi l'alogenuro in una reazione SN2, formando un nuovo legame covalente carbonio-carbonio. \nEsempi e condizioni di reazione.\nUn esempio tipico \u00e8 la reazione dello ioduro di metile o del cloruro di etile con sodio metallico in polvere usando etere anidro come solvente. Si forma un alcano contenente un numero doppio di atomi di carbonio; ad esempio con ioduro di metile si ottiene etano, e con cloruro di etile si ottiene n-butano.\nIl solvente, etere in questo caso, deve essere anidro (privo di umidit\u00e0) perch\u00e9 gli anioni alchilici sono cos\u00ec basici (il protone alchilico ha un pKa circa 48\u221250) da deprotonare l'acqua (a ioni idrossido) formando alcani, e riducendo la resa del prodotto desiderato.\nA causa di varie limitazioni (vedi oltre) la reazione di Wurtz \u00e8 usata molto raramente, specialmente perch\u00e9 gli alcani possono essere ottenuti da molte altre fonti, ad esempio dal petrolio greggio o dalla trasformazione di acidi grassi. Tuttavia la reazione di Wurtz \u00e8 utile per chiudere anelli piccoli, specie a tre termini: il diciclobutano fu preparato in questo modo partendo da 1-bromo-3-clorociclobutano e sodio, ottenendo il prodotto finale con una resa del 95%.\nLimitazioni.\nLa reazione di Wurtz \u00e8 limitata alla sintesi di alcani simmetrici. Se si usano come reagenti due alogenuri alchilici diversi, si ottiene una miscela di alcani che \u00e8 spesso difficile da separare, dato che i punti di ebollizione sono simili e quindi la distillazione non funziona. Inoltre, dato che la reazione coinvolge radicali liberi, si possono avere reazioni collaterali che formano alcheni. Queste reazioni collaterali diventano pi\u00f9 importanti quando nell'alogenuro alchilico il carbonio connesso all'alogeno \u00e8 ingombrato. Il motivo \u00e8 che l'energia di attivazione richiesta per la reazione SN2 nel secondo stadio diventa significativamente elevata, ed \u00e8 quindi favorito il meccanismo alternativo di eliminazione."}
{"id": "3296033", "revid": "228587", "url": "https://it.wikipedia.org/wiki?curid=3296033", "title": "Let's Be Friends", "text": ""}
{"id": "3296034", "revid": "354397", "url": "https://it.wikipedia.org/wiki?curid=3296034", "title": "Sintesi di Wurtz", "text": ""}
{"id": "3296037", "revid": "834", "url": "https://it.wikipedia.org/wiki?curid=3296037", "title": "Let's be friends", "text": ""}
{"id": "3296042", "revid": "1543377", "url": "https://it.wikipedia.org/wiki?curid=3296042", "title": "Garrett Hines", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia d'argento nel Bob a 4 con i connazionali Todd Hays, Randy Jones e Bill Schuffenhauer partecipando per la nazionale statunitense, superati da quella tedesca a cui and\u00f2 la medaglia d'oro. \nIl tempo totalizzato fu di 3:07,81, con un breve distacco dalla prima classificata: 3:07,51.\nInoltre ai campionati mondiali vinse la medaglia d'argento nel 2003, nel bob a quattro con Todd Hays, Bill Schuffenhauer e Randy Jones"}
{"id": "3296044", "revid": "106908", "url": "https://it.wikipedia.org/wiki?curid=3296044", "title": "Emiliano Bazzanella", "text": "Studi.\nDi formazione fenomenologica e allievo di Pier Aldo Rovatti, inizia la sua attivit\u00e0 saggistica con una monografia dedicata al filosofo francese Vladimir Jank\u00e9l\u00e9vitch, 1994), per poi approfondire il pensiero di Heidegger, Edmund Husserl, nonch\u00e9 di autori francesi del secondo dopoguerra quali Jacques Derrida, Michel Foucault (1996), Jacques Lacan (1998), Maurice Merleau-Ponty, Gilles Deleuze e F\u00e9lix Guattari. Dapprima delinea una \u201cfenomenologia echologica\u201d (dal greco \"\u00e9chein\", avere) ipotizzando che l'ontologia non sia che una \u201cfinzione\u201d o un \u201cdispositivo\u201d di tipo immunologico, storicizzabile e tipico della societ\u00e0 occidentale; successivamente elabora questa prospettiva inserendola nel contesto pi\u00f9 ampio di una \u201cfenomenologia del senso\u201d e applicandola a una lettura della societ\u00e0 dello spettacolo e dei consumi.\nEsibizioni.\nEntra in contatto con Sh\u014dz\u014d Shimamoto del Gruppo Gutai in occasione della Biennale di Venezia del 2003 ed espone con lui a Udine (Italia) nel 2005 (\"Size\"). Il suo sviluppo della \"performance\" introduce nella gestualit\u00e0 del corpo le nuove tecnologie multimediali sulla scia delle installazioni di Tony Oursler. Alla 53. Biennale di Venezia del 2009 progetta un'installazione multimediale (Blue Zone) che inaugura una serie di opere ispirate alla \"morte dell'arte\": in una mostra surreale, quasi post-human, le opere degli artisti sono ricoperte da un velo, mentre in una serie di monitor sparsi negli spazi espositivi vengono riprodotti i volti degli artisti che cercano di descrivere a parole le loro opere invisibili. Alla 55. Biennale di Venezia del 2013, invece, propone un'installazione (Overplay), inserita nel contesto di un palazzo veneziano, in cui 16 iPad riproducono in maniera casuale e differenziata delle domande generate da un software. Si tratta di un'evoluzione del progetto \"Tautology\" nel quale invece il programma riproduce in rete una serie infinita di pensieri filosofici.\nPensiero.\nDal pensiero debole al pensiero orizzontale.\nNei primi anni Novanta, Bazzanella declina il pensiero debole nel senso di un passaggio dalla profondit\u00e0 della metafisica a un'idea di superficialit\u00e0 di cui vede alcune tracce presenti in Husserl, Merleau-Ponty e Heidegger. In questo passaggio il \"relativismo\" non viene pi\u00f9 interpretato come una manifestazione del nichilismo novecentesco, bens\u00ec come il tentativo di articolare una filosofia delle relazioni orizzontali che tende a scardinare l'impianto della logica aristotelica.\nL'echologia.\nL'echologia \u00e8 un termine che Bazzanella desume nel 1999 da Deleuze a proposito del pensiero del sociologo francese Gabriel Tarde. Esso si basa sull'ipotesi che nella genesi delle \"Categorie\" di Aristotele ci siano stati movimenti contrapposti, in cui soltanto in una seconda istanza sarebbe prevalsa un'impostazione \"usiologica\", cio\u00e8 basata sulla centralit\u00e0 della \"sostanza\". Questo passaggio \u00e8 decisivo poich\u00e9 segna il definitivo abbandono delle suggestioni del pensiero presocratico ponendo le basi di quello che sarebbe stato l'impianto del sapere occidentale. La lateralizzazione, dunque, dell\"'\u00e9chein\" nel suo duplice significato di \"avere\" e di \"essere in relazione\" ha comportato il privilegio dell'\"essere\" e di un'ontologia che impone principi, gerarchie, suddivisione tra \"cose\" ed \"oggetti\". Una filosofia relazionistica deve essere pertanto echologica e decostruttiva, evidenziando come ogni costruzione di senso, prima che ontologica e fondata su \"enti\", sia articolata su relazioni o, come li definisce Bazzanella, su \"essemi\".\nLa teoria del senso.\nA partire da \"Fede, echologia, sapere\" (2002) e attraverso una rilettura del concetto di \"al\u00e9theia\" (verit\u00e0) di Heidegger, Bazzanella sviluppa una teoria del senso secondo la quale esso non pu\u00f2 sussistere senza un rapporto essenziale con il non-senso. In particolare ci\u00f2 significa che le classiche leggi della logica (identit\u00e0, non-contraddizione, terzo escluso) sono costruite sopra una superficie illogica e sono delle forme di copertura dell\"'\u00e0logon\". Bazzanella sostiene inoltre che queste stesse leggi logiche dipendono \"mimeticamente\" da relazioni essematiche esprimibili come preposizioni che istanziano delle relazioni senza relati: \"in\", \"con\", \"di-\", \"ri-\". Si tratta di un pensiero al limite della pensabilit\u00e0, poich\u00e9 invita a non concepire cose e oggetti, ma quelle pure relazionalit\u00e0 che vengono ad esempio esperite dal neonato: l'\"in\" esprime l'in-essere del feto nel grembo materno, il \"con\" esprime l'essere-con la propria madre e il suo seno, il \"di-\" echeggia nel \"di\u00e0\" del dia-framma rappresentato dal liquido amniotico rispetto al mondo esterno, il \"ri-\" allude alla ri-petizione e al carattere originariamente ossessivo del bambino che cerca sicurezza ripetendo sempre i medesimi gesti e i medesimi suoni.\nLa prospettiva immunologica.\nL'impostazione relazionistica che \u00e8 partita da una fenomenologia dell'orizzonte per articolarsi attraverso un'echologia e una teoria del senso, trova il suo significato ultimo nel cosiddetto \"paradigma immunitario\". Bazzanella lo desume dall'ultimo Foucault e, soprattutto, da Arnold Gehlen, Peter Sloterdijk e Roberto Esposito. Se l'uomo si trova heideggerianamente \"gettato\" nell'Altro sin dalla nascita, cio\u00e8 in una serie di relazioni che violano le leggi della logica e, soprattutto, che non consentono un ancoraggio rassicurante a \"cose\" e oggetti permanenti, egli deve proteggersi e difendersi. Questo processo avviene per\u00f2 in analogia con il sistema immunitario del corpo umano, cio\u00e8 l'Altro, il non-senso (o anche il \"reale\" come lo definisce Bazzanella traendo spunto dalla definizione di Jacques Lacan) non pu\u00f2 essere addomesticato che attraverso l'Altro. In questo modo, il senso non avrebbe che una funzione difensiva e immunizzante e si baserebbe su una \"mimesi\" del reale mediata dagli essemi: il senso \"imita\" cos\u00ec il non-senso, ne \u00e8 una sorta di estrusione. Questa condizione paradossale implica anche una riconsiderazione della figura filosofica di \"soggetto\", soprattutto alla luce del suo dispiegamento a partire dal cogito cartesiano. Il \"soggetto\" non coincide con un'identit\u00e0, un \"io\" precostituito, bens\u00ec rappresenta una funzione immunologica in cui l'individuo assoggetta cose e persone, delegando le medesime ad affrontare il reale al proprio posto. Il soggetto \u00e8 allora per Bazzanella un \"a-soggetto\" nel doppio senso di non-essere-soggetto e di as-soggettare.\nTeoria della societ\u00e0 e critica del tardocapitalismo.\nLa \"communitas\" rappresenta il paradigma di un processo di \"normotipizzazione\" in cui una relazione essematica - il puro \"cum\" senza relati, in questo caso - si trasforma in una difesa immunologica nei confronti del \"fuori\". Bazzanella riprende cos\u00ec la nozione di \"dispositivo\" presente in Foucault in quanto orizzonte di potere e di sapere collettivo che funge da barriera o filtro nei confronti del reale, nonch\u00e9 da sistema di controllo \"endogeno\", ossia \"normalizzante\" e \"normativo\" nello stesso tempo. La \"normotipia\" da' senso a una determinata epoca nella misura in cui riesce a bilanciare pi\u00f9 o meno efficacemente il senso e il non-senso. Il rischio di ogni sistema di senso, infatti, \u00e8 paradossalmente quello di un \"eccesso\" di senso: ci\u00f2 implica infatti una psicotizzazione della comunit\u00e0 e, quindi, una sorta di non-senso di ritorno. Gli esempi sono ormai classici: il marxismo che declina nel leninismo per poi degenerare nello stalinismo; il nazifascismo che dai suoi presupposti socialisti diviene un totalitarismo spietato e annientante. Si tratta in entrambi i casi di un eccesso di senso, di un \"surplus\" immunitario che se inizialmente intendeva distanziare e \"filtrare\" il reale, comporta alfine una sorta di \"divenire-reale\" del senso stesso, un'insensatezza reattiva. \u00c8 in tale prospettiva che il modello di senso tardocapitalistico sembra svolgere una funzione \"autoimmunitaria\": l'uomo non ha a che fare soltanto con un processo di stretta pertinenza economica, ma con un orizzonte di senso condiviso che permea ogni aspetto dell'esistenza degli individui. Societ\u00e0 dello spettacolo e societ\u00e0 dei consumi - momenti in cui in particolare si esplica il tardocapitalismo - non sarebbero che forme \"dialettiche\" di reazione all'eccesso di senso dei grandi totalitarismi del Novecento. In particolare secondo Bazzanella si tratta di un bilanciamento tra un'evasione nell'immaginario (riprendendo ancora delle tematiche lacaniane) e un \"ritorno al reale\" che si manifesterebbe nel momento stesso del \"consumo\"."}
{"id": "3296052", "revid": "933835", "url": "https://it.wikipedia.org/wiki?curid=3296052", "title": "Ambasciata d'Italia in Francia", "text": ""}
{"id": "3296060", "revid": "196390", "url": "https://it.wikipedia.org/wiki?curid=3296060", "title": "Reparto mobile", "text": ""}
{"id": "3296067", "revid": "339392", "url": "https://it.wikipedia.org/wiki?curid=3296067", "title": "Personaggi di To-Love-Ru", "text": ""}
{"id": "3296070", "revid": "287204", "url": "https://it.wikipedia.org/wiki?curid=3296070", "title": "Opis", "text": ""}
{"id": "3296071", "revid": "38120", "url": "https://it.wikipedia.org/wiki?curid=3296071", "title": "Il Ritorno della JSA", "text": ""}
{"id": "3296079", "revid": "339392", "url": "https://it.wikipedia.org/wiki?curid=3296079", "title": "Game (album)", "text": ""}
{"id": "3296085", "revid": "46291", "url": "https://it.wikipedia.org/wiki?curid=3296085", "title": "Genista silana", "text": "La Ginestra della Sila (\"Genista silana\" ) \u00e8 una pianta della famiglia delle Fabaceae, endemica della Calabria.\nTassonomia.\nIn passato questa entit\u00e0 era attribuita a \"Genista anglica\", specie con areale atlantico, assente nel resto d'Italia."}
{"id": "3296089", "revid": "88740", "url": "https://it.wikipedia.org/wiki?curid=3296089", "title": "Garnier", "text": ""}
{"id": "3296090", "revid": "101260", "url": "https://it.wikipedia.org/wiki?curid=3296090", "title": "Johann Heinrich von M\u00fcller", "text": ""}
{"id": "3296091", "revid": "287204", "url": "https://it.wikipedia.org/wiki?curid=3296091", "title": "Michele Mariacher", "text": "Biografia.\nNato a Venezia nel 1864 da Antonio Mariacher (1827-1905) e Teresa Vedovato (1825-1911), dopo gli studi lavor\u00f2 fino al 1888 nella fabbrica di pianoforti del padre, a S. Agostino, fondata dal nonno Michele a Venezia nel 1808 e insignita di medaglia.\nLe cronache dell'epoca lo descrivono come un tenore drammatico di eccezionale potenza vocale, dotato di una superiore intelligenza musicale e fine facolt\u00e0 di interpretazione, attore eccellente nella rappresentazione di qualsiasi personaggio [Il Gazzettino, 9.7.1931, s.n.]. Nel 1886 [come ricorda Edgardo Pellegrini, in Il Gazzettino, 26-12-1933] studiava all'allora Liceo Societ\u00e0 musicale \u201cBenedetto Marcello\u201d con il maestro Saverio Pucci (\u201cmaestro di flauto e di bel canto\u201d). Come riporta la Gazzetta musicale di Milano in data 15-2-1888, \u201cNei giorni scorsi abbiamo avuto al Liceo Benedetto Marcello l'annunciato concerto vocale e strumentale [ \u2026 ]. Una bella voce possiede il signor Michele Mariacher, veneziano, che \u00e8 giovane assai. Egli ha eseguito la romanza del Bravo di Mercadante (All'et\u00e0 dell'innocenza) e, tanto nel recitativo, quanto nell'Adagio, diede prova di esser gi\u00e0 avanti nell'arte del canto, e di avere un bel sentire. Il Mariacher ha voce di timbro simpatico, uguale, calda e che sale senza sforzo, mantenendosi bella, sonora ed intensa sino al si bemolle e al si naturale\u201d.\nDebutt\u00f2 al Teatro Dal Verme di Milano nel dicembre del 1888 con Rigoletto, direttore M. Maffezzoli. Nello stesso anno spos\u00f2 Alice Martinelli (1865-1910).\nL'anno successivo, 1889, pass\u00f2 al \u201cRegio\u201d di Torino dove ottenne accoglienze trionfali da parte di pubblico e critica interpretando Asrael, Vespri siciliani e Rigoletto.\nNel 1890 il suo nome apparve nel cartellone del \u201cTeatro alla Scala\u201d; fu poi alla \u201cFenice\u201d a Venezia, al \u201cSan Carlo\u201d di Napoli, all'\u201cArgentina\u201d di Roma, al \u201cMassimo\u201d di Palermo, al \u201cTeatro Real\u201d di Madrid, al \u201cSan Carlo\u201d di Lisbona, al \u201cLiceo\u201d di Barcellona, al Conservatorio di Pietroburgo, al \u201cComunale\u201d di Trieste, al teatro \u201cZizinia\u201d di Alessandria d'Egitto, spaziando in un vastissimo repertorio.\nLe Rassegne stampa dell'epoca riportano recensioni lusinghiere delle recite al Teatro Real di Madrid; ad esempio in occasione di Otello nel 1898: \u201cMariacher \u00e8 l'Otello numero due, e mancando uno [Tamagno], oggi come oggi non c'\u00e8 nessuno in carriera che possa competere con lui. Possiede delle note acute molto brillanti e d\u00e0 colore alle frasi drammatiche e si fa meritatamente applaudire\u201d [Recortes periodisticos del 27 gennaio, El Pais] e ancor prima, nel 1896, a proposito di Pagliacci: \u201cMariacher ha ottenuto con I Pagliacci il maggiore e pi\u00f9 definitivo dei suoi trionfi. Come il simpatico tenore ha cantato il monologo del primo atto \u2013 che naturalmente ha dovuto ripetere \u2013 non si era mai cantato a Madrid; meglio non si canter\u00e0 mai\u201d [Prensa, El Imparcial]. E infine, per l'opera Il Profeta: \u201cNella crisi di tenori che attualmente attraversa il mercato artistico, Mariacher \u00e8 un guadagno per qualunque impresa teatrale. Un tenore con voce e che sappia cantare \u00e8 difficilissimo trovarlo [\u2026] Mariacher \u00e8 oggi in prima linea fra i tenori.[ ..]. La sua voce, estesa e brillante, la sua maniera di fraseggiare, la foga con cui canta, senza che si noti mai n\u00e9 sforzo n\u00e9 esitazione nell'attacco delle note, n\u00e9 fatica per ottenere intonazioni difficili, la soavit\u00e0 della mezza voce, l'arte con cui la impiega e altre qualit\u00e0 non meno apprezzabili, fanno s\u00ec che Mariacher sia un tenore di quelli buoni\u201d [Recortes periodisticos del 19 gennaio 1898, La Epoca].\nDal 1892 fu in tourn\u00e9e in Sud-America (Buenos Aires, Montevideo, Rio de Janeiro e San Paolo del Brasile), dove fece due stagioni con Arturo Toscanini (1892-'93 e 1893-'94).\nNel 1906 si ritir\u00f2 dalle scene (con un'ultima recita al \u201cLiceo\u201d di Barcellona), salvo un'unica \u201creaparicion \u2026 aclamadisimo, repedido el arioso y clamado muchas veces a la scena\u201d a Madrid, con I Pagliacci, a febbraio del 1907 [El Pais, 24 febbraio 1907, a firma L.A.].\nNel 1910 gli mor\u00ec la moglie Alice, sepolta nella tomba di famiglia dove riposa anch'egli con i suoi genitori, al Cimitero San Michele di Venezia.\nUomo per carattere molto modesto, una volta ritiratosi visse con grande semplicit\u00e0, sempre aiutando i giovani studenti di musica, sia con mezzi materiali sia impartendo loro gratuitamente l'insegnamento del canto. Dopo breve e violenta malattia si spense il 19 dicembre 1933, nella sua Venezia."}
{"id": "3296094", "revid": "838137", "url": "https://it.wikipedia.org/wiki?curid=3296094", "title": "CRIq", "text": "Il questionario CRIq (\"Cognitive Reserve Index questionnaire\") \u00e8 uno strumento per quantificare in modo standardizzato la riserva cognitiva di un individuo. \nFattori alla base della misurazione.\nIl CRIq \u00e8 stato costruito sulla base dei principali indici di riserva cognitiva riportati in letteratura. Oltre all'et\u00e0, il questionario raccoglie informazioni relative al percorso scolastico, al tipo di lavoro, e alle attivit\u00e0 svolte durante il tempo libero. La formazione scolastica costituisce la prima fondamentale fonte di riserva cognitiva dell'individuo ed \u00e8 dunque uno degli indici di stima pi\u00f9 frequentemente adoperati. Numerosi studi hanno poi dimostrato che una seconda fonte di riserva cognitiva, indipendente ed additiva alla prima, \u00e8 l'attivit\u00e0 lavorativa. Ancora, confrontando soggetti equivalenti per scolarit\u00e0 e lavoro, coloro che sono impegnati in attivit\u00e0 di tempo libero pi\u00f9 intense, e pi\u00f9 stimolanti dal punto di vista cognitivo, risultano avere una maggiore riserva cognitiva.\nIndici di riserva cognitiva (CRI index).\nPer ciascuno di questi tre ambiti viene calcolato un indice (rispettivamente CRI-Scuola, CRI-Lavoro, CRI-TempoLibero) poi combinati in un unico valore chiamato \"Indice di Riserva Cognitiva\" (\"CRI, Cognitive Reserve Index\"). Il punteggio finale del questionario CRIq e i suoi tre sottoindici sono espressi su una scala con media 100 e deviazione standard 15 (esattamente come il QI).\nL'indice CRI risulta utile sia nella ricerca di base sia nella pratica clinica. Nella ricerca di base \u00e8 necessario l'uso di uno strumento standardizzato di valutazione della riserva cognitiva ogni qual volta sia necessario misurare aspetti delle capacit\u00e0 cognitive di un individuo alla luce del suo stile di vita. Nella pratica clinica potrebbe rivelarsi decisiva l'informazione di un paziente con un alto CRI e una bassa prestazione in un test di intelligenza, indizio di un sospetto deterioramento cognitivo."}
{"id": "3296095", "revid": "1494169", "url": "https://it.wikipedia.org/wiki?curid=3296095", "title": "Egidio Feruglio", "text": ""}
{"id": "3296098", "revid": "363629", "url": "https://it.wikipedia.org/wiki?curid=3296098", "title": "Truffa DSEO", "text": "La truffa DSEO (acronimo per Distributed Software Engaging Outraging) \u00e8 un tipo di truffa molto diffusa mediante l'acquisto di merce su siti internet di e-commerce quali ebay con codici di carte di credito altrui ottenuti illegalmente.\nL'attributo \"Distributed\" indica le tecniche di trasferimento reiterato del denaro sottratto e dell'oggetto acquistato tra pi\u00f9 complici per renderlo \"pulito\" e ostacolare le autorit\u00e0 nel rintracciare i truffatori.\nAcquisizione del codice della carta.\nMentre nel caso del Phishing il codice della carta viene sottratto con l'inganno, fingendosi la banca o un'altra entit\u00e0 considerata affidabile (\"trusted\") dalla vittima, in una truffa DSEO il truffatore insospettisce deliberatamente la vittima per indurla a rivolgersi a delle autorit\u00e0. Contemporaneamente, per\u00f2, un altro truffatore si presenta alla stessa persona come un tecnico dell'ISP e le chiede se ci sono dei problemi, generalmente per via telefonica."}
{"id": "3296100", "revid": "287204", "url": "https://it.wikipedia.org/wiki?curid=3296100", "title": "Abu Ghanim al-Khurasani", "text": ""}
{"id": "3296101", "revid": "599013", "url": "https://it.wikipedia.org/wiki?curid=3296101", "title": "Kristoffer Paulsen Vatshaug", "text": "Carriera.\nClub.\nGli esordi.\nPaulsen Vatshaug inizi\u00f2 la carriera nel Bod\u00f8/Glimt, squadra per cui debutt\u00f2 nell'Eliteserien in data 27 agosto 2000, in occasione di una sfida in casa del Molde: il difensore sostitu\u00ec infatti Aasmund Bj\u00f8rkan a met\u00e0 del secondo tempo dell'incontro, conclusosi con una sconfitta per 7-1. Nel corso del 2001 fu ceduto in prestito al By\u00e5sen, club militante nella 1. divisjon. Il primo incontro con questa maglia, lo disput\u00f2 il 2 settembre, quando fu titolare nella sconfitta per 0-2 contro lo H\u00f8dd. Una volta rientrato al Bod\u00f8/Glimt, ebbe maggiore spazio in prima squadra: il 1\u00ba maggio 2005 arriv\u00f2 anche la prima rete ufficiale della sua carriera, quando contribu\u00ec al successo per 2-0 del suo club sullo HamKam.\nIl passaggio allo Start.\nNel 2006 pass\u00f2 allo Start, squadra per cui debutt\u00f2 il 17 aprile: subentr\u00f2 infatti a Steinar Pedersen nella sconfitta per 3-0 contro il Rosenborg. Il 27 luglio dello stesso anno gioc\u00f2 il primo match valido per le competizioni europee per club: fu infatti titolare nel successo per 3-0 dello Start sullo Sk\u00e1la, match valido per la Coppa UEFA 2006-2007. Il 31 luglio realizz\u00f2 la prima marcatura per la squadra nella vittoria per 1-2 sul Lyn Oslo.\nIl trasferimento al Molde.\nDal 2008 si trasfer\u00ec al Molde. Esord\u00ec per la nuova squadra il 30 marzo dello stesso anno, nel pareggio a reti inviolate contro lo Stab\u00e6k. L'anno seguente, raggiunge assieme ai compagni di squadra la finale della Coppa di Norvegia 2009: Paulsen Vatshaug fu titolare sulla fascia destra di difesa in quell'incontro, ma l'Aalesund ebbe la meglio ai calci di rigore. Due anni dopo, fu tra i titolari della squadra che si aggiudic\u00f2 il successo finale nel campionato 2011, primo della storia del Molde. Si ritir\u00f2 al termine del campionato 2013.\nNazionale.\nPaulsen Vatshaug gioc\u00f2 8 incontri per la . Il primo di questi fu datato 16 aprile 2002, quando fu titolare nella sconfitta casalinga per 1-2 contro la .\nStatistiche.\nPresenze e reti nei club.\n\"Statistiche aggiornate al 9 dicembre 2013.\""}
{"id": "3296102", "revid": "827882", "url": "https://it.wikipedia.org/wiki?curid=3296102", "title": "Devil Inside (Utada Hikaru)", "text": "Devil Inside \u00e8 il secondo singolo in lingua inglese di Utada Hikaru estratto dall'album \"Exodus\".\nIl disco.\n\u00c8 stato pubblicato, a differenza del precedente \"Easy Breezy\", su diversi supporti digitali e analogici. Il singolo si presentava soprattutto come un Remix Single, difatti dello stesso esiste anche una versione vinile destinata ai DJ. Della canzone non \u00e8 stato prodotto nessun video.\nIl remix del brano ad opera di Richard Vission \u00e8 stato utilizzato nel primo episodio della quinta stagione del famoso serial televisivo \"Queer as Folk\"."}
{"id": "3296110", "revid": "1543377", "url": "https://it.wikipedia.org/wiki?curid=3296110", "title": "Pallone d'oro FIFA", "text": "Il Pallone d'oro FIFA (FIFA Ballon d'Or) \u00e8 stato un premio calcistico istituito nel 2010 e soppresso nel 2016. Nato dalla fusione tra il Pallone d'oro di \"France Football\" e il FIFA World Player of the Year assegnato dalla FIFA, veniva assegnato annualmente al miglior calciatore del mondo nel corso dell'anno solare.\nL'accordo fu siglato il 5 luglio 2010 a Johannesburg tra la FIFA e il gruppo editoriale francese Amaury, che pubblica \"L'\u00c9quipe\" e \"France Football\". Nella giuria figuravano 208 giornalisti.\nL'assegnazione del premio era gestita in compartecipazione dalla rivista France Football e dalla FIFA in base ai voti espressi dai capitani e dai commissari tecnici delle Nazionali di calcio (come avveniva per il FIFA World Player of the Year) e da un giornalista (come avveniva per il Pallone d'oro) per ognuna delle varie nazioni affiliate alla FIFA. Il premio veniva conferito durante il \"FIFA Ballon d'Or Gala\", che si svolgeva a Zurigo nel mese di gennaio dell'anno successivo; nello stesso evento venivano assegnati anche il FIFA Women's World Player of the Year, il FIFA World Coach of the Year per il calcio maschile e femminile, il FIFA Presidential Award, il FIFA Fair Play Award, il FIFA Pusk\u00e1s Award e il FIFA/FIFPro World XI.\nLa prima edizione ebbe luogo il 10 gennaio 2010 e fu vinta dall'argentino Lionel Messi, gi\u00e0 detentore del Pallone d'oro e del FIFA World Player, il quale vinse anche le edizioni del 2011, 2012 e 2015. Le edizioni del 2013 e 2014 furono vinte da Cristiano Ronaldo, gi\u00e0 vincitore del Pallone d'oro e del FIFA World Player nel 2008.\nNel settembre del 2016, \"France Football\" e FIFA non trovano pi\u00f9 l'accordo per continuare ad assegnare il premio, che di fatto vede nel 2015 la sua ultima edizione: dal 2016 il Pallone d'oro torna a essere assegnato esclusivamente da \"France Football\", mentre la FIFA ha istituito il The Best FIFA Men's Player.\nIl palmar\u00e8s del riconoscimento \u00e8 considerato continuativo rispetto sia al Pallone d'oro di \"France Football\" che al FIFA World Player of the Year e al The Best FIFA Men's Player da parte degli istituti assegnatari del premio e dei media.\nPallone d'oro onorifico.\nNel 2014, Pel\u00e9 \u00e8 stato insignito di un Pallone d'oro FIFA onorifico, avendo vinto tre campionati mondiali con la Nazionale brasiliana senza aver mai ricevuto un riconoscimento individuale da France Football e dalla FIFA stessa, dal momento che all'inizio solamente i giocatori europei potevano vincere l'antico Pallone d'oro (motivo per cui, ad esempio, nemmeno Diego Armando Maradona vinse il premio). La regola cambi\u00f2 nel 1995, quando il premio venne allargato ai calciatori di tutto il mondo a patto che giocassero in Europa: George Weah, liberiano militante all'epoca nel Milan, fu il primo giocatore non europeo a vincere il titolo, proprio nel 1995."}
{"id": "3296111", "revid": "1442080", "url": "https://it.wikipedia.org/wiki?curid=3296111", "title": "Toronto Indoor 1986 - Singolare", "text": "Il singolare del torneo di tennis Toronto Indoor 1986, facente parte della categoria Grand Prix, ha avuto come vincitore Joakim Nystr\u00f6m che ha battuto in finale Milan \u0160rejber 6-1, 6-4."}
{"id": "3296113", "revid": "2184720", "url": "https://it.wikipedia.org/wiki?curid=3296113", "title": "Raphael Gualazzi", "text": "Biografia.\nGli esordi.\n\u00c8 figlio di Velio Gualazzi, fondatore con Ivan Graziani degli Anonima Sound.\nDopo aver intrapreso gli studi di pianoforte al Conservatorio Rossini di Pesaro, dove \u00e8 stato avviato all'apprendimento degli autori classici, estende la sua ricerca musicale anche nel campo dei generi jazz, blues e fusion, collaborando con artisti del settore, mettendo in evidenza le sue peculiarit\u00e0 vocali e strumentali.\nPrime esperienze musicali.\nNel 2005 viene pubblicato l'album d'esordio \"Love Outside the Window\", prodotto da Gianni Daldello e Leo Rossano e distribuito da Edel Music, con il quale ottiene l'attenzione della critica ed una prima significativa presenza sui media. Dallo stesso anno partecipa a festival come il Fano Jazz, il Trasimeno Blues (dal 2007 al 2010, compresa l'edizione autunnale Bianco Rosso &amp; Blues), il Java Festival di Giacarta e l'Argo Jazz, Ravello International Festival, ed altri mentre nel 2008 esce in Francia, su etichetta Wagram Musica, la raccolta \"Piano Jazz\", che include il brano di Gualazzi \"Georgia on My Mind\", oltre a composizioni di artisti come Norah Jones, Diana Krall, Art Tatum, Ray Charles, Jamie Cullum, Michel Petrucciani, Chick Corea, Thelonious Monk, Dave Brubeck, Nina Simone e Duke Ellington.\nDopo essere stato invitato ad esibirsi in Vermont e New Hampshire all'interno del progetto \"The History &amp; Mystery of Jazz\", che l'ha visto al fianco di musicisti quali Michael Ray (Sun Ra Arkestra, Kool &amp; the Gang), Steve Ferraris (Sun Ra Arkestra, Charlie Haden), Jamie Mc Donald, Nick Cassarino, Bob Gullotti e John McKenna, a settembre 2009 Gualazzi incontra Caterina Caselli e firma un contratto discografico con la Sugar Music.\nGiunto all'attenzione del grande pubblico grazie alla cover di \"Don't Stop\" dei Fleetwood Mac, scelta come colonna sonora dello spot televisivo di Eni nell'estate 2010 Raphael Gualazzi si esibisce all'Heineken Jammin Festival, al Pistoia Blues Festival e al Giffoni Film Festival, per poi debuttare in settembre al Blue Note di Milano, dove presenta il suo primo omonimo EP digitale contenente quattro brani e con il quale giunge alla vetta della classifica di iTunes.\nNel frattempo con il brano \"Reality and Fantasy\" nel remix di Gilles Peterson, entrato anche a far parte delle raccolte \"Nova Tunes 2.2\" e \"Hotel Costes\" ai vertici delle classifiche di vendita digitali in tutto il mondo, Raphael Gualazzi conquista l'airplay di alcuni network francesi e il primo dicembre debutta al Sun Side Club di Parigi, tempio della musica jazz, dove presenta il suo repertorio ai media europei.\nIl successo.\nRaphael Gualazzi presenta al Festival di Sanremo 2011 \"Follia d'amore\", scritto, prodotto e arrangiato dallo stesso Gualazzi. Contestualmente al Festival, il 16 febbraio, esce il secondo album in studio \"Reality and Fantasy\", contenente il brano sanremese. Il 18 febbraio 2011 Gualazzi viene dichiarato vincitore della categoria Giovani e viene designato come rappresentante dell'Italia (che era assente dal 1997) all'Eurovision Song Contest 2011. In questo evento internazionale, che si \u00e8 svolto a D\u00fcsseldorf, in Germania, il 10, 12 e 14 maggio 2011, Gualazzi ha partecipato con \"Madness of Love\", una versione in italiano e inglese di \"Follia d'amore\", che gli ha valso il secondo posto in classifica nella manifestazione e la vittoria del premio della giuria tecnica, alle spalle solamente dei vincitori dell'Azerbaigian. Il 2 maggio 2011, insieme a Gianni Morandi e Roberto Vecchioni, ha preso parte come ospite al programma televisivo musicale \"Due\".\nIl 13 dicembre 2012 viene confermata la sua partecipazione al Festival di Sanremo 2013 con i brani \"Senza ritegno\" e \"Sai (ci basta un sogno)\". Nel gennaio 2013 viene annunciato il suo terzo album, \"Happy Mistake\", pubblicato poi il 14 febbraio dello stesso anno. Due giorni prima della pubblicazione dell'album, in occasione della prima serata del Festival, Gualazzi si esibisce con i due brani e viene decretato che \"Sai (ci basta un sogno)\" prosegua nella gara; la canzone termina la kermesse canora al 5\u00ba posto. Il 29 settembre 2013 presenta la nuova sigla del programma TV \"Che tempo che fa\", il brano \"L'amie d'un Italien (Rainbows)\". Dopo essere arrivato al grande pubblico grazie alla cover di \"Don't Stop\", usata come colonna sonora degli spot di Eni, anche altre due sue canzoni sono state usate nella pubblicit\u00e0: \"Reality and Fantasy\" da Fiat per la Fiat 500 e \"Love Goes Down Slow\" da Telecom.\nIl 18 dicembre 2013 viene annunciata la partecipazione di Raphael Gualazzi al Festival di Sanremo 2014, insieme a The Bloody Beetroots, con i brani \"Tanto ci sei\" e \"Liberi o no\", quest'ultimo scelto come brano per la gara della kermesse e classificato secondo nella gara musicale.\nIl 15 luglio 2016 esce, dopo due anni di assenza dalle scene, il singolo \"L'estate di John Wayne\", contenuto nell'album \"Love Life Peace\", questo pubblicato il successivo 12 settembre e prodotto e arrangiato da Matteo Buzzanca. Il successivo novembre viene pubblicato il secondo singolo, \"Lotta Things\", seguito nel febbraio 2017 da \"Buena fortuna\", in duetto con Malika Ayane, gi\u00e0 anticipato nel precedente ottobre come sigla di chiusura del programma televisivo \"Rischiatutto\". A maggio 2017 viene pubblicato il singolo \"La fine del mondo\", parte della riedizione internazionale di \"Love Life Peace\".\nIl 26 agosto 2017 \u00e8 maestro concertatore della serata finale della Notte della Taranta.\nIl 31 dicembre 2019 viene annunciata la sua partecipazione al festival di Sanremo 2020 con il singolo \"Carioca\". Il brano nella serata finale si classifica all'11\u00ba posto.\nInfluenze musicali.\nLa sua musica nasce dalla fusione della tecnica ragtime dei primi anni del Novecento con la liricit\u00e0 del blues, del soul e del jazz nella sua forma pi\u00f9 tradizionale. Le sonorit\u00e0 tipiche del pre-jazz e dello stride piano di Scott Joplin, Jelly Roll Morton, Fats Waller, Art Tatum e Mary Lou Williams, il jazz di Ray Charles ed il blues Roosevelt Sykes vengono attualizzate da Raphael Gualazzi con uno stile personalissimo dove la tradizione convive con le influenze pi\u00f9 innovative di artisti eclettici come Jamiroquai e Ben Harper."}
{"id": "3296114", "revid": "1442080", "url": "https://it.wikipedia.org/wiki?curid=3296114", "title": "Lorraine Open 1986 - Singolare", "text": "Il singolare del torneo di tennis Lorraine Open 1986, facente parte della categoria Grand Prix, ha avuto come vincitore Thierry Tulasne che ha battuto in finale Broderick Dyke 6-4, 6-3."}
{"id": "3296116", "revid": "1305772", "url": "https://it.wikipedia.org/wiki?curid=3296116", "title": "Campionato europeo di pallanuoto 1985 (femminile)", "text": "La I edizione del campionato europeo di pallanuoto femminile \u00e8 stata disputata dal 12 al 18 agosto 1985 ad Oslo, in Norvegia.\nLe otto squadre partecipanti si sono affrontate in un girone unico che ha visto prevalere la nazionale dei , vincitrice del primo titolo continentale della storia, davanti a e ."}
{"id": "3296123", "revid": "599013", "url": "https://it.wikipedia.org/wiki?curid=3296123", "title": "Milan Indoor 1986 - Singolare", "text": "Il singolare del torneo di tennis Milan Indoor 1986, facente parte della categoria Grand Prix, ha avuto come vincitore Ivan Lendl che ha battuto in finale Joakim Nystr\u00f6m 6-2, 6-2, 6-4."}
{"id": "3296125", "revid": "767487", "url": "https://it.wikipedia.org/wiki?curid=3296125", "title": "ISNA", "text": "L'Agenzia di stampa degli studenti iraniani o ISNA (Iranian Students' News Agency) \u00e8 un'agenzia giornalistica iraniana fondata il 4 novembre 1999.\nCreata con lo scopo di fornire notizie dal mondo universitario iraniano, l'ISNA garantisce attualmente un'ampia copertura di notizie nazionali e internazionali e, attraverso il suo sito internet, fornisce dispacci in lingua persiana e inglese.\nL'agenzia \u00e8 in maggior parte costituita da studenti universitari che forniscono la propria collaborazione come volontari.\nL'agenzia ISNA \u00e8 in parte finanziata dal governo iraniano."}
{"id": "3296137", "revid": "1305772", "url": "https://it.wikipedia.org/wiki?curid=3296137", "title": "Brussels Indoor 1986 - Singolare", "text": "Il singolare del torneo di tennis Brussels Indoor 1986, facente parte della categoria Grand Prix, ha avuto come vincitore Mats Wilander che ha battuto in finale Broderick Dyke 6-2, 6-3."}
{"id": "3296153", "revid": "547034", "url": "https://it.wikipedia.org/wiki?curid=3296153", "title": "Egidio Feruglio (esploratore)", "text": "Settimo di dodici figli, nel 1914 si diploma al Liceo Classico Stellini, appassionato degli scritti e della fama del geografo Marinelli si iscrive all'universit\u00e0 di Firenze dove si \u00e8 laureato nel 1920 in medicina e scienze naturali.\nDal 1920 al 1925, viene assunto con la carica di naturalista alla \"Stazione Chimico - Agraria sperimentale di Udine,\" e assistente professore di geologia presso l'Universit\u00e0 di Cagliari.\nDurante questo periodo si dedic\u00f2 in particolare agli studi e geografici, geologici idrologici e glaciologi delle Alpi, Appennini e dell'isola di Sardegna, e ha dato lezioni pratiche della classe a cui \u00e8 stato distaccato.\nNel 1925, su invito del geologo Guido Bonarelli, si reca in Argentina dove viene assunto come assistente geologo alla \"Direzione Generale dei giacimenti petroliferi Fiscal\" dove lavorer\u00e0 fino al 1928, compir\u00e0 in questo periodo numerosi viaggi di studio nelle province di Salta, Jujuy, Mendoza, Rio Negro, Chubut e Santa Cruz, alla ricerca di giacimenti petroliferi.\nDopo un viaggio di un anno in Italia, dove si specializza sullo studio dei fossili presso l'Istituto di Geologia dell'Universit\u00e0 di Bologna, torna in Argentina per continuare gli studi geologici commissionatiti dalla \"Yacimientos Petrol\u00edferos Fiscales\" in Patagonia e nella provincia di Salta.\nDal 1932 al 1934 ritorna in Italia, in questo periodo lavorer\u00e0 per l'Istituto Geologico dell'Universit\u00e0 di Bologna, come direttore della sezione di paleontologia, dedicandosi allo studio dei fossili delle Alpi orientali. Costretto a lasciare l'insegnamento, per il rifiuto ad iscriversi al Partito Fascista, torna in Argentina nel 1934, dove riprende il suo lavoro di ricerca come capo della esplorazione geologica condotta dalla \"Yacimientos Petrol\u00edferos Fiscales\" in Patagonia.\nNel 1937, passa alla Direzione Generale con sede a Buenos Aires e da qui effettuer\u00e0 viaggi di studio geologico a Corrientes, Mendoza, Neuqu\u00e9n, Rio Negro, Patagonia e Terra del Fuoco.\nA met\u00e0 del 1940 viene distaccato presso l'Universit\u00e0 Nazionale di Cuyo in Mendoza, con la missione di ri-organizzare l'Istituto sugli studi petroliferi creando un corso di mineralogia e geologia presso la Facolt\u00e0 di Agraria.\nNel 1941 entra a far parte in modo permanente all'universit\u00e0 di Cuyo. Da allora ha continuato nel suo ruolo di direttore dell'Istituto studi petroliferi, e come professore nella cattedra del dipartimento di geologia e petrologia.\nOltre ai lavori e gli studi direttamente connessi alle sue posizioni universitarie, ha portato avanti le sue esplorazioni in Uruguay, sulla Cordigliera del Lago Argentino (insieme a Padre Alberto Maria De Agostini) e di viaggio per le province di C\u00f3rdoba, San Juan, La Rioja, ecc, oltre che la parte meridionale e centrale del Cile e del Brasile.\nAutore di centinaia di pubblicazioni sulla geologia, la paleontologia e la morfologia, pubblicate in Italia e in Argentina, illustrate in parte con mappe geologiche. \nFra i suoi contributi principali vanno ricordati i suoi studi scientifici sulla geologia e morfologia in Italia del Friuli e del Veneto e nel Sud America della Patagonia.\nHa collaborato con numerose riviste europee e Argentine. \u00c8 stato membro della National Academy of Sciences e socio corrispondente di diverse istituzioni scientifiche nazionali ed estere.\nPresago della sua fine, ritorna in Friuli, dove muore presso l'Ospedale Civile di Udine il 14 luglio 1954.\nRiconoscimenti.\nUna delle \"Grotte di Villanova\", in provincia di Udine porta il suo nome, cos\u00ec come il \"Museo Paleontologico Egidio Feruglio\" a Trelew, in Argentina.\nDal 1997 per il centenario dalla nascita dell'esploratore friulano le scuole medie di Feletto Umberto si fregiano del suo nome.\nNella cittadina di El Calafate nella provincia di Santa Cruz nella Patagonia argentina, gli \u00e8 stata intitolata una via."}
{"id": "3296158", "revid": "1305772", "url": "https://it.wikipedia.org/wiki?curid=3296158", "title": "ABN AMRO World Tennis Tournament 1986 - Singolare", "text": "Il singolare del torneo di tennis ABN AMRO World Tennis Tournament 1986, facente parte della categoria Grand Prix, ha avuto come vincitore Joakim Nystr\u00f6m che ha battuto in finale Anders J\u00e4rryd 6-0, 6-3."}
{"id": "3296160", "revid": "104458", "url": "https://it.wikipedia.org/wiki?curid=3296160", "title": "Andrej Kri\u017eaj", "text": "Biografia.\nSpecialista delle prove veloci originario di \u017dirovnica e attivo in gare FIS dal dicembre del 2001, Kri\u017eaj esord\u00ec in Coppa Europa il 17 dicembre 2003 a Ponte di Legno/Tonale (46\u00ba in discesa libera) e in Coppa del Mondo il 13 gennaio 2006 nella supercombinata di Wengen, subito conquistando i primi punti grazie al 30\u00ba posto.\nIl 21 dicembre 2007 colse ad Altenmarkt-Zauchensee il suo primo podio in Coppa Europa (3\u00ba in supercombinata), mentre il 18 dicembre 2009 ottenne il suo miglior piazzamento di carriera in Coppa del Mondo: 19\u00ba nel supergigante della Saslong in Val Gardena. In seguit\u00f2 partecip\u00f2 ai suoi unici Giochi olimpici invernali, , piazzandosi 37\u00ba nella discesa libera, 33\u00ba nello slalom gigante e non completando il supergigante e la supercombinata.\nIl 7 gennaio 2011 ottenne a Wengen in supergigante la sua unica vittoria, nonch\u00e9 ultimo podio, in Coppa Europa; un mese dopo partecip\u00f2 ai Mondiali di Garmisch-Partenkirchen, sua unica presenza iridata, senza terminare la supercombinata. Il 28 gennaio 2012 fu per l'ultima volta al cancelletto di partenza di una gara di Coppa del Mondo, la discesa libera di Garmisch-Partenkirchen che chiuse al 48\u00ba posto, e il 23 febbraio successivo si conged\u00f2 dalla Coppa Europa partecipando \u2013 senza portarla a termine \u2013 alla supercombinata di Sella Nevea. Abbandon\u00f2 le competizioni nella stagione seguente e la sua ultima gara fu uno slalom gigante FIS disputato a Magnitogorsk Abzakovo il 20 dicembre, chiuso da Kri\u017eaj al 5\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "3296166", "revid": "63756", "url": "https://it.wikipedia.org/wiki?curid=3296166", "title": "Gesi\u00f9n", "text": ""}
{"id": "3296168", "revid": "1442080", "url": "https://it.wikipedia.org/wiki?curid=3296168", "title": "Chicago Grand Prix 1986 - Singolare", "text": "Il singolare del torneo di tennis Chicago Grand Prix 1986, facente parte della categoria Grand Prix, ha avuto come vincitore Boris Becker che ha battuto in finale Ivan Lendl 7-6, 6-3."}
{"id": "3296169", "revid": "253269", "url": "https://it.wikipedia.org/wiki?curid=3296169", "title": "Jenette Goldstein", "text": "\u00c8 nota soprattutto per il suo ruolo di Vasquez in \"Aliens - Scontro finale\" del 1986 e per il ruolo di Janelle in \"Terminator 2 - Il giorno del giudizio\", entrambi film di James Cameron.\nBiografia.\nDi origini ebraiche e cresciuta a Beverly Hills, dopo il suo primo ruolo in \"Aliens - Scontro finale\" (1986), per il quale guadagna un Saturn Award come miglior attrice non protagonista, ottiene quello di Diamondback nel film \"Il buio si avvicina\" (1987) di Kathryn Bigelow. Nel 1989 compare in \"Il presidio - Scena di un crimine\" di Peter Hyams, nel ruolo di Patti Jean Lynch, mentre l'anno seguente \u00e8 l'ufficiale Shapiro in \"Arma letale 2\" di Richard Donner, e nel 1991 interpreta Janelle Voight in \"Terminator 2 - Il giorno del giudizio\" di James Cameron.\nNel 1994 \u00e8 l'ufficiale scientifico in \"Star Trek - Generazioni\" di David Carson, e nel 1997 fa una breve comparsa in \"Titanic\" nel ruolo di una madre immigrata. Nel 1998 appare in tre film: \"Effetti collaterali\" di Penelope Spheeris, nel ruolo dell'infermiera Alvarez, \"Paura e delirio a Las Vegas\" di Terry Gilliam, nel ruolo della cameriera Alice, e \"Kiss\" di Richard LaGravenese, nel ruolo di Fanny. Nel 2002 \u00e8 nel cast di \"Clockstoppers\" di Jonathan Frakes, l'anno seguente compare in \"Duplex - Un appartamento per tre\" (2003) di Danny DeVito, e nel 2008 \u00e8 l'infermiera Marian in \"Autopsy\" di Adam Gierasch. Ottiene ruoli anche in diverse serie televisive, tra cui \"E.R. - Medici in prima linea\", \"Alias\", \"24\", \"Medium\" ed altre."}
{"id": "3296170", "revid": "2194416", "url": "https://it.wikipedia.org/wiki?curid=3296170", "title": "Unit\u00e0 di controllo (informatica)", "text": "L'unit\u00e0 di controllo \u00e8 un componente delle CPU che ha il compito di coordinare tutte le azioni necessarie per l'esecuzione di una istruzione e di insiemi di istruzioni. \u00c8 il componente che d\u00e0 la possibilit\u00e0 al microprocessore di eseguire istruzioni diverse. Le azioni che coordinano i vari settori della CPU (la ALU, i registri, il Write-Back) vengono dette \"micro operazioni\", mentre un insieme di micro-istruzioni viene detto \"microprogramma\".\nInput e Output.\nL'unit\u00e0 di controllo riceve in input ad ogni ciclo di clock:\nIn output genera segnali interni alla CPU di trasferimento dati e di controllo della alu, e segnali attraverso il bus di controllo per memoria e I/O per quanto riguarda il resto del sistema.\nTecniche di implementazione.\nRete combinatoria.\n\u00c8 possibile implementare l'unit\u00e0 di controllo come rete combinatoria che genera delle uscite a seconda degli ingressi, sempre possibile per il Teorema di Shannon. I limiti di questo metodo sono una difficile progettazione e collaudo, e la scarsa flessibilit\u00e0 del sistema. Se si dovesse aggiungere un'istruzione o qualche controllo sarebbe necessario riprogettare il tutto.\nMicro-linguaggio.\nGuardando pi\u00f9 attentamente \u00e8 possibile osservare che il compito dell'unit\u00e0 di controllo \u00e8 simile a quello di un microprocessore ovvero effettuare delle scelte a seconda degli input e reagire di conseguenza (sequenzializzare le micro-operazioni ecc). \u00c8 possibile quindi costruire un linguaggio di micro-programmazione. Sostanzialmente un segnale di controllo \u00e8 una linea che varia tra 0 e 1 a seconda se il segnale deve essere spento o attivo. Ogni microistruzione deve quindi associare il valore 1 ai segnali di controllo richiesti dalle micro-operazioni la cui esecuzione \u00e8 prevista in tale microistruzione. Per ogni codice operativo previsto si deve definire una sequenza di micro-operazioni, ossia un micro-programma. I micro-programmi prendono il nome di firmware, sottolineando la loro appartenenza sia all'hardware sia al software. Il \"firmware\" \u00e8 memorizzato in una memoria interna chiamata \"memoria di controllo\". Ovviamente anche in questo caso occorre effettuare delle scelte rivolte all'efficienza e al numero di microprogrammi richiesti. Nei moderni microprocessori vi sono molti registri e controlli da eseguire, per cui l'unica soluzione \u00e8 quella di implementare microistruzioni composte da molti bit per gestire il gran numero di controlli da eseguire. La lunghezza delle microistruzioni \u00e8 composta da tre fattori: dal massimo numero di micro-istruzioni diverse da gestire contemporaneamente, dalle modalit\u00e0 di codifica e rappresentazione dei segnali di controllo e dalle modalit\u00e0 con cui si specifica l'indirizzo della successiva microistruzione da eseguire. Si distinguono qui due modelli:\nSi pu\u00f2 tuttavia implementare una via di mezzo, dividendo le microistruzioni in gruppi disgiunti, ottenendo quindi un ragionevole parallelismo con un numero non enorme di bit.\nCAR e CBR.\nSi definisce \"CAR\" il registro indirizzi di controllo (\"Control Address register\"), e \"CBR\" il registro buffer di controllo (\"Control Buffer Register\"). Un'unit\u00e0 di controllo microprogrammata deve effettuare due operazioni fondamentali nell'unit\u00e0 temporale di riferimento che \u00e8 il clock. Prelievo di una microistruzione attraverso la determinazione dell'indirizzo della memoria di controllo al quale si deve accedere (e quindi sequenzializzazione delle microistruzioni) e l'esecuzione della microistruzione. L'unit\u00e0 di controllo opera quindi nel seguente modo: \nL'indirizzo successivo dipende dal contenuto del CBR e dei flag provenienti dall'ALU. A questo punto l'unit\u00e0 di controllo o prende l'istruzione successiva aumentando di uno il registro CAR, o salta ad un nuovo microprogramma copiando il contenuto di CBR in CAR attraverso una microistruzione di salto, o ancora saltare ad un altro microprogramma attraverso una vera e propria istruzione del linguaggio macchina in fase di IR.\nSchema di Wilkes.\nDal punto di vista prettamente fisico, \u00e8 possibile implementare una unit\u00e0 di controllo microprogrammata attraverso lo schema di \"Wilkes\", ovvero costruendo una griglia di conduttori a formare una enorme matrice, con dei diodi collegati agli incroci. Ad ogni colpo di clock viene attivata una riga della matrice, ottenendo dei segnali d'uscita alle colonne collegate con i diodi. La prima parte delle colonne riguarda le istruzioni da eseguire, la seconda parte l'istruzione successiva da eseguire. Ogni riga rappresenta quindi la microistruzione da eseguire e l'intera matrice \u00e8 la memoria delle microistruzioni. Ovviamente questo schema \u00e8 rigorosamente orizzontale, e richiede un gran numero di bit. \u00c8 possibile utilizzare schemi pi\u00f9 complessi per la generazione dell'indirizzo successivo che richiedono moduli di sequenzializzazione.\nSupponiamo che l'unit\u00e0 di controllo debba generare K segnali, sia esterni che interni. Con lo schema di Wilkes abbiamo 2k configurazioni possibili. Non tutte queste vengono utilizzate per vari motivi (due sorgenti non possono essere inviate alla stessa destinazione nello stesso ciclo, un registro non pu\u00f2 essere sorgente e destinazione nello stesso ciclo, in un ciclo l'ALU pu\u00f2 ricevere un unico segnale, in un ciclo il bus di controllo esterno pu\u00f2 ricevere un unico segnale), e si potrebbe quindi pensare di ridurre il numero di segnali di ingresso della matrice. Ma questo complicherebbe di parecchio la programmazione e la decodifica in uscita, per cui si usano pi\u00f9 bit di quelli strettamente necessari, ma alcune configurazioni non si codificano perch\u00e9 inutilizzate. Una tecnica di codifica delle istruzioni \u00e8 quella del dividerle in campi, ogni campo, che attiva i suoi segnali di controllo, con la sua codifica. I campi sono indipendenti, e quindi campi diversi possono dare il via ad azioni diverse simultaneamente mentre ogni campo pu\u00f2 dare il via a una sola azione per ciclo di clock.\nPipeline.\nIn presenza di pipeline all'interno del microprocessore, l'unit\u00e0 di controllo dovr\u00e0 essere in grado di rilevare hazard sui dati e sui controlli e modificare le istruzioni in corso di esecuzione. Tutti i controlli vengono salvati nei \"registri di pipeline\" e scalate via via in avanti finch\u00e9 non viene completata l'istruzione. L'introduzione della pipeline ha complicato notevolmente la struttura interna dell'unit\u00e0 di controllo, per prevenire i problemi legati agli hazard dei dati e dei controlli."}
{"id": "3296177", "revid": "1305772", "url": "https://it.wikipedia.org/wiki?curid=3296177", "title": "Cologne Grand Prix 1986 - Singolare", "text": "Il singolare del torneo di tennis Cologne Grand Prix 1986, facente parte della categoria Grand Prix, ha avuto come vincitore Jonas Svensson che ha battuto in finale Stefan Eriksson 6-7, 6-2, 6-2."}
{"id": "3296179", "revid": "281944", "url": "https://it.wikipedia.org/wiki?curid=3296179", "title": "Agenzia di stampa degli studenti iraniani", "text": ""}
{"id": "3296180", "revid": "599013", "url": "https://it.wikipedia.org/wiki?curid=3296180", "title": "\u00d8yvind Gjerde", "text": "Carriera.\nClub.\nGjerde inizi\u00f2 la carriera professionistica nel Lillestr\u00f8m, squadra per cui debutt\u00f2 nella Tippeligaen il 25 maggio 1997 nel pareggio per uno a uno contro il Troms\u00f8.\nNel 2001 fu ingaggiato dallo Aalesund, squadra militante nella 1. divisjon e per cui debutt\u00f2 il 22 aprile dello stesso anno: fu infatti titolare nel pareggio per tre a tre contro il Sandefjord. Il 24 giugno contribu\u00ec al successo per quattro a zero del suo club sullo \u00d8rn-Horten con una rete.\nDal 2004 si trasfer\u00ec al Molde: l'esordio fu datato 27 maggio, quando subentr\u00f2 a Martin H\u00f8yem nella vittoria per cinque a zero sul Volda nel secondo turno dell'edizione stagionale della Coppa di Norvegia. Il 6 novembre 2005 fu titolare nella finale della coppa nazionale vinta per quattro a due sul Lillestr\u00f8m.\nIl 24 agosto 2006 debutt\u00f2 nelle competizioni europee per club: sostitu\u00ec infatti Petter Rudi nel successo per due a uno in casa dello Skonto, nella Coppa UEFA 2006-2007. Il 22 aprile 2007, ossia nell'anno seguente alla retrocessione nell'Adeccoligaen del Molde, segn\u00f2 la prima rete della sua carriera per la squadra: fu lui infatti a determinare il successo per due a uno sul Sarpsborg.\nAl termine della Tippeligaen 2010, non rinnov\u00f2 il suo contratto con il Molde e disse che, molto probabilmente, si sarebbe ritirato.\nNazionale.\nGjerde gioc\u00f2 11 incontri, con una rete all'attivo, per le nazionali giovanili norvegesi."}
{"id": "3296182", "revid": "120030873", "url": "https://it.wikipedia.org/wiki?curid=3296182", "title": "Campionato europeo di pallanuoto 1987 (femminile)", "text": "La II\u00aa edizione del campionato europeo di pallanuoto femminile s\u00ec \u00e8 disputata dal 16 al 23 agosto a Strasburgo, in Francia. Per la prima volta la competizione \u00e8 stata inserita all'interno del programma dei campionati europei di nuoto.\nLe sette squadre partecipanti erano inserite in unico girone in cui si sono affrontate tutte l'una contro l'altra. L'Olanda ha bissato il titolo conquistato ad Oslo due anni prima, precedendo sul podio l'Ungheria e le padrone di casa della Francia."}
{"id": "3296184", "revid": "59948", "url": "https://it.wikipedia.org/wiki?curid=3296184", "title": "Unit\u00e0 di Controllo", "text": ""}
{"id": "3296185", "revid": "107831", "url": "https://it.wikipedia.org/wiki?curid=3296185", "title": "Australian Open 2010 - Doppio quadrato in carrozzina", "text": ""}
{"id": "3296188", "revid": "1442080", "url": "https://it.wikipedia.org/wiki?curid=3296188", "title": "Atlanta Open 1986 - Singolare", "text": "Il singolare del torneo di tennis Atlanta Open 1986, facente parte della categoria Grand Prix, ha avuto come vincitore Kevin Curren che ha battuto in finale Tim Wilkison 7-6, 7-6."}
{"id": "3296190", "revid": "729019", "url": "https://it.wikipedia.org/wiki?curid=3296190", "title": "Airco DH.12", "text": "L'Airco DH.12 Day Bomber fu un bombardiere biplano bimotore sviluppato dall'azienda britannica Airco alla fine degli anni dieci del XX secolo e rimasto allo stadio progettuale.\nProgettato per sostituire l'obsoleto bombardiere Airco DH.10, fu concepito per essere equipaggiato con una coppia di motori radiali ABC Dragonfly, ma dimostratosi non all'altezza del suo compito il suo sviluppo fu abbandonato.\nStoria del progetto.\nNei tardi anni dieci l'Aircraft Manufacturing Company commission\u00f2 all'Airco un nuovo bombardiere biplano diurno destinato a rilevare nei reparti operativi della Royal Air Force (RAF) il precedente modello DH.10. Tra le specifiche richieste vi era l'utilizzo del nuovo motore 9 cilindri radiale ABC Dragonfly, che dalle specifiche progettuali prometteva prestazioni eccellenti tanto da essere commissionato in gran numero dalle autorit\u00e0 militari britanniche.\nIl progetto venne affidato a Geoffrey de Havilland che svilupp\u00f2 due progetti paralleli, il DH.11 Oxford ed il DH.12 Day Bomber, che condividevano buona parte delle componenti realizzate completamente in legno, dalla fusoliera lunga e rifinita in grado di offrire un grande campo visivo agli artiglieri a bordo. La differenza pi\u00f9 palese tra i due modelli era la collocazione della postazione aperta del mitragliere medio-superiore, nel primo dietro il bordo di uscita dell'ala superiore, sul secondo spostato in avanti tra i longheroni della stessa. La variante introdotta nel DH.12 avrebbe fornito una migliore visibilit\u00e0 al puntatore a scapito per\u00f2 della protezione dagli attacchi posteriori e ventrali.\nIl prototipo del DH.11 venne portato in volo per la prima volta nel gennaio 1919 ma la motorizzazione s\u00ec rivel\u00f2 estremamente carente ed al di sotto delle specifiche promesse. Il velivolo risultava ingestibile per via delle basse prestazioni dei motori, soggetti a forte surriscaldamento e ad intense vibrazioni che si ripercuotevano sulla cellula. I due prototipi non vennero quindi avviati alla costruzione e l'intero programma di sviluppo venne annullato."}
{"id": "3296196", "revid": "107831", "url": "https://it.wikipedia.org/wiki?curid=3296196", "title": "US Open 2009 - Doppio quadrato in carrozzina", "text": ""}
{"id": "3296197", "revid": "107831", "url": "https://it.wikipedia.org/wiki?curid=3296197", "title": "Australian Open 2008 - Doppio quadrato in carrozzina", "text": ""}
{"id": "3296198", "revid": "107831", "url": "https://it.wikipedia.org/wiki?curid=3296198", "title": "Australian Open 2009 - Doppio quadrato in carrozzina", "text": ""}
{"id": "3296199", "revid": "107831", "url": "https://it.wikipedia.org/wiki?curid=3296199", "title": "US Open 2010 - Doppio quadrato in carrozzina", "text": ""}
{"id": "3296201", "revid": "107831", "url": "https://it.wikipedia.org/wiki?curid=3296201", "title": "US Open 2007 - Doppio quadrato in carrozzina", "text": ""}
{"id": "3296207", "revid": "1873", "url": "https://it.wikipedia.org/wiki?curid=3296207", "title": "Combattimento con le uova", "text": "Il combattimento con le uova o battaglia delle uova (conosciuto anche come scoccetto o scocc\u00ecno, o altre varianti dialettali) \u00e8 un gioco tradizionale del giorno di Pasqua.\nLa regola \u00e8 semplice: ognuno dei due giocatori tiene in mano un uovo sodo, con cui cerca di rompere quello dell'avversario. Il partecipante a cui si rompe l'uovo perde.\nStoria.\nL'uovo \u00e8 il simbolo della rinascita della terra nella cultura pagana delle celebrazioni primaverili e fu adottato dai primi cristiani come simbolo della rinascita dell'uomo nel giorno di Pasqua.\nGi\u00e0 durante il medioevo, il combattimento con le uova era diffuso in Europa: viene ad esempio documentato a Zagabria (Croazia) nel XIV secolo e in Polonia all'inizio del XV secolo.\nNel Nord America, la battaglia delle uova fu descritta nel 1781 da Thomas Anbury, prigioniero di guerra inglese durante la guerra d'indipendenza americana, a Frederick (Maryland): secondo la tradizione locale a quel tempo le uova venivano tinte con legno di campeggio che, oltre a dare un color cremisi, conferiva pi\u00f9 resistenza.\nNel 1933 e 1949 il giornale \"Evening Sun\" di Baltimora (Maryland) dedic\u00f2 un editoriale dedicato alla tradizione e alle sue regole.\nCompetizione.\nIn molti luoghi della Louisiana il combattimento con le uova (chiamato \"egg-knocking\" o \"egg pacqueing\") \u00e8 diventato col tempo un appuntamento importante. La citt\u00e0 di Marksville rivendica di essere stata la prima a rendere ufficiale tale evento nel 1956. Nel passato alcune persone, evidentemente desiderose di vincere anche in maniera non proprio onesta, usarono le uova di faraona, molto simili ma dal guscio pi\u00f9 duro. Da allora si decise di far gareggiare le uova di faraona in una categoria separata. La preparazione della sfida si \u00e8 trasformata negli anni in una procedura elaborata e \"scientifica\": vengono scelte le uova pi\u00f9 dure in base alla razza e al periodo di deposizione. Le galline stesse vengono nutrite con cibi ricchi di calcio e sono sottoposte a esercizi. Le uova vengono poi in genere lessate in posizione capovolta, cos\u00ec che l'aria presente nell'uovo rimanga nella parte inferiore, non in quella superiore dove avviene lo scontro con le altre uova. Esiste inoltre una regola secondo la quale il vincitore deve rompere l'uovo e mangiarlo per provare di non aver imbrogliato.\nNelle diverse culture.\nIn Assam (uno Stato dell'India nel quale gli indigeni della parte pi\u00f9 orientale parla una lingua indo-europea, al pari dei parlanti hindi che costituiscono la maggioranza del Paese e dei parlanti bengalese) il gioco \u00e8 chiamato \"Koni-juj\" (\"Koni\" = uovo; \"Juj\" = combattimento). Si tiene ogni anno durante il Bhogali Bihu, che cade tra gennaio e febbraio.\nNei Paesi Bassi il gioco si chiama \"eiertikken\". I bambini si allineano con cesti pieni di uova colorate e provano a rompere quelle nei cesti degli avversari. L'unica regola \u00e8 che devono rompere un uovo dello stesso colore.\nIn Romania, i visitatori lanciano uova rosse contro un altro tenuto sulla testa dal capofamiglia e scambiano auguri come \"Cristo \u00e8 risorto!\" e \"Lui \u00e8 risorto ancora!\". Si dice che le persone a cui non si rompe l'uovo avranno una lunga vita.\nI cristiani in Bulgaria hanno un'usanza simile e credono che il vincitore del gioco sia colui che sar\u00e0 il pi\u00f9 sano durante l'anno fino alla Pasqua seguente. Il primo uovo rosso dipinto deve essere tenuto fino all'anno successivo come portafortuna e portatore di salute.\nI cattolici dell'Europa centrale appartenenti a diverse nazioni chiamano questa tradizione \"epper\". Il termine sembra derivare o riferirsi alla parola tedesca \"Opfer\", che significa \"sacrificio\" o, letteralmente, \"offerta\".\nAnche i Ruteni hanno questa tradizione, che include sia il gioco del rotolare le uova sia il combattimento con le uova. \u00c8 usata per indicare questa pratica sia la parola \"epper\" sia il termine '\u010dokatisja' (simile allo slovacco '\u0165uka\u0165', che significa colpire).\nIn Grecia questa tradizione \u00e8 chiamata \"tsougrisma\" (\u03c4\u03c3\u03bf\u03cd\u03b3\u03ba\u03c1\u03b9\u03c3\u03bc\u03b1), che significa \"tintinnare insieme\" o \"scontrarsi\".\nIn Albania la tradizione si chiama \"pik-voesh\" (\"voe\", \"v\u00eb:\" in dialetto gheg, \"v\u00e9\", \"vez\u00eb\" in dialetto tosk) che significa cozzare le uova, normalmente sode. A turno i giocatori impugnano il proprio uovo bollito e lo cozzano contro quello dell\u2019avversario, prima \u201cme maje\u201d (con la punta) e poi \u201cme b\u00ebth\u201d (con il culo, la parte pi\u00f9 tondeggiante). Perde l\u2019uovo che viene scalfito ad entrambe le estremit\u00e0. Chi vince si porta a casa le uova rotte. L\u2019uovo deve essere colorato: rosso, giallo e verde (come facevano le nonne, con i metodi naturali: usando bucce di cipolle, fondi di caff\u00e8 e i germogli della primavera) ma anche bianco. \nIn Italia.\nA Cupra Marittima, il Luned\u00ec dell'Angelo, che coincide con la festa del patrono San Basso ha luogo il tradizionale torneo cosiddetto della \"'ngiucchetta\" in cui due contendenti gareggiano con piccoli colpi fra le rispettive uova finch\u00e9 un guscio non inizia a rompersi decretando la sconfitta del proprietario.\nIn Friuli-Venezia Giulia, ed in particolare nella provincia di Udine, questo gioco viene chiamato \"tr\u00f9c\"; in maniera simile, in Sicilia viene chiamato \"truzzu\".\nDiverse le manifestazioni in Emilia-Romagna. Nei giorni di Pasqua e di Pasquetta in provincia di Piacenza, a Fiorenzuola d'Arda e a Lugagnano Val d'Arda, si gioca a \"Ponta l'\u00f6v\" (\"Spingi l'uovo\"), o \"Ponta e c\u00fcl\" (\"Punta e fondo\"), con veri e propri tornei nelle piazze dei due centri, secondo le regole sopra descritte. Oltre ai tornei si gioca tra i cittadini nella piazza, girovagando con il proprio sacchetto di uova e \"chiamando\" ad alta voce chi ha un uovo simile al proprio per poter competere (intero, con solo la punta integra o solo il retro integro). Nella provincia di Reggio Emilia il gioco \u00e8 conosciuto come \"scoccino\". Nell'appenino modenese, la tradizione \u00e8 conosciuta come \"coccetto\" oppure \"cocc\u00ecn coccetto\": nella piazza di Fanano si svolge una battaglia che coinvolge centinaia di partecipanti ogni anno. Altri combattimenti si svolgono a Fiumalbo, Lama Mocogno, Montecreto, Pievepelago, Riolunato e Sestola.\nStessa competizione da tempo immemorabile anche nella piazza principale al centro di Badalucco (Imperia), dove nel medesimo periodo pasquale \u00e8 tradizionale lo \"\"scot\u00e9zu\" vince chi conserva l'uovo intatto.\nUn gioco analogo si svolge ogni Pasqua a Pietralunga, in Umbria, dove la competizione prende il nome di \"tocciata\". La competizione riunisce della piazza principale del paese 10 concorrenti per tornata, in pi\u00f9 tornate, e consiste nel rompere il guscio dell'uovo sodo dell'avversario senza danneggiare il proprio uovo.\nA Nereto (Teramo) il luned\u00ec di Pasqua si usa fare una gita fuori porta (detta anche scampagnata) a piedi presso la vicina chiesa di Santa Maria a Vico in Sant'Omero, per la tradizionale competizione di \"scoccia ova\"\", scontro di uova sode: vince l'uovo pi\u00f9 resistente, ma senza trucchi, altrimenti sono botte.\nAltre denominazioni nelle lingue regionali italiane sono:"}
{"id": "3296210", "revid": "107831", "url": "https://it.wikipedia.org/wiki?curid=3296210", "title": "Australian Open 2010 - Singolare quadrato in carrozzina", "text": ""}
{"id": "3296211", "revid": "107831", "url": "https://it.wikipedia.org/wiki?curid=3296211", "title": "Australian Open 2008 - Singolare quadrato in carrozzina", "text": ""}
{"id": "3296212", "revid": "107831", "url": "https://it.wikipedia.org/wiki?curid=3296212", "title": "US Open 2009 - Singolare quadrato in carrozzina", "text": ""}
{"id": "3296214", "revid": "107831", "url": "https://it.wikipedia.org/wiki?curid=3296214", "title": "US Open 2010 - Singolare quadrato in carrozzina", "text": ""}
{"id": "3296215", "revid": "107831", "url": "https://it.wikipedia.org/wiki?curid=3296215", "title": "US Open 2007 - Singolare quadrato in carrozzina", "text": ""}
{"id": "3296216", "revid": "107831", "url": "https://it.wikipedia.org/wiki?curid=3296216", "title": "Australian Open 2009 - Singolare quadrato in carrozzina", "text": ""}
{"id": "3296217", "revid": "767487", "url": "https://it.wikipedia.org/wiki?curid=3296217", "title": "Mario Musiello", "text": "Era il fratello di Giuliano Musiello ex calciatore di Juventus e Roma. \u00c8 stato allenato anche da Massimo Giacomini, ex tecnico del Milan. Ha avuto due figli, Enrico e Simona.\nCarriera.\nInizia nel Torviscosa. Gioca in Serie C con il , che nel 1966 lo cede in prestito all'Entella. Rientra nel Como e conquista una promozione in Serie B; resta ancora un anno nella squadra lariana poi, sempre in Serie B, passa al , con cui ottiene anche una promozione in Serie A. Milita successivamente per , , Padova, , e .\nDa allenatore guida alcune formazioni dilettantistiche del Friuli-Venezia Giulia."}
{"id": "3296219", "revid": "38120", "url": "https://it.wikipedia.org/wiki?curid=3296219", "title": "Team up", "text": ""}
{"id": "3296223", "revid": "112969283", "url": "https://it.wikipedia.org/wiki?curid=3296223", "title": "Ferrovie della Provenza", "text": "Le ferrovie della Provenza, in francese Chemins de fer de Provence (CP), sono state una vasta rete francese di ferrovie secondarie a scartamento metrico, gestite dal 1925 dalla societ\u00e0 omonima, subentrata alla \"Compagnie des chemins de fer du Sud de la France (SF)\". La rete comprendeva linee dei dipartimenti delle Alpes-Maritimes, del Var e delle \"Basses-Alpes\" (oggi Alpes-de-Haute-Provence). La rete \u00e8 dismessa ad eccezione della Nizza-Digne che tuttora mantiene il marchio delle \"Chemins de fer de Provence\".\nStoria.\nIl 24 marzo del 1860 la Contea di Nizza, che faceva parte del Regno di Sardegna, venne ceduta alla Francia: il Trattato di Torino ne formalizz\u00f2 la cessione. In seguito all'annessione la Compagnie des Chemins de fer de Paris-Lyon -M\u00e9diterran\u00e9e (PLM) prolung\u00f2 la sua linea principale Parigi-Marsiglia fino a Nizza. Rimaneva tuttavia sprovvista di comunicazioni tutta la regione interna e la direttrice di Grenoble e la Savoia. Il malcontento delle popolazioni isolate port\u00f2 nel 1872 a prevedere la necessit\u00e0 di ulteriori collegamenti ferroviari.\nNel 1879 il piano Freycinet previde la costruzione di un certo numero di linee di interesse locale, ed in particolare nella zona sudorientale:\nNel 1881 al progetto si aggiunse una relazione da Nizza a Grasse via Vence e il collegamento tra Puget-Th\u00e9niers e Digne al posto della prevista Digne-Draguignan.\nNel 1884 la PLM, che aveva iniziati i lavori dalle parti di Digne, rinunci\u00f2 a proseguirli; pertanto venne creata la \"Compagnie des chemins de fer du Sud de la France\", ma i progetti vennero rivisti. Venne abbandonato il previsto scartamento normale in favore di quello metrico, pi\u00f9 economico come costruzione e pi\u00f9 adatto al territorio difficile che richiedeva curve strette o in alternativa costose opere d'arte.\nLa rete, che prese il nome di \"R\u00e9seau Sud-France\" (acronimo \"SF\"), era composta di 3 linee principali:\nA questa rete di oltre 450\u00a0km si aggiungevano le antenne di collegamento alle varie localit\u00e0 poste lungo gli affluenti del Var, come i Tramways des Alpes-Maritimes (\"TAM\").\nLa costruzione della linea Nizza-Digne inizi\u00f2 nel 1890 e venne terminata nel 1911.\nNel 1925, in seguito a difficolt\u00e0 finanziarie, venne siglata una nuova convenzione tra lo Stato e la compagnia che si trasform\u00f2 in \"Compagnie des Chemins de fer de la Provence\" (\"CP\"). Le difficolt\u00e0 finanziarie tuttavia non si risolsero e dal luglio 1933 la compagnia rinunzi\u00f2 alla gestione delle linee del Nord e di Meyrargues, che vennero rilevate dallo Stato e poste sotto la gestione ministeriale del dipartimento \"Ponts et Chauss\u00e9es\". La rete si era ridotta alla sola linea litoranea.\nVerso la fine degli anni trenta le 3 linee ripresero vigore in seguito alla sostituzione della trazione a vapore con quella termica mediante automotrici. Lo scoppio della seconda guerra mondiale e la lotta di liberazione portarono tuttavia seri danneggiamenti alle infrastrutture e al materiale rotabile, particolarmente nell'area delle Alpi Marittime. La ripresa dal 1945 fu difficile. La linea Central-Var fu limitata a Tanneron e servita solo da automotrici.\nLa linea del litorale rimase interrotta nel 1948 e la Nizza-Meyrargues chiuse nel 1950.\nNel 1952 lo Stato rilasci\u00f2 un'autorizzazione alla gestione provvisoria della Nizza-Digne da parte della compagnia ma nel 1959 minacci\u00f2 la chiusura se non fossero state attuate misure di contenimento dei costi di esercizio. Tra 1967 e 1968 la regione, i due dipartimenti, le municipalit\u00e0 di Digne e Nizza si associarono in \"Syndicat mixte M\u00e9diterran\u00e9e-Alpes\" (\"SYMA\") per ottenere la gestione della linea. Nel 1972 il \"SYMA\" ottenne la concessione per 99 anni e venne assicurato anche un servizio navetta tra Nizza e Colomars. Nel 1975 il SYMA apr\u00ec a Nizza-Lingosti\u00e8re delle officine per sostituire quelle divenute inaccessibili di Draguignan. Nel 1980 venne creato il \"Groupement d'\u00e9tudes pour le Chemin de fer de Provence\" (GECP) per la gestione di treni turistici a vapore.\nNel 1981 fu creata la relazione \"Alpazur\" tra Ginevra e Nizza con trasbordo a Digne iniziando la collaborazione tra le CP e SNCF.\nL'approssimarsi degli anni novanta rec\u00f2 nuove minacce di chiusura delle ferrovie dell'area: il municipio di Nizza chiese la chiusura della linea fino a Colomars (90% del percorso) mentre nel 1989 la SNCF chiuse la linea Saint-Auban - Digne, ponendo fine alla relazione Nizza-Grenoble.\nNel 1994 la linea venne interrotta per 18 mesi a causa di una piena eccezionale del Var.\nL'antica rete delle \"Chemins de fer de Provence\", ormai ridotta ad un'unica tratta, \u00e8 rimasta in gestione ad una filiale di \"Veolia transport\" denominata \"Compagnie ferroviaire du Sud-France\" (CFSF) fino al 2013.\nL'anno successivo le \u00e8 subentrata la \"R\u00e9gie R\u00e9gionale des Transports de Provence-Alpes-C\u00f4te-d'Azur\" (RRT-PACA)."}
{"id": "3296232", "revid": "599013", "url": "https://it.wikipedia.org/wiki?curid=3296232", "title": "Mattias Mostr\u00f6m", "text": "Carriera.\nClub.\nMostr\u00f6m ha iniziato a giocare a calcio nelle giovanili dello AIK, prima di trasferirsi nel 2001 al Caf\u00e9 Opera. Vi \u00e8 rimasto fino alla fine del 2003 e l'anno seguente \u00e8 tornato all'AIK, stavolta per giocare nella prima squadra.\nHa debuttato in Allsvenskan in data 4 aprile 2004, quando \u00e8 subentrato a G\u00f6ran Marklund nel successo per 1-0 sul GIF Sundsvall. Il 5 luglio dello stesso anno ha realizzato la prima rete in campionato per il suo club, contribuendo cos\u00ec al successo per 3-1 sull'IFK G\u00f6teborg. Alla fine di quella stessa stagione, l'AIK \u00e8 retrocesso in Superettan, ma ha riconquistato la promozione gi\u00e0 nel campionato 2005.\nDopo la fine dell'Allsvenskan 2006, ha lasciato la natia Svezia e si \u00e8 trasferito nella confinante Norvegia per giocare nel Molde, squadra appena retrocessa in 1. divisjon, secondo livello del campionato locale. Ha esordito per il nuovo club il 9 aprile 2007, giocando da titolare nel match vinto per 2-3 sul campo del Sogndal. Il 17 giugno ha segnato la prima rete in campionato per il Molde, contribuendo al successo della sua squadra in casa dell'Haugesund col punteggio di 2-4. Il Molde \u00e8 arrivato al primo posto finale in classifica ed ha conquistato cos\u00ec la promozione nell'Eliteserien.\nIl 30 marzo 2008 ha giocato cos\u00ec il primo incontro nella massima divisione norvegese, che \u00e8 terminato con un pareggio per 0-0 contro lo Stab\u00e6k. Il 31 agosto dello stesso anno \u00e8 arrivato anche il primo gol nell'Eliteserien, nel pareggio per 3-3 in casa del Viking. L'8 novembre 2009 \u00e8 stato titolare nella finale del Norgesmesterskapet giocata contro l'Aalesund, ma il Molde \u00e8 stato sconfitto ai calci di rigore.\nIl 26 luglio 2011 ha firmato un contratto con il Kalmar, che sarebbe stato valido dal 1\u00ba gennaio successivo. Il 25 agosto quest'accordo \u00e8 stato per\u00f2 rescisso, poich\u00e9 il calciatore si \u00e8 pentito della scelta ed ha preferito rimanere in forza al Molde. Ha vinto poi il campionato 2011 con la sua squadra. Il Molde ha centrato il titolo anche l'anno seguente. Il 4 luglio 2014 ha rinnovato il contratto che lo legava al Molde fino al 31 dicembre 2016.\nIl 4 ottobre successivo ha vinto il campionato 2014 con il suo Molde, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 9 settembre 2016 ha prolungato il contratto col Molde fino al 31 dicembre 2018. Si \u00e8 ritirato dal calcio professionistico al termine della stagione 2020. A giugno 2021 \u00e8 stato reso noto il suo ritorno in campo, a livello dilettantistico: avrebbe infatti giocato per il Tr\u00e6ff.\nNazionale.\nMostr\u00f6m ha rappresentato la Svezia a livello Under-17, Under-19 e Under-21. Ha esordito il 18 agosto 2004, subentrando a Samuel Holm\u00e9n nel pareggio per 1-1 contro la .\nStatistiche.\nPresenze e reti nei club.\n\"Statistiche aggiornate all'8 settembre 2021.\""}
{"id": "3296243", "revid": "1564499", "url": "https://it.wikipedia.org/wiki?curid=3296243", "title": "Borgo Tressanti", "text": "Borgo Tressanti \u00e8 una frazione rurale di 46 abitanti appartenente alla citt\u00e0 di Cerignola (FG); si trova a circa 18\u00a0km a nord-est da quest'ultima, lungo la strada provinciale 75 Foggia-Trinitapoli. Borgo Tressanti dista circa 20\u00a0km dal capoluogo Foggia, mentre i centri pi\u00f9 vicini sono quelli di Orta Nova e Zapponeta.\nL'economia della borgata \u00e8 basata sulla produzione di prodotti agricoli, soprattutto carciofi, ma ultimamente sono in ascesa pesche e albicocche come nel resto della Capitanata.\nStoria.\nIl nome della frazione deriverebbe dal toponimo di uno dei primi insediamenti rurali presenti nel nord della Puglia al tempo dei 'Catapani', in epoca bizantina.\n\u00c8 presumibile pensare che la zona possa essere stata in passato non interamente paludosa, in quanto sorgeva nei pressi dell'antica strada Foggia-Salapia (corrispondente all'odierna Trinitapoli), percorsa da Annibale in alternativa al sentiero presidiato dalla citt\u00e0 romana di Herdonia (Ordona) nelle sue scorribande durante la seconda guerra punica (219-201 a.C.).\nNel XIII secolo Federico II di Svevia, durante la fase di rafforzamento del territorio, procedette alla creazione o al restauro di una cospicua rete castellare che interess\u00f2 l'intero \"Tavoliere\", dal Gargano all'Appennino; tra i castelli esistenti in et\u00e0 fridericiana va annoverato quello di Tressanti.\nSempre in epoca sveva, Tressanti cont\u00f2 una delle masserie regie fortificate di Federico II; questi, infatti, elesse il Tavoliere a sua dimora per eccellenza anche per la presenza numerosa di boschi e paludi ideali per la pratica della caccia con il falchetto.\nAnticamente una bretella collegava Tressanti all'arteria principale rappresentata dal tratturo Foggia-Ofanto per Cerignola, tracciato, quest'ultimo, di importanza rilevante durante la transumanza. Tressanti stessa, in epoca borbonica sede di una importante masseria di pecore merinos, si trovava sul tratturello Foggia-Tressanti-Barletta, asse commerciale importante in quanto collegava la fiera del capoluogo del Tavoliere con il principale porto commerciale per il traffico della lana, quello di Barletta.\nLa borgata ha ospitato, inoltre, alcune delle tenute di Ferdinando II.\nLa storia moderna di Borgo Tressanti comincia con la bonifica in Capitanata negli anni del fascismo, che prevedeva la creazione di un centro urbano dotato di servizi civici, di una chiesa, intitolata a San Giuseppe, e di una scuola con annessa palestra; questa pianta \u00e8 riscontrabile ancora oggi analizzando la disposizione della piazza principale.\nDurante la seconda guerra mondiale, un cunicolo con accesso da Palazzo Bruni, nel borgo medievale di Cerignola, conduceva dalla torre dell'orologio fino a Tressanti.\nL'inceneritore di rifiuti.\nA pochi chilometri da Borgo Tressanti in localit\u00e0 \"Paglia\", in agro di Manfredonia, \u00e8 in costruzione dal 2003 un inceneritore di rifiuti insieme ad un impianto per la produzione di CDR (le cosiddette 'ecoballe'), inaugurato nel 2007 ma non ancora operativo. Le suddette costruzioni andranno a costituire un distretto per il ciclo integrato dei rifiuti.\nIl completamento dei lavori sta subendo alcuni ritardi per via delle rimostranze degli agricoltori di Borgo Tressanti e del comitato spontaneo dei cittadini di Cerignola; infatti, sebbene il sito sia localizzato all'interno del territorio comunale sipontino, questo risulta essere molto pi\u00f9 vicino alla frazione di Tressanti (da cui dista 5\u00a0km), anzich\u00e9 a Manfredonia (da cui dista 30\u00a0km).\nL'inceneritore \u00e8 stato attivato nel 2013 dal gruppo Marcegaglia."}
{"id": "3296248", "revid": "547992", "url": "https://it.wikipedia.org/wiki?curid=3296248", "title": "Roberto Putelli", "text": "Carriera.\nGiocatore.\nDopo il debutto in Serie C2 con il Pergocrema (17 reti in tre stagioni), nel 1990 viene acquistato dal , con cui fa il suo esordio in Serie B disputando due campionati con 54 presenze complessive. Nel 1992 passa in prestito al Messina, con cui realizza 7 reti nel campionato di Serie C1 1992-1993 concluso con l'esclusione dei peloritani per inadempienze finanziarie.\nNella stagione successiva, poco dopo l'inizio del campionato, si trasferisce al Fiorenzuola, neopromosso in Serie C1: realizza 5 reti in 12 partite, ma viene frenato da un grave infortunio, che condiziona pesantemente la stagione sua e della squadra. A fine campionato rientra al Padova, nel frattempo promosso in Serie A, e con i biancoscudati esordisce nella massima serie, il 2 ottobre 1994 sul campo del , partita nella quale rimedia anche un'espulsione. Quella presenze rimane l'unica in Serie A, poich\u00e9 nel mercato autunnale passa al , in Serie C1. Vi rimane per due stagioni, andando in doppia cifra in entrambe (10 reti nel campionato 1994-1995, 16 in quello successivo), e nel 1996 passa alla SPAL.\nLa stagione di Ferrara \u00e8 negativa a livello di squadra (che retrocede in Serie C2), ma Putelli si laurea capocannoniere del campionato con 16 reti realizzate. Si trasferisce quindi al , dove rimane per tre stagioni nelle quali perde progressivamente il posto da titolare. Nel 2000 viene ceduto al , dove rimane per poco pi\u00f9 di una stagione ritrovando il posto in squadra e realizzando complessivamente 10 reti. Conclude la carriera professionistica tornando al Nord, con le maglie di Pro Sesto e Palazzolo, entrambe in Serie C2.\nA met\u00e0 della stagione 2004-2005 scende in Serie D, con la maglia del , e successivamente milita in altre formazioni dilettantistiche lombarde: Oggiono (ancora Serie D), Cinisellese, Valle Salimbene, Vimercatese e San Genesio, con cui vince il campionato di Prima Categoria; dopo aver annunciato il ritiro nell'estate 2012, torna sui suoi passi disputando un'ulteriore stagione nella formazione pavese, prima della definitiva interruzione dell'attivit\u00e0 nel 2013.\nAllenatore.\nDal 2013 allena nelle giovanili del Cologno Monzese."}
{"id": "3296250", "revid": "767487", "url": "https://it.wikipedia.org/wiki?curid=3296250", "title": "The Wanted (album)", "text": "The Wanted \u00e8 l'album di debutto della boy band The Wanted, pubblicato il 25 ottobre 2010 dalla Geffen Records. L'album ha debuttato alla quarta posizione nel Regno Unito ed all'undicesima in Irlanda."}
{"id": "3296252", "revid": "1305772", "url": "https://it.wikipedia.org/wiki?curid=3296252", "title": "Comunit\u00e0 montana Versante dello Stretto", "text": "La Comunit\u00e0 montana Versante dello Stretto era una comunit\u00e0 montana calabrese, situata nella provincia di Reggio Calabria. Con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nLa sede della Comunit\u00e0 si trovava nella cittadina di Cardeto.\nCon la legge sulla riforma delle Comunit\u00e0 montane, l'ente era passato da 11 comuni a 9.\nGeografia fisica.\nAl momento della soppressione della Comunit\u00e0 Montana, questa comprendeva 9 comuni che gravitano sulla parte ionica dell'Aspromonte, affacciata sullo Stretto di Messina.\nLa superficie della Comunit\u00e0 Montana era pari a 253,68\u00a0km\u00b2 mentre la sua popolazione era di circa 25.000 abitanti."}
{"id": "3296257", "revid": "1305772", "url": "https://it.wikipedia.org/wiki?curid=3296257", "title": "Morgenthau", "text": ""}
{"id": "3296268", "revid": "599013", "url": "https://it.wikipedia.org/wiki?curid=3296268", "title": "Hypo Group Tennis International 1986 - Singolare", "text": "Il singolare del torneo di tennis Hypo Group Tennis International 1986, facente parte della categoria Grand Prix, ha avuto come vincitore Kent Carlsson che ha battuto in finale Horacio de la Pe\u00f1a 7-5, 6-7, 7-5."}
{"id": "3296269", "revid": "767487", "url": "https://it.wikipedia.org/wiki?curid=3296269", "title": "All Time Low (The Wanted)", "text": "All Time Low \u00e8 un brano musicale pop della boy band britannica The Wanted, scritto da Steve Mac, Wayne Hector ed Ed Drewett. Il brano \u00e8 stato pubblicato come primo singolo estratto dall'album \"The Wanted\" il 25 luglio 2010 in versione digitale ed il 26 luglio 2010 su CD dalla Geffen Records. Il singolo ha raggiunto la vetta della classifica britannica e la diciannovesima posizione della classifica irlandese."}
{"id": "3296278", "revid": "297059", "url": "https://it.wikipedia.org/wiki?curid=3296278", "title": "Trio di Detroit", "text": "Il Trio di Detroit \u00e8 un dipinto a olio su tela (84\u00d769\u00a0cm) attribuito a Giorgione, Tiziano e Sebastiano del Piombo, databile al 1500 circa e conservato nell'Institute of Arts di Detroit.\nStoria e descrizione.\nL'attribuzione, peraltro piuttosto incerta, si basa su un'iscrizione sul retro della tavola (\"Fra Sebastiano del Piombo, Giorzon, Tizian\"), che farebbe pensare a una triplice paternit\u00e0 dell'opera, forse avviata dal maestro Giorgione e poi completata dai suoi due allievi pi\u00f9 portati dopo la sua morte nel 1510. Alcuni per\u00f2 ritengono l'opera un falso in stile, cinquecentesco se non pi\u00f9 tardo. Si sono fatti i nomi anche di Giovanni Cariani o Palma il Vecchio.\nSu uno sfondo scuro si vedono tre personaggi a mezza figura, due donne e un uomo al centro. Essi sono disposti in varie pose (di profilo e di tre quarti con diverse angolazioni) e mostrano una certa differenza di segno che farebbe pensare a Giorgione per la figura maschile, dai contorni smorzati e dai soffusi passaggi cromatici, Tiziano per la donna di sinistra, dal chiaroscuro e dalla volumetria pi\u00f9 intensi e decisi, e fra' Sebastiano per quella di destra, definita con una cura pi\u00f9 tradizionale.\nSingolare la mano che la donna di sinistra appoggia sul petto di quella di destra, come a fermarla o a confortarla. Il significato di queste \"figure grandi\" resta per\u00f2 misterioso. Alcuni le hanno lette come \"Amor, Concordia e Honor\" o \"Amor, Charitas e Humanitas\" sulla base delle lettere ACH ricamate sul berretto della figura maschile; altri hanno pensato un \"Giasone tra Medea e Creusa\".\nNe esistono varie copie, tra cui una molto fedele seicentesca, nelle gallerie dell'Accademia a Venezia."}
{"id": "3296279", "revid": "767487", "url": "https://it.wikipedia.org/wiki?curid=3296279", "title": "Seven Swords", "text": "Seven Swords (\"Qi jian\") \u00e8 un film del 2005 diretto da Tsui Hark.\nPellicola \"wuxia\" prodotta da Cina ed Hong Kong, interpretato da Donnie Yen, Leon Lai, Charlie Yeung, Sun Honglei, Lu Yi e Kim So-yeon. La storia \u00e8 liberamente tratta dal romanzo \"Qijian Xia Tianshan\" di Liang Yusheng. Tuttavia, fatta eccezione per i nomi di alcuni personaggi, il film \u00e8 completamente diverso dal romanzo.\nIl film ha aperto la 62\u00aa Mostra internazionale d'arte cinematografica di Venezia.\nTrama.\nNella met\u00e0 del XVII secolo, i Manci\u00f9 assumono la sovranit\u00e0 della Cina e fondano la dinastia Qing. Mentre sentimenti nazionalistici contrari al nuovo regime nascono all'interno della Jianghu (la comunit\u00e0 degli adepti alle arti marziali), il governo Qing promulga un editto che ne vieta la pratica. Il signore della guerra Vento di Fuoco vede la nuova legge come un'opportunit\u00e0 per fare fortuna e si offre di aiutare il governo a disarmare gli abitanti dei villaggi, sterminandoli. Avido, violento, crudele e immorale, passa come un vento di fuoco che devasta il nord-ovest della Cina con il suo esercito, uccidendo migliaia di combattenti e civili innocenti.\nFu Qingzhu, un boia in pensione che ha servito il governo nella precedente dinastia Ming, sente il bisogno di fermare la brutalit\u00e0 di Vento di Fuoco, e tenta di salvare il villaggio. Porta con s\u00e9 due giovani, Han Zhibang e Wu Yuanying, al Monte Paradiso dove chiede aiuto al Maestro \"Ombra della mano\", uno spadaccino solitario che ha forgiato le sette spade. Il Maestro permette ai suoi quattro studenti (Chu Zhaonan, Yang Yuncong, Xin Longzi e Mulang) di accompagnare il trio unendosi in difesa del villaggio. Egli d\u00e0 anche a ciascuno di loro una spada speciale che ha forgiato. Le Sette Spade ritornano al villaggio appena in tempo per sconfiggere e allontanare i soldati di Vento di Fuoco. Per guadagnare tempo per preparare l'evacuazione, attaccano il campo di Vento di Fuoco, distruggendone le stalle e purgando i cavalli. Durante il raid, Chu Zhaonan incontra Perla Verde, una donna coreana schiava di Vento di Fuoco, la rapisce e la porta con s\u00e9 nella fuga.\nDecidono comunque di evacuare il villaggio e si ritirano con donne e bambini sulle montagne. Durante il viaggio per\u00f2 si rendono conto che qualcuno lascia tracce per gli inseguitori, capiscono che tra loro c'\u00e8 un traditore che avvelena l'acqua e il cibo. La prima a essere indiziata \u00e8 Perla Verde, coreana che non parla cinese e ha una relazione sentimentale con Chu Zhaonan. Questi, a sua volta, comprende e parla il coreano, e quindi anche lui viene guardato con sospetto. Perla Verde conduce involontariamente Chu in una trappola da cui riesce a fuggire gravemente ferita. Nel tentativo di salvare Perla Verde da una rete lanciata da Vento di Fuoco, Chu lancia la spada per liberarla. Perde la spada che viene immediatamente catturata da Vento di Fuoco. Chu viene legato a cinque cavalli che stanno per squartarlo. Perla Verde raggiunge il villaggio e informa i cavalieri che Chu e la sua spada sono caduti nelle mani di Vento di Fuoco. Muore.\nQuesti si mettono in viaggio per raggiungere il campo di Vento di Fuoco e tentare di liberare Chu. Durante la loro assenza la spia Qiu Dongluo d\u00e0 fuoco all'ingresso della grotta in cui si trovano i fuggitivi, per segnalare alle truppe imperiali il momento dell'attacco. Viene per\u00f2 scoperto dalla figlia del capovillaggio, Liu Yufang, che lo uccide. Nel frattempo, le Sette Spade riunite, riescono a sconfiggere le milizie di Vento di Fuoco e lo uccidono. Quando tornano alle grotte scoprono che tutti gli abitanti del villaggio, tranne un gruppo di bambini e la figlia del capo, sono stati uccisi dal traditore. Le Sette Spade si rendono conto che l'unico modo per salvare la Jianghu, la fratellanza delle arti marziali, \u00e8 convincere l'imperatore a ritirare il divieto di praticarle. Decidono di partire per Pechino."}
{"id": "3296281", "revid": "1305772", "url": "https://it.wikipedia.org/wiki?curid=3296281", "title": "ATP Nizza 1986 - Singolare", "text": "Il singolare del torneo di tennis ATP Nizza 1986, facente parte della categoria Grand Prix, ha avuto come vincitore Emilio S\u00e1nchez che ha battuto in finale Paul McNamee 6-1, 6-3."}
{"id": "3296286", "revid": "1543377", "url": "https://it.wikipedia.org/wiki?curid=3296286", "title": "Heart Vacancy", "text": "Heart Vacancy \u00e8 un brano musicale pop della boy band britannica The Wanted, scritto da Mich Hansen, Jonas Jeberg, Lucas Secon e Wayne Hector. Il brano \u00e8 stato pubblicato come secondo singolo estratto dall'album \"The Wanted\" il 17 ottobre 2010 dalla Geffen Records."}
{"id": "3296294", "revid": "599013", "url": "https://it.wikipedia.org/wiki?curid=3296294", "title": "Madrid Tennis Grand Prix 1986 - Singolare", "text": "Il singolare del torneo di tennis Madrid Tennis Grand Prix 1986, facente parte della categoria Grand Prix, ha avuto come vincitore Joakim Nystr\u00f6m che ha battuto in finale Kent Carlsson 6-1, 6-1."}
{"id": "3296301", "revid": "580", "url": "https://it.wikipedia.org/wiki?curid=3296301", "title": "Armoriale dei comuni della provincia di Mantova", "text": "Questa pagina contiene le armi (stemmi e blasonature) dei comuni della provincia di Mantova."}
{"id": "3296305", "revid": "1543377", "url": "https://it.wikipedia.org/wiki?curid=3296305", "title": "Lose My Mind (The Wanted)", "text": "Lose My Mind \u00e8 un brano musicale pop della boy band britannica The Wanted, scritto da Nina Woodford, Rami Yacoub e Carl Falk. Il brano \u00e8 stato pubblicato come terzo singolo estratto dall'album \"The Wanted\" il 26 dicembre 2010 dalla Geffen Records."}
{"id": "3296315", "revid": "305248", "url": "https://it.wikipedia.org/wiki?curid=3296315", "title": "Sindaci di Lucerna", "text": "La lista dei Sindaci di Lucerna ordina cronologicamente i sindaci della citt\u00e0 di Lucerna, in Svizzera. Il sindaco presiede al consiglio municipale."}
{"id": "3296332", "revid": "889336", "url": "https://it.wikipedia.org/wiki?curid=3296332", "title": "Excelsior Palermo", "text": "L'Excelsior Hilton \u00e8 uno storico albergo di Palermo, situato sul Viale della Libert\u00e0.\nStoria.\nLa sua costruzione risale al 1891, anno in cui si svolse a Palermo la grande Esposizione Nazionale che ebbe luogo tra il 15 novembre 1891 e il 7 giugno 1892, ed era inizialmente noto come \"Hotel De La Paix\".\nAvrebbe dovuto essere una struttura temporanea; il famoso architetto palermitano Ernesto Basile intervenne nel 1925 anche qui, conferendo all'edificio l\u2019elegante aspetto attuale. \nTanti gli ospiti illustri che hanno soggiornato al suo interno, come Kipling, Ernest Pile e Bob Hope.\nNel dopoguerra pass\u00f2 al Banco di Sicilia.\n\u00c8 l\u2019ultimo edificio sopravvissuto tra quelli realizzati per tale famosa Esposizione Nazionale del 1891; dopo l'esposizione divenne la sede di una societ\u00e0 elettrica e successivamente ospit\u00f2 provvisoriamente il Liceo Classico \u201cGiovanni Meli\u201d.\nRischi\u00f2 di essere abbattuto nei primi anni 70, per realizzare un edificio moderno a 13 piani.\nL'albergo.\nAcquisito dal Gruppo Acqua Marcia, \u00e8 entrato a far parte della catena alberghiera Hilton. Nel 2018, a seguito delle liquidazione di Acqua Marcia, l'immobile \u00e8 stato aggiudicato alla Luxury Private Properties, gruppo societario di propriet\u00e0 della famiglia Giotti di Firenze, impegnato di gi\u00e0 in Sicilia con altri alberghi di lusso come il \"Des Etrangers\" di Siracusa ed il \"The Ashbee\" di Taormina."}
{"id": "3296341", "revid": "124789380", "url": "https://it.wikipedia.org/wiki?curid=3296341", "title": "Gary D. Roach", "text": "Biografia.\nGary D. Roach ha iniziato la sua carriera nel 1996 come assistente montatore con il film Potere assoluto di Clint Eastwood. Dal 2006 con il film Lettere da Iwo Jima sempre di Eastwood, inizia al lavorare ufficialmente come montatore. Lavora con Eastwood alla montatura per un totale di 14 film. Collabora anche con il regista Pitof nel film Catwoman. Inoltre aiuta Alison Eastwood (figlia dell'attore e regista Clint) al montaggio di Rails &amp; Ties - Rotaie e legami."}
{"id": "3296343", "revid": "1776051", "url": "https://it.wikipedia.org/wiki?curid=3296343", "title": "Skold", "text": "Skold \u00e8 l'album di debutto di Tim Sk\u00f6ld da solista, pubblicato a nome \"Skold\". La canzone \"Chaos\" \u00e8 stata inserita nel videogioco \"Twisted Metal 4\" e nel film \"\".Alan Escher di Allmusic ritiene che i testi dell'album \"cerchino di attingere ai toni incredibilmente oscuri\" usati da Trent Reznor in Nine Inch Nails, ma che la musica \"\u00e8 quasi sempre interessante, e Skold sa fare rock\". Egli ha concluso che l'album \u00e8 buono, anche se non \"rivoluzionario\""}
{"id": "3296345", "revid": "599013", "url": "https://it.wikipedia.org/wiki?curid=3296345", "title": "Servi di Cristo Sacerdote", "text": "I Servi di Cristo Sacerdote (in latino \"Institutum Servorum Christi Sacerdotis\", in inglese \"Servants of Christ the Priest\") sono un istituto secolare di diritto diocesano eretto nella diocesi di Umzimkulu, in Sudafrica.\nStoria.\nL'istituto venne fondato da Andr\u00e9 Blais, degli Oblati di Maria Immacolata, per l'attivit\u00e0 apostolica e pastorale nelle periferie delle grandi citt\u00e0 industriali e la promozione delle vocazioni sacerdotali e religiose.\nOttenuto il \"nihil obstat\" della Congregazione di Propaganda fide, il vescovo di Umzimkulu Bonaventura Dlamini eresse l'istituto il 21 novembre 1956.\nDiffusione.\nNel 1972 l'istituto contava 30 membri, 11 dei quali sacerdoti, e 83 aspiranti provenienti da Sudafrica, Canada e Lesotho; erano attivi nelle diocesi di Umzimkulu, Pretoria, Maseru e Windhoek.\nNel 1985 i membri dell'istituto erano saliti a 43 e tra le loro file contavano un vescovo (Bonifatius Haushiku, di Windhoek)."}
{"id": "3296348", "revid": "101260", "url": "https://it.wikipedia.org/wiki?curid=3296348", "title": "Sette meraviglie del mondo moderno", "text": ""}
{"id": "3296352", "revid": "1543377", "url": "https://it.wikipedia.org/wiki?curid=3296352", "title": "Decorazione delle uova", "text": "La decorazione delle uova \u00e8 l'arte artigianale di decorare le uova. Si tratta di una forma d'arte abbastanza diffusa a causa della forma liscia e attraente del guscio dell'uovo. \u00c8 possibile usare le uova di ogni tipo di uccello, ma spesso sar\u00e0 preferito quello con il guscio pi\u00f9 grande e pi\u00f9 forte. Le uova di oca, di anatra e di gallina sono quelle pi\u00f9 \"svuotate\" - si pratica un foro da ambo le estremit\u00e0 dell'uovo e lo si svuota del suo contenuto. L'uovo poi \u00e8 o scolpito, colorato, dipinto o altrimenti decorato (usando un certo numero di tecniche diverse). La decorazione delle uova \u00e8 particolarmente popolare nei paesi dell'Europa orientale.\nAlcune uova, come quelle di emu o di struzzo, sono cos\u00ec ampie e forti che il guscio pu\u00f2 essere intagliato senza romperle. Le decorazioni sull'uovo di emu hanno il vantaggio del contrasto tra il colore naturale verde scuro screziato del guscio e l'interno. Gusci di uova di struzzo con incisioni di 60.000 anni fa sono stati trovati a Diepkloof Rock Shelter in Sudafrica.\nIl rinomato artista e gioielliere russo Peter Carl Faberg\u00e9 \u00e8 famoso per aver creato delle uova squisitamente decorate con metalli e pietre preziose per gli zar di Russia. Le Uova Faberg\u00e9 sembravano semplici uova decorate, ma erano fatte d'oro e di gemme preziose.\nNella cultura dell'Impero persiano ritroviamo la tradizione della decorazione delle uova, che avveniva durante i festeggiamenti per l'equinozio di primavera. In questo periodo si festeggiava l'arrivo del nuovo anno che veniva chiamato Norouz. I membri della famiglia decoravano le uova insieme e le riponevano in un recipiente. Si dice che i cristiani abbiano ereditato dai persiani questa tradizione.\nAnche se le popolazioni cristiano ortodosse decorano in svariati modi le uova a Pasqua, come quelle ucraine della foto, \u00e8 tradizione dipingerle tutte di rosso (per esempio usando la cocciniglia) per rappresentare il sangue di Cristo.\nMolti artisti moderni decorano le loro uova incollandoci materiale o scolpendole, mentre altri li verniciano o li ricoprono con materiali diversi, dalla carta al tessuto di polimero. L'utilizzo di uova come una tela \u00e8 diventato cos\u00ec popolare che si sono sviluppati termini speciali per questa forma d'arte. Un \"eggery\" \u00e8 in genere un luogo dove \u00e8 possibile acquistare forniture per l'arte della decorazione delle uova e il processo di utilizzo di un guscio d'uovo naturale per creare un'opera d'arte \u00e8 spesso chiamato \"egging\".\nGli artisti delle decorazioni di uova hanno anche una loro gilda, \"The Guild International Egg Art\", che promuove questo tipo di artigianato.\nNegli Stati Uniti ci sono molti eventi in cui si possono trovare questo tipo di artisti. Ad esempio ogni anno alla Casa Bianca si tiene una mostra di queste opere nel giorno di Pasqua."}
{"id": "3296354", "revid": "1793900", "url": "https://it.wikipedia.org/wiki?curid=3296354", "title": "Inga-Britt S\u00f6derberg", "text": "Biografia.\nLa S\u00f6derberg fu incoronata Miss Europa l'11 giugno 1955 presso Helsinki in Finlandia, dove la rappresentante locale ebbe la meglio sulle tredici concorrenti del concorso. In precedenza la S\u00f6derberg aveva vinto anche il titolo di Miss Finlandia. La sua \"impresa\" fu immortalata in un film intitolato \"Miss Eurooppaa mets\u00e4st\u00e4m\u00e4ss\u00e4\", diretto da Erik Blomberg."}
{"id": "3296362", "revid": "1305772", "url": "https://it.wikipedia.org/wiki?curid=3296362", "title": "La Sagrera", "text": "La Sagrera, oSagrera, possono riferirsi a:"}
{"id": "3296364", "revid": "1776051", "url": "https://it.wikipedia.org/wiki?curid=3296364", "title": "Neverland (Skold)", "text": "Neverland \u00e8 un EP di Tim Sk\u00f6ld."}
{"id": "3296365", "revid": "1305772", "url": "https://it.wikipedia.org/wiki?curid=3296365", "title": "La stanza rossa", "text": ""}
{"id": "3296377", "revid": "1305772", "url": "https://it.wikipedia.org/wiki?curid=3296377", "title": "The Star", "text": ""}
{"id": "3296379", "revid": "101260", "url": "https://it.wikipedia.org/wiki?curid=3296379", "title": "Riproduttore CD", "text": ""}
{"id": "3296380", "revid": "834", "url": "https://it.wikipedia.org/wiki?curid=3296380", "title": "La Storia", "text": ""}
{"id": "3296384", "revid": "663330", "url": "https://it.wikipedia.org/wiki?curid=3296384", "title": "La tamburina", "text": ""}
{"id": "3296385", "revid": "834", "url": "https://it.wikipedia.org/wiki?curid=3296385", "title": "The Little Drummer Girl", "text": ""}
{"id": "3296389", "revid": "101260", "url": "https://it.wikipedia.org/wiki?curid=3296389", "title": "Basilica di Notre-Dame di Ho Chi Minh", "text": ""}
{"id": "3296393", "revid": "297059", "url": "https://it.wikipedia.org/wiki?curid=3296393", "title": "Volo Airblue", "text": ""}
{"id": "3296397", "revid": "1305772", "url": "https://it.wikipedia.org/wiki?curid=3296397", "title": "La valle delle ombre", "text": ""}
{"id": "3296399", "revid": "1305772", "url": "https://it.wikipedia.org/wiki?curid=3296399", "title": "Lorena Van Heerde", "text": "Biografia.\nLorena Van Heerde nasce ad Amsterdam nei Paesi Bassi, ma all'et\u00e0 di due anni la sua famiglia si trasferisce a Muchamiel, in Spagna, dove vive sino al 2001, anno in cui viene incoronata Miss Spagna all'et\u00e0 di diciassette anni. Dato che ancora minorenne, Lorena non pu\u00f2 prendere parte a Miss Universo 2001, dove viene sostituita dalla seconda classificata Eva Siso.\nDopo i concorsi di bellezza, Lorena Van Heerde ha intrapreso una fortunata carriera di modella internazionale. La modella ha sfilato per Joaquin Verd\u00fa, \u00c1gatha Ruiz de la Prada, Lydia Delgado, Victorio &amp; Lucchino ed \u00e8 stata testimonial per Carolina Herrera, Corporaci\u00f3n Dermoestetica, Danone, El Corte Ingl\u00e9s, Extro, Nivea, Pantene, Playboy e Wella. \u00c8 inoltre comparsa sulle copertine di \"Maxix\", \"Mujer 21\" e \"Novias Gipuzkoa\"."}
{"id": "3296406", "revid": "1543377", "url": "https://it.wikipedia.org/wiki?curid=3296406", "title": "Parco dei Fontanili (Milano)", "text": "Il parco dei Fontanili \u00e8 un'oasi naturale e parco urbano del Municipio 6 di Milano, all'estremit\u00e0 occidentale della citt\u00e0 ed \u00e8 raggiungibile dalla stazione Bisceglie.\nIl riassetto complessivo dell'area.\nIl parco, nell'attuale configurazione, \u00e8 la porzione occidentale di territorio di un \"sistema verde\" pi\u00f9 ampio che, con il parco Calchi Taeggi, il parco del Deviatore dell'Olona e il Parco Blu in direzione est, arriva a congiungersi con il parco delle Cave e Boscoincitt\u00e0. Il progetto prevede anche la riqualificazione abitativa, con la realizzazione di un nuovo quartiere residenziale, ma parte delle aree interessate sono sotto sequestro giudiziario dal novembre 2010 perch\u00e9 ritenute inquinate e non bonificate.\nIl parco oggi.\nAncor prima della definitiva dismissione delle attivit\u00e0 agricole, era polemica tra i sostenitori del parco, chi era a favore della riqualificazione dell'area con la costruzione di un quartiere residenziale e chi riteneva si dovessero ripristinare le condizioni irrigue e riprendere le coltivazioni. Alla fine, il comune opt\u00f2 per il parco, inserito nel disegno di cui si \u00e8 detto sopra.\nIl triangolo nord del parco, quello tra il deviatore Olona, la via Parri e il recinto del carcere minorile Cesare Beccaria, ospita la Cassinazza (\"la Cassinascia\", in milanese), il complesso agricolo da cui, fino agli anni settanta, dipese la coltivazione dell'intera area, e destinato a residenza universitaria e impianti sportivi. Sul resto della superficie (oltre i quattro quinti), prevalgono i prati e nuclei alberati isolati. Al centro \u00e8 stato realizzato un pergolato quadrato (32 metri di lato) sostenuto da pilastri di mattoni rossi e travature di legno che ricordano i rustici delle vecchie cascine; da questo si dipartono vari percorsi ciclopedonali uno dei quali affianca un corso d'acqua spontaneo che attraversa il parco da nordovest a sudest.\nPer i cani esiste un'apposita area recintata di novecento metri quadrati.\nFlora.\nTra le principali specie arboree ricordiamo: l'acero riccio, l'acero argentato, l'acero di monte, il campestre e l'americano, l'ontano nero e l'ontano napoletano, il carpino bianco, il ciliegio da fiore, il clerodendro, il bagolaro, il frassino maggiore e l'orniello, lo spino di Giuda, il platano comune, il pioppo bianco e il pioppo cipressino, il tiglio selvatico, la robinia."}
{"id": "3296407", "revid": "834", "url": "https://it.wikipedia.org/wiki?curid=3296407", "title": "La voz a ti debida", "text": ""}
{"id": "3296410", "revid": "88740", "url": "https://it.wikipedia.org/wiki?curid=3296410", "title": "Lady Audley's Secret", "text": ""}
{"id": "3296412", "revid": "89688", "url": "https://it.wikipedia.org/wiki?curid=3296412", "title": "Youji Enokido", "text": ""}
{"id": "3296415", "revid": "56620", "url": "https://it.wikipedia.org/wiki?curid=3296415", "title": "Hanno tutti ragione", "text": "Hanno tutti ragione \u00e8 un romanzo scritto dal regista Paolo Sorrentino, al suo esordio come scrittore, e pubblicato da Feltrinelli nel 2010.\n\u00c8 narrato in prima persona dal protagonista Tony Pagoda, cantante melodico napoletano ispirato al personaggio interpretato da Toni Servillo nel film \"L'uomo in pi\u00f9\" diretto dallo stesso Sorrentino nel 2001.\nTrama.\nTony Pagoda, alias Tony P., \u00e8 un cantante melodico dell'estrema periferia partenopea, che nella sua lunga carriera ha calcato le scene dei pi\u00f9 importanti teatri di tutto il mondo, compreso il Metropolitan di New York, al cospetto di Frank Sinatra. Esperto con le donne, insegna a chi vuole ascoltarlo le tecniche pi\u00f9 efficaci per sedurle. Dopo la serata in cui Frank Sinatra l'ha onorato di una visita nel suo camerino ma non l'ha invitato a cena, Tony P. torna a Napoli per scoprire che la sua vita, complice la cocaina, l'alcool e le cattive compagnie, sta andando a rotoli. Nemmeno le donne possono pi\u00f9 redimerlo. Ha perso completamente l'innocenza e quindi decide che \u00e8 ora di andare.\nDopo una tourn\u00e9e in Brasile, abbandona gli amici e sodali di una vita e si ferma diciotto anni tra Rio e Manaus. Perso nella giungla, umida e piena di scarafaggi, riorganizza una vita lontana dal palco, ma in un capodanno che pensava di trascorrere in compagnia delle ormai familiari bestiole, riceve l'offerta che non si pu\u00f2 rifiutare. A bordo di un jet privato, per una cifra impossibile, viene scaraventato sul palcoscenico melanconico di una ricca famiglia.\nCritica.\nAlla presentazione del romanzo al premio Strega, Angelo Guglielmi l'ha definito \u00abricco di suspense\u00bb, mentre Dacia Maraini ha parlato di \u00abUn linguaggio originale che utilizza anche culture e sottoculture napoletane, usato con grande libert\u00e0 inventiva, in modo sperimentale e spesso sferzante e spericolato\u00bb.\nRiconoscimenti.\n\"Hanno tutti ragione\" si \u00e8 classificato al terzo posto al Premio Strega 2010 ed \u00e8 stato candidato all'Alabarda d'oro 2010 sezione letteratura."}
{"id": "3296417", "revid": "228587", "url": "https://it.wikipedia.org/wiki?curid=3296417", "title": "Lady Chatterley", "text": ""}
{"id": "3296418", "revid": "226458", "url": "https://it.wikipedia.org/wiki?curid=3296418", "title": "Ptomaine", "text": "Le ptomaine, o alcaloidi cadaverici, sono composti organici azotati semplici prodotti dalla putrefazione batterica delle proteine sia di origine animale che vegetale. Le pi\u00f9 conosciute sono:\nIn Italia furono studiate da Francesco Selmi nella seconda met\u00e0 del 1800. Secondo la teoria delle intossicazioni alimentari, erano ritenute responsabili di intossicazioni, e oggi si ritiene che vengano prodotte dai batteri intestinali per una fermentazione errata degli amminoacidi, dovuta a combinazioni alimentari errate, dettate da mode alimentari ed errori nel consumo di cibi durante i pasti. Si ricorda infatti che la giusta degradazione delle proteine da parte degli enzimi preposti, non fa avvenire o limita molto la comparsa di tali sostanze. "}
{"id": "3296424", "revid": "580", "url": "https://it.wikipedia.org/wiki?curid=3296424", "title": "Duilio Carotti", "text": "Inizi\u00f2 a lavorare come ragioniere in uno stabilimento industriale nella Valle del Nera. Nel frattempo, si diplom\u00f2 all'Istituto d'Arte Governativo e all'Accademia di Belle Arti di Perugia, che successivamente gli conferir\u00e0 il titolo di Accademico di Merito. Svolse il servizio militare in Africa, dove tenne le sue prime mostre personali (nel 1935 ad Asmara e nel 1936 ad Addis Abeba).\nTornato in Italia, espose per la prima volta a Terni nel 1943. Nel 1948, fond\u00f2 il gruppo di artisti umbri \"La Soffitta\", di cui \u00e8 segretario. L'associazione, lungo gli anni cinquanta e sessanta, si far\u00e0 promotrice del Premio Terni, che richiam\u00f2 parecchi nomi dell'arte contemporanea italiana in citt\u00e0.\nNel 1952, partecip\u00f2 alla VI Quadriennale Nazionale d'Arte di Roma con \"Figura\", successivamente acquistata dalla Presidenza della Repubblica per la collezione di opere d'arte del Palazzo del Quirinale.\nLungo la sua carriera, ha tenuto 24 mostre personali e ha partecipato a 157 mostre collettive. Nel 1956, tiene sei mostre personali. Mor\u00ec a 46 anni, nel 1957, anno in cui vinse il primo Premio di pittura di Ravenna.\nIn seguito, gli furono tributate varie mostre retrospettive, come quella al Palazzo dei Priori di Perugia (1979), a Terni (1983), a Corciano (1985, 1987 e 1990) e al Palazzo Cesi di Acquasparta (1986).\nPremi.\nCarotti ottenne vari premi e segnalazioni alle Mostre nazionali di Bolzano, Giulianova, Napoli, Bologna, Campobasso, Forl\u00ec, Bruxelles, Lecco, Frattamaggiore, Viterbo, San Benedetto del Tronto e Belluno.\nI principali premi rilevanti che ottenne furono:"}
{"id": "3296427", "revid": "21880", "url": "https://it.wikipedia.org/wiki?curid=3296427", "title": "Olostei", "text": ""}
{"id": "3296428", "revid": "123849860", "url": "https://it.wikipedia.org/wiki?curid=3296428", "title": "Luigi Borgato", "text": "Maestro costruttore veneto, \u00e8 stato artefice della realizzazione , poi divenuti oggetto di brevetto. In questa veste tiene master di costruzione e tecnologia del pianoforte in Italia e all'estero.\nBiografia.\nNel 1991, a 28 anni, presenta al pubblico il suo primo pianoforte gran coda da concerto al congresso europeo 'Europiano'.\nLuigi Borgato seleziona personalmente i legni e sceglie tutti i materiali e i componenti per la realizzazione dei suoi pianoforti. \u00c8 inoltre tecnico-accordatore e mette a punto i propri strumenti per concerti e registrazioni assistendo pianisti di fama internazionale.\nI pianoforti da lui costruiti sono stati apprezzati da artisti di fama internazionale quali Radu Lupu, Andr\u00e1s Schiff, Vladimir Askenazi, Rosalyn Tureck, Jerome Rose, Lazar Berman, Maria Jo\u00e3o Pires, Ingolf Wunder, Antonio Ballista, Bruno Canino, Michele Campanella, Semion Balshem, Jean Guillou, Charlemagne Palestine, Cameron Carpenter, Johannes Skudlik, Giorgio Carnini.\nBrevetti.\nLuigi Borgato ha registrato diversi brevetti. Un primo brevetto, a lui riconosciuto nel 1991, riguarda la dotazione dei suoi pianoforti di quattro corde percosse per nota, da met\u00e0 tastiera agli acuti (dal Fa 349.23\u00a0Hz. al Do 4186\u00a0Hz.), e di innovativi telai in ghisa.\nDoppio borgato \u00ae.\nUn secondo brevetto \u00e8 del 2000: ispirandosi a composizioni scritte per pianoforte con pedaliera, ha progettato, brevettato, e costruito, un nuovo strumento, il primo doppio pianoforte gran coda da concerto con pedaliera in epoca contemporanea, il DOPPIO BORGATO \u00ae. \nBorgato grand prix 333.\nNell\u2019agosto 2017 presenta alla stampa la sua ultima creazione; un nuovo record nella categoria dei pianoforti gran coda da concerto da palcoscenico: il BORGATO GRAND PRIX 333, 3 metri e 33 cm di lunghezza."}
{"id": "3296430", "revid": "827882", "url": "https://it.wikipedia.org/wiki?curid=3296430", "title": "Exodus '04", "text": "Exodus '04 \u00e8 il terzo singolo in lingua inglese della cantautrice Utada, estratto dal suo primo album in lingua inglese, \"Exodus\", pubblicato il 21 giugno 2005.\nIl brano.\nIl brano \u00e8 stato scritto e composto da Utada insieme al produttore e rapper Timbaland. Riusc\u00ec ad arrivare alla posizione 24 della Billboard Hot Dance/Club Airplay Chart. Cos\u00ec come per \"Devil Inside\", nessun video musicale \u00e8 stato girato per la promozione di questo singolo."}
{"id": "3296443", "revid": "182396", "url": "https://it.wikipedia.org/wiki?curid=3296443", "title": "Tergeste", "text": ""}
{"id": "3296445", "revid": "287204", "url": "https://it.wikipedia.org/wiki?curid=3296445", "title": "Matteo Sacco", "text": "Pallanuoto.\nCarriera.\nInizia tra le file della Rari Nantes Bogliasco, con la quale a tredici anni, nel 1999, vince il campionato regionale esordienti. \nContinua a Bogliasco, a quindici anni esordisce contro la Rari Nantes Savona in Serie A1. Dal 2001 gioca con continuit\u00e0, raggiungendo una salvezza con la Rari Nantes Bogliasco. Sigla 20 marcature in due stagioni.\nNel 2004 e nel 2005, con la squadra Juniores della Rari Nantes Bogliasco vince due scudetti Juniores. Nel 2006, decide di lasciare la piscina di Bogliasco, prestando servizio nel Lavagna'90. La squadra giunge terza nel Campionato Nazionale di Serie B con 22 reti. \nNel 2007, poi, \u00e8 la volta dell'Us Nuoto Vallescrivia, dove Paolo Venturelli lo trasforma definitivamente in marcatore del centro boa. In quell'anno la compagine di Ronco Scrivia giunge seconda nel Campionato Nazionale di Serie A2, perdendo in finale play-off contro la Lazio Nuoto al Foro Italico. Durante la stagione 2007 - 2008 segna 25 marcature. \nNel 2008 passa alla Chiavari Nuoto con la quale segna 50 gol in Serie A1. Nel 2009 torna a essere un giocatore della Rari Nantes Bogliasco.\nNella stagione 2009 - 2010 passa alla Chiavari Nuoto. Gioca 22 partite e segna 19 gol. Nella stagione 2010 - 2011 \u00e8 in forza alla Rari Nantes Imperia. \nDurante la militanza nella Rari Nantes Imperia si laurea in Scienze Internazionali e Diplomatiche il 26 ottobre 2010 presso l'Universit\u00e0 di Genova.\n\u00c8 quindi Piero Ivaldi a portarlo nella Rari Nantes Sori. Ma non inizia neanche la preparazione e, in accordo con la societ\u00e0 granata, interrompe il rapporto per sospendere la carriera pallanuotistica da professionista e dedicarsi al giornalismo e al commento sportivo.\nDopo dodici mesi di stop riprende ad allenarsi e a giocare alla corte di Alberto Lefosse, tra le file della Crocera Stadium del presidente Andrea Biondi. \nE in quello stesso anno non solo raggiunge - da capitano -, insieme ai nero arancione di Sampierdarena, lo storico traguardo dei play off per la promozione in A2, ma vince anche la classifica marcatori della Serie B girone 1 con 57 gol in 16 partite. \nL'anno successivo scende in vasca, sempre con la calotta nero arancione della Crocera Stadium solamente per 4 volte siglando 9 reti; appende la calottina al chiodo il 21 giugno 2014, all'et\u00e0 di 28 anni, dopo aver scelto la strada lavorativa abbandonando quella sportiva.\nVanta 32 presenze e 36 gol nelle Nazionali giovanili pi\u00f9 3 convocazioni in Nazionale maggiore con Paolo Malara Commissario Tecnico.\nStatistiche.\nPresenze e reti nei club.\n\"Statistiche aggiornate al 20 ottobre 2011.\"\nGiornalismo.\nIl Secolo XIX.\nLaureato in Scienze Internazionali e Diplomatiche all'Universit\u00e0 di Genova, dal 2011 ha collaborato per due anni con il quotidiano Il Secolo XIX, diretto da Umberto La Rocca. Muove i suoi primi passi nella redazione del primo, e pi\u00f9 importante, quotidiano regionale grazie a uno stage universitario. Da quel momento in poi firma costantemente articoli di cultura, cronaca locale e sportiva, raccontando anche fatti ed eventi di importanza nazionale come l'alluvione del 4 novembre 2011, la tragedia del Molo Giano nel Porto di Genova, o lo speciale su Rino Gaetano.\nTelegenova.\nSi avvicina al mondo televisivo quando Guido Martinelli lo invita - proprio negli studi di Telegenova in piazza Piccapietra - come ospite alle trasmissioni di \"Pallanuotando\" e \"Liguria Sport Magazine\". Fa parte della redazione sportiva della prima televisione genovese dal 2011, firmando - da inviato - servizi di caratura nazionale come la promozione della in serie A a Varese o il salone dell'Auto di Ginevra.\nHistory, BBC.\nDal 2012, invece, con l'articolo \"Vasilij Grigor'evi\u010d Zajcev, il cecchino di Stalingrado\", ha iniziato a collaborare con History Italia, la rivista storica della BBC, occupandosi anche della vicenda di Joe Petrosino e della Mano Nera all'inizio del 900.\nCorriere Mercantile.\nDal 1\u00ba ottobre 2013 rescinde il contratto con Il Secolo XIX ed entra a far parte della redazione sportiva de Il Corriere Mercantile.\nPro Recco Waterpolo 1913.\nDal 1\u00ba settembre 2014 ricopre il ruolo di Responsabile Ufficio Stampa dell'Associazione Sportiva Pro Recco: uno dei club sportivi pi\u00f9 titolati al mondo con 28 Scudetti, 7 Coppe dei Campioni, 9 Coppe Italia, 5 Supercoppe Len, 1 Coppa di Lega Adriatica per quanto riguarda il settore maschile e 1 Scudetto, 1 Coppa Campioni e una Supercoppa Europea con la squadra femminile."}
{"id": "3296451", "revid": "484362", "url": "https://it.wikipedia.org/wiki?curid=3296451", "title": "Murat Nehri", "text": ""}
{"id": "3296459", "revid": "1543377", "url": "https://it.wikipedia.org/wiki?curid=3296459", "title": "Jackie Evancho", "text": "Sebbene lei stessa si definisca musicalmente e per repertorio una cantante classical crossover, anche a causa di una carriera solo agli inizi e non ancora pienamente indirizzata, per la sua impostazione tecnica e vocale \u00e8 considerata la pi\u00f9 giovane cantante di opera lirica del mondo.\nHa raggiunto la fama a soli dieci anni con la partecipazione alla quinta edizione di America's Got Talent, classificandosi al secondo posto.\nPrimi anni.\n\u00c8 nata a Pittsburgh (Pennsylvania, USA), da Michael e Lisa Evancho, seconda di quattro figli con suo fratello maggiore Jacob e i suoi fratelli minori Zachary e Rachel. Comincia ad interessarsi al canto nel 2007, dopo aver visto in DVD la versione cinematografica del musical \"Il fantasma dell'Opera\" di Andrew Lloyd Webber. Nel 2008 sua madre, sentendola cantare in casa le canzoni tratte dal musical, la incoraggia a gareggiare al \"Keane Idol\", un talent show locale; in questa competizione canta \"Wishing you were somehow here again\", arrivando seconda dopo una ragazza di vent'anni. Dopo la sorprendente prestazione al \"Keane Idol\", comincia a prendere lezioni di canto, violino e pianoforte a partire dal giugno 2008, partecipando nel frattempo ad altri concorsi locali. Durante la stagione 2008-09 canta nel \"Children's Festival Chorus\" di Pittsburgh.\nAbita con la sua famiglia a Richland, un sobborgo di Pittsburgh.\nCarriera.\nComincia ad acquisire visibilit\u00e0 nel 2009, ancora giovanissima, quando \u00e8 invitata a cantare sul palco con David Foster. Nello stesso anno si esibisce in \"Celebrate America\", Speciale Tv edito dalla PBS, con il direttore d'orchestra Tim Janis.\nSempre nel 2009 partecipa alla quindicesima edizione di \"U.S.A. World Showcase Talent Competition\", a Las Vegas, per un premio in denaro di 100.000 $ e la possibilit\u00e0 di incidere una demo.\nA novembre dello stesso anno pubblica il suo primo album studio, \"Prelude to a Dream\". Include noti pezzi classici reinterpretati da una Evancho di soli nove anni. Secondo il padre Mike, dopo \"Prelude to a Dream\" Jackie \u00e8 maturata cos\u00ec tanto ed in fretta che la produzione sembra perdere di significato, tanto da apparire infantile e artisticamente poco interessante, e decide quindi di ritirare l'album dal mercato per concentrarsi sul nuovo materiale.\nNel 2010 viene invitata a New York per cantare all'inaugurazione degli US Open di tennis, ma gli emergenti impegni con America's Got Talent della stessa estate la costringono a rifiutare.\nCanta per il pubblico l'inno nazionale statunitense in tre occasioni: a un evento in onore del generale Chuck Yeager, alla partita d'apertura della stagione MLB 2010 dei Pittsburgh Pirates, al PNC Park, e all'insediamento del 45\u00ba presidente degli Stati Uniti Donald J. Trump il 20 gennaio 2017..\nSi esibisce su invito della senatrice della Pennsylvania Jane Orie e in numerosi eventi di beneficenza nella Contea di Allegheny.\nAmerica's Got Talent.\nNella prima met\u00e0 del 2010 viene ammessa alle audizioni del noto programma televisivo NBC grazie alla vittoria di un concorso indetto su YouTube dallo stesso show televisivo. Il suo debutto avviene il 10 agosto 2010 con \"O mio babbino caro\", di Giacomo Puccini. La performance viene acclamata come una delle migliori nell'intera storia del programma e riceve responsi entusiasti dai tre giudici Piers Morgan, Howie Mandel e Sharon Osbourne; l'esecuzione della nota aria le procura anche un viaggio-premio agli Universal Studios Florida, in quanto la pi\u00f9 votata su YouTube durante l'ammissione dal concorso televisivo.\nNei turni successivi canta \"Time to say goodbye\" di Lucio Quarantotto, nota al grande pubblico per le interpretazioni di Andrea Bocelli e Sarah Brightman, \"Pie Jesu\" di Andrew Lloyd Webber e \"Ave Maria\" di Bach e Gounod, ricevendo una standing ovation per ognuna di esse.\nNella puntata di chiusura andata in onda il 15 settembre 2010, Jackie Evancho si esibisce nuovamente nell'acclamata \"Time to say goodbye\", stavolta in duetto con Sarah Brightman.\nGiunta in finale, Jackie perde la competizione con il cantante e chitarrista soul Michael Grimm.\nDopo America's Got Talent.\nSuccessivamente alla notoriet\u00e0 ottenuta con lo show della NBC, Jackie Evancho partecipa a numerosi eventi mondani ed artistici.\nInfatti Jackie si esibisce al \"The Tonight Show\" con Jay Leno il 23 settembre 2010, dopo aver rilasciato la sua prima intervista in un programma dedicato.\nNella sua presenza al \"The Oprah Winfrey Show\" con i cantanti Susan Boyle e Debby Boone del 19 ottobre 2010, nomina Josh Groban, Charlotte Church e Andrea Bocelli tra gli artisti con cui desidererebbe collaborare in futuro; nello stesso programma canta \"Pie Jesu\", definendolo il pezzo da lei preferito. La puntata ha mostrato anche registrazioni inedite di Jackie a casa e a scuola, con le testimonianze dei suoi conoscenti.\nIl 16 novembre 2010 pubblica \"O Holy Night\", suo secondo album studio. L'EP contiene quattro tracce, tra le quali 'Pie Jesu', gi\u00e0 eseguita ad America's Got Talent. L'album esce anche in versione DVD, contenente tutto il materiale audio-video extra sulla sua partecipazione al talent show. La pubblicazione riscuote un immediato successo sull'onda della fresca notoriet\u00e0 della cantante ed ottiene numerosi riconoscimenti.\nIl 27 novembre 2010 Jackie presenzia al \"My Macy's Holiday Parade\" presentato da WPXI a Pittsburgh ed \u00e8 ospite al \"The Today Show\" il 9 novembre 2010.\nOspite anche di \"The View\" (il 15 novembre 2010), il 30 novembre 2010 canta \"Silent Night\" con Katherine Jenkins al \"NBC's Christmas Tree Lighting Special\"; nel dicembre dello stesso anno si esibisce con \"O Holy Night\" al \"National Christmas Tree Lighting\", in presenza del presidente Barack Obama.\nIl 2 dicembre 2010, Tim Janis la invita a cantare nel suo \"American Christmas Carol\" show al Carnegie Hall di New York.\nJackie Evancho diventa dunque la pi\u00f9 giovane cantante solista che si sia mai esibita l\u00ec.\nIl 21 dicembre 2010, la NHL annuncia che Jackie Evancho interpreter\u00e0 l'inno nazionale statunitense ai NHL Winter Classic del 2011, nell'Heinz Field di Pittsburgh, in concomitanza con Steven Page per l'inno canadese.\nTra il 2010 e il 2011, Jackie gira uno spot per \"I maghi di Waverly\" e interpreta il suo primo videoclip musicale.\nNel 2012 ha cantato in duetto con Tony Bennett \"When you wish Upon a star\" in occasione del concerto \"Ironstone vineyards 2012\".\nCritica.\nIl mondo della musica e dello spettacolo ha subito ben accolto Jackie Evancho, soprattutto nel sottolineare la prodigiosa precocit\u00e0 della sua voce.\nChristopher Hahn, direttore generale del \"Pittsburgh Opera\", ha definito l'interpretazione di Jackie di \"O mio babbino caro\" come '\"spellbinding\" (trad. \"affascinante\", \"magica\"). Ha detto anche che \"\u00e8 del tutto insolito per un bambino di questa et\u00e0 avere una voce dal suono cos\u00ec ricco e lavorato\". \"Penso che [Jackie] sia semplicemente adorabile, dolce e irresistibile\".\n\"\u00c8 davvero insolito ascoltare una bambina che canta con tali calore e rotondit\u00e0.\"\nHahn ha esaltato la performance di Jackie di Pie Jesu come forte e stabile, affermando che \"il suo fraseggio era amabile, proprio quello di cui aveva bisogno per cantare quel pezzo.\"\nIl compositore Tim Janis ha detto che \"la sua voce \u00e8 cos\u00ec pura e naturale che non ha difetti. La gente dice 'percepisco il suo potenziale', ma invece no, \u00e8 qui, \u00e8 adesso.\"\n\"Lei \u00e8 davvero privilegiata con una voce cos\u00ec fenomenale.\"\nTuttavia, sono anche state sollevate alcune perplessit\u00e0, soprattutto dagli utenti di YouTube; gi\u00e0 dopo la prima interpretazione, si sono diffusi sul sito multimediale numerosi dubbi sul fatto che, durante le esibizioni, fosse davvero lei a cantare, in virt\u00f9 del fatto che, secondo i diffidenti, una bambina di soli dieci anni non potesse avere una tale maturit\u00e0 nella voce e nella tecnica: \u00e8 stata portata avanti, ad esempio, l'ipotesi che la bambina muovesse solo le labbra su una registrazione di una cantante professionista adulta. Nell'intento di difenderla da queste voci, per altro infondate, il giudice Howie Mandel le ha chiesto di eseguire in diretta un esercizio canoro qualsiasi per smentire il tutto; a tale richiesta, Jackie ha sorriso e ha subito intonato due note a caso, chiudendo la questione.\nInvece Piers Morgan, altro giudice di America's Got Talent, ha detto di non aver mai visto nessuno con il talento di Jackie nell'interpretazione dell'Ave Maria (Bach-Gounod): \"Io non ho mai visto una prestazione, in questo show o in \"Britain's Got Talent\", o in qualunque altro talent show di tutto il mondo, con un maggiore potenziale di quella di Jackie Evancho. Questa prestazione era la perfezione.\"\nClaudia Benack, professoressa di musica teatrale presso la \"Carnegie Mellon University\" ha detto che \"[Jackie] ha un'insolita e matura sensibilit\u00e0 per il repertorio... Io penso che sia davvero molto positivo\".\nEtta Cox, una cantante jazz, insegnante della \"Creative and Performing Arts High School\" di Pittsburgh ha affermato: \"La sua voce non \u00e8 in linea con il suo corpo. Io non ho mai sentito una voce come quella in una bambina di dieci anni, e insegno canto da molti anni. La maturit\u00e0 della sua voce \u00e8 incredibile per qualcuno della sua et\u00e0.\"\nDiscografia.\nAlbum studio\nLive\nEP"}
{"id": "3296460", "revid": "1154737", "url": "https://it.wikipedia.org/wiki?curid=3296460", "title": "Arthur's Seat", "text": "Arthur's Seat \u00e8 la punta massima del gruppo di colline che fanno parte del Holyrood Park, un pezzo di paesaggio montano selvaggio al centro della citt\u00e0 di Edimburgo circa un miglio a est del Castello di Edimburgo. La collina domina la citt\u00e0 da un'altezza di 251 metri, fornendo un'eccellente vista panoramica sulla citt\u00e0, \u00e8 abbastanza facile da scalare ed \u00e8 un percorso molto usato. Sebbene possa essere scalata da ogni direzione, la pi\u00f9 facile si trova a est, dove il pendio erboso corre verso Dunsapie Loch.\nToponimo.\nMolti sostengono che il nome della collina derivi da una moltitudine di leggende riferite a Re Art\u00f9, come la citazione in \"Y Gododdin\".\nNon esiste un nome in gaelico scozzese, ma William Maitland propose che il nome fosse una storpiatura di \"\u00c0rd-na-Said\", che negli anni divenne Arthur's Seat (passando per \"Archer's Seat\"). In alternativa John Milne propone l'etimologia da \"\u00c0rd-thir Suidhe\" che significa \"posto su un'altura\".\nGeologia.\nCome la collina rocciosa su cui \u00e8 costruito il Castello di Edimburgo, Arthut's Seat \u00e8 stata formata da un vulcano spento del Carbonifero (circa 350 milioni di anni), che \u00e8 stato eroso dai ghiacciai che si sono spostati da ovest a est durante il Quaternario (circa gli ultimi due milioni di anni), esponendo una scogliera rocciosa a ovest e una coda di materiale eroso a est. In questo modo si sono formate le Falesie di Salisbury e si sono formate scogliere di basalto tra Arthur's Seat e il centro della citt\u00e0. Da alcune angolazioni Arthur's Seat assomiglia ad un leone giacente. Due dei molti crateri spenti sono la 'Testa del Leone' e il 'Fianco del Leone'.\nArthur's Seat e le Falesie di Salisbury limitrofe hanno aiutato a capire la formazione della geologia moderna. In una di queste aree James Hutton osserv\u00f2 che le disposizioni dei sedimenti e la formazione delle rocce magmatiche dovevano essere avvenute in et\u00e0 e in modi diversi rispetto a quello che si credeva all'epoca. \u00c8 possibile vedere un particolare conosciuta come \"Sezione di Hutton\" nelle Falesie di Salisbury, dove il magma ha forzato la sua strada attraverso le rocce sedimentarie al di sopra di esso per formare il davanzale di dolerite che pu\u00f2 essere visto nella sezione.\nLa collina ha una forte somiglianza con Cavehill a Belfast in termini geologici e per la prossimit\u00e0 ad un grosso centro urbano.\nStoria.\nLe difese dell'Hill fort sono visibili intorno al massiccio principale dell'Arthur's Seat a Dunsapie Hill e sopra le Samson's Ribs, in questi ultimi casi sicuramente di datazione preistorica. Probabilmente queste fortificazioni sono state il centro del potere dei Votadini, che erano il soggetto del romanzo \"Y\u00a0Gododdin\" che si pensa sia stato scritto intorno al 600 d.C. e ambientato nella fortificazione della collina dove ora sorge il castello di Edimburgo. Il romanzo include una similitudine in cui un guerriero viene comparato a Re Art\u00f9 che (se non \u00e8 stata un'aggiunta successiva) \u00e8 uno dei primi riferimenti letterari ad Art\u00f9, e allude alla possibilit\u00e0 che la sua fama cadde su una delle fortificazioni e quindi alla collina su cui era costruita venne dato il suo nome.\nDue pendici ghiaiose sulla parte a est della collina rappresentano i resti di un forte dell'Et\u00e0 del ferro e una serie di terrazamenti per l coltivazione sono evidenti vicino alla strada. Nel 1836, poco sotto la cima, furono ritrovate diciassette piccole bare di legno. Il loro ritrovamento non \u00e8 mai stato spiegato esaurientemente. Fu suggerita l'ipotesi di una connessione con la stregoneria. In alternativa, possono essere un memoriale per le diciassette vittime dei famigerati William Burke (1792\u20131829) e William Hare (morto \"c.\"\u00a01860).\nArthur's Seat ha anche un particolare significato storico per la Chiesa di Ges\u00f9 Cristo dei santi degli ultimi giorni (Mormoni), perch\u00e9 \u00e8 qui che la nazione della Scozia \u00e8 stata dedicata nel 1840 \"per la predicazione del Vangelo\". L'apostolo Orson Pratt arriv\u00f2 in Scozia agli inizi del 1840, il 18 maggio and\u00f2 ad Edimburgo e il giorno seguente:\nIl nome \"Pratt's Hill\" non \u00e8 molto usato degli scozzesi, ma \u00e8 nella cultura scritta americana. Pratt sal\u00ec la collina pi\u00f9 volte per inginocchiarsi e pregare, dicendo che \"Ho alzato i miei desideri al cielo in nome del popolo della citt\u00e0 [di Edimburgo]\""}
{"id": "3296479", "revid": "1543377", "url": "https://it.wikipedia.org/wiki?curid=3296479", "title": "Bill Schuffenhauer", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia d'argento nel Bob a 4 con i connazionali Todd Hays, Garrett Hines e Randy Jones partecipando per la nazionale statunitense, superati da quella tedesca a cui and\u00f2 la medaglia d'oro. \nIl tempo totalizzato fu di 3:07,81, con un breve distacco dalla prima classificata: 3:07,51.\nInoltre ai campionati mondiali vinse alcune medaglie:"}
{"id": "3296481", "revid": "163270", "url": "https://it.wikipedia.org/wiki?curid=3296481", "title": "Fillmore East The lost concert tape 12/13/68", "text": ""}
{"id": "3296482", "revid": "599013", "url": "https://it.wikipedia.org/wiki?curid=3296482", "title": "Germano de Figueiredo", "text": "Caratteristiche tecniche.\n\u00c8 stato un difensore centrale.\nCarriera.\nCon la maglia del Benfica vinse la Coppa dei Campioni nel 1961 e nel 1962 ed il campionato portoghese nel 1961, nel 1963, nel 1964 e nel 1965."}
{"id": "3296485", "revid": "436907", "url": "https://it.wikipedia.org/wiki?curid=3296485", "title": "Hold It Against Me", "text": "Hold It Against Me \u00e8 un brano musicale della cantante pop statunitense Britney Spears, pubblicato come primo singolo l'11 gennaio 2011 dall'etichetta discografica Jive. Il singolo anticipa la pubblicazione del settimo album della cantante, \"Femme Fatale\".\nIl brano, scritto e prodotto da Dr. Luke e Max Martin, \u00e8 stato presentato il 10 gennaio 2011 sul sito ufficiale di Ryan Seacrest, che l'ha presentato sul suo programma radiofonico poco dopo, ed \u00e8 stato anticipato dalla diffusione in rete di una versione demo cantata da Bonnie McKee. A pochi giorni dalla pubblicazione il pezzo \u00e8 arrivato al primo posto delle canzoni pi\u00f9 ascoltate su iTunes: negli Stati Uniti, dopo solo 24 ore, ha venduto 150.000 copie.\nStile.\nIl brano presenta uno stile dance-pop che miscela pulsazioni industrial e un ritmo trance: presenta un breakdown influenzato dal dubstep e un ritornello finale con elementi di rave music. L'hook \u00e8 stato associato da Ann Powers del Los Angeles Times a \"(I Just) Died in Your Arms\" (1986) dei Cutting Crew. La voce della Spears \u00e8 stata definita come \"un po' trattata\" ma non pesantemente modificata tramite Auto-Tune. Il coro pop in stile Max Martin contiene synth cadenzati, che sollevano la sua voce e la mettono in contrasto con un ritmo forte e duro.Dopo il secondo ritornello, il ritmo rallenta e la Spears continua il testo parlando. A questo segue un breakdown influenzato dal dubstep, che dura circa trenta secondi e che presenta la Spears gemere, lanciare baci e cantare i versi \"Gimme something good, don't wanna wait I want it now / Drop it like a hood and show me how you work it out\". \"Hold It Against Me\" continua con un secondo breakdown, con un sound pi\u00f9 simile al resto del brano. Il ritornello finale contiene un abbozzo di accordi rave, cui segue la fine improvvisa del pezzo.\nDal punto di vista del testo, \"Hold It Against Me\" parla della cantante mentre \u00e8 intenta a sedurre qualcuno su una pista da ballo. Il ritornello \u00e8 composto da frasi da rimorchio, con la Spears che canta: \"If I said I want your body now, would you hold it against me?\" e \"Cause you feel like paradise, and I need a vacation tonight\". James Montgomery di MTV ha paragonato i sentimenti del testo a \"If U Seek Amy\". La prima frase del ritornello \u00e8 stata paragonata a \"If I Said You Had a Beautiful Body Would You Hold It Against Me\" (1979) dei The Bellamy Brothers.\nAccoglienza.\n\"Hold It Against Me\" \u00e8 stato accolto principalmente in maniera positiva da parte della critica: molti hanno elogiato il brano per le sue sonorit\u00e0, anche se alcuni ne hanno criticato il testo.Rick Florino di \"Artistdirect\" ha assegnato al brano quattro stelle e mezzo su cinque, considerandolo tra i singoli dance pi\u00f9 orecchiabili di Britney. \"La canzone si pone con orgoglio a fianco di suoi classici come \"Womanizer\", \"Gimme More\" e \"Toxic\", ma c'\u00e8 una raffinata eleganza eterea che vede Britney camminare in nuovi territori e spingere i confini del dance pop un'altra volta\". Nick Levine di \"Digital Spy\" considera il brano il miglior singolo di Britney dopo \"Womanizer\" e \"Piece of Me\" e ha aggiunto che anche se il pezzo \u00e8 stato composto da Dr. Luke e Max Martin, \"non sembra uno scarto di Ke$ha o Katy Perry ma una strepitosa melodia di Britney per il 2011, abbastanza esclusiva da affiancare a \"Only Girl (in the World)\" nei vostri iPod, ma anche abbastanza confidente da ripresentare un po' della classica Britney\". Brad Wete di \"Entertainment Weekly\" ha considerato il brano un classico di Britney che rimane nel suo genere senza mostrare una maturit\u00e0 artistica. \"Ascoltate \"...Baby One More Time\" o \"I'm a Slave 4 U\" e l\u00ec troverete la crescita\u00bb; infine non ha apprezzato molto la sua performance vocale sul ritmo techno dance europeo creato da Luke e Martin.\nGreg Kot del \"Chicago Tribune\" ha commentato: \"Finora \u00e8 uno dei singoli della Spears con un suono pi\u00f9 duro e dovrebbe fare il lavoro di riempitivo in discoteca per gli ascoltatori che arrivano dagli ultimi singoli di Katy Perry e dei The Black Eyed Peas\"; ha anche criticato la performance vocale della cantante: \"come nel caso dei suoi pi\u00f9 recenti lavori, sembra annoiata\".\nPopjustice ha paragonato positivamente il pezzo ultimato con la versione demo apparsa in rete, affermando: \"Mentre testo e melodia non sono poi tanto diversi, la versione di Britney di \u00e8 mille volte meglio della demo. \u00c8 una traccia pi\u00f9 dura, pressante, ed estremamente epica che sembra il lavoro di una superstar\". Jim Farber del \"Daily News\" ha detto che la canzone offre un promettente accenno alle migliori hit di Britney: ha il requisito, un testo con doppisensi, un arrangiamento ingegnoso ed un attento trattamento di una star come ornamento invece che di una forza motrice. Con tutto questo alle sue spalle, la ragazza di 'Oops' potrebbe davvero \"farlo un'altra volta\". Michael Cragg del \"The Guardian\" l'ha definita \"abbastanza decente\".\nJim Cantiello di MTV ha commentato: \"...Spiacente odiatori, \u00e8 un home run. Il mix di Max Martin e Dr. Luke combina l'elettro-house che attualmente domina le Top 40 con un ritornello che accenna al passato pop di Britney. Per essere pi\u00f9 chiaro, \"Hold It Against Me\" regna\". Edna Gundersen del \"USA Today\" ha detto: \u00abAnche se costruita su una delle pi\u00f9 stupide frasi d'abbordaggio della storia dei bar, il nuovo singolo di Britney Spears porta abbastanza ecstasy vertiginosa di dance-pop da assicurarle un'altra corsa alla numero uno\u00bb. Bill Lamb di \"About.com\" l'ha definito \u00abuna delle creazioni dance pop pi\u00f9 mature della sua carriera\u00bb. Ha anche aggiunto: \"Il primo verso e il ritornello sono molto orecchiabili e poi il bridge decolla in un glorioso elettropop. La musica pop del 2011 ha avuto qui un breve colpo. \"Hold It Against Me\" prender\u00e0 presto posto tra i migliori singoli di Britney Spears\".\nVideo musicale.\nIl video per \"Hold It Against Me\" \u00e8 stato girato nella terza settimana di gennaio 2011, con Brian Friedman come coreografo.\nLe riprese sono durate due giorni e il direttore del video \u00e8 Jonas Ackerlund. Il 4 febbraio la stessa Spears ha postato sulla sua pagina Facebook un teaser di appena cinque secondi del video pubblicando poi, giorno dopo giorno sempre sulla sua pagina ufficiale, altri teasers prima della premi\u00e8re del video, avvenuta il 17 febbraio 2011 alle ore 3:55 (21:55 negli USA).\nIl video \u00e8 caratterizzato da una grande variet\u00e0 di costumi e di stacchi frenetici d'inquadratura. Seppure il video appaia superficialmente privo di un legame tra le varie sequenze, nasconde in realt\u00e0 un \"riassunto\" della vita della cantante, raccontato sotto forma di metafore.\nIl video comincia con l'inquadratura di una meteora che precipita sulla Terra, che simboleggia l'arrivo sulle scene musicali della Spears. Durante i primi due versi troviamo la cantante mentre balla all'interno di un palco concentrico insieme a dei ballerini, pubblicizzando profumi e prodotti per la cosmesi. Questo rappresenta il periodo iniziale della carriera della Spears, al centro dell'attenzione e benvoluta da tutti. Durante i primi due ritornelli, invece, troviamo Britney vestita da sposa all'interno di una torre cilindrica formata da schermi che proiettano i suoi pi\u00f9 celebri video (Possiamo infatti riconoscere ...Baby One More Time, Sometimes, Overprotected, Lucky e, per un breve momento, anche un video tratto dal documentario ). Questa scena ha due significati: da una parte presenta la vita privata della cantante (il matrimonio con Kevin Federline) e dall'altra quella pubblica (una serie di successi discografici). Verso la fine del secondo ritornello, il viso di Britney si deforma, e inizia a gettare vernice sugli schermi della torre cilindrica, attraverso piccoli tubi annodati alle sue mani, contorcendosi in diverse posizioni, per poi cadere al suolo. Questa scena \u00e8 la rappresentazione del suo periodo pi\u00f9 buio, durante il quale ha perso il controllo di se stessa (contorsioni) e ha vanificato tutti i frutti del suo successo (la vernice sugli schermi che proiettavano i suoi video). Tale sequenza della vernice \u00e8 alternata ad un'altra sequenza, dove una Britney vestita in rosso lotta contro un suo alter ego vestito in blu, simbolo della volont\u00e0 di Britney di voler riprendere il controllo di se stessa. L'ultima sequenza ci mostra l'attuale Britney, mentre balla su un palco rettangolare e con attorno a s\u00e9 fiammate, scintille e coriandoli che scendono dal soffitto, volendo dire che \u00e8 tornata pi\u00f9 in forma che mai. Il punto interrogativo al finire del video sta a significare un \"To Be Continued\" lasciando nell'ignoto il successo futuro che sicuramente avr\u00e0 la pop star.\nil 6 febbraio 2015 il video ha ottenuto la certificazione Vevo per aver raggiunto le 100.000.000 di visualizzazioni.\nClassifiche.\nIl brano ha fatto il suo ingresso alla posizione numero 16 della classifica di \"Billboard\" Pop Songs con circa 4.071 passaggi radiofonici diventando la terza canzone con pi\u00f9 passaggi radiofonici nella prima settimana degli ultimi 18 anni dietro solo a Mariah Carey e Lady Gaga: la prima con \"Dreamlover\" ha debuttato alla 12, la seconda con \"Born This Way\" alla 14. In alcune nazioni il brano ha debuttato subito in top 10 (decima in Australia e in Svezia, sesta in Irlanda e in Spagna, seconda in Italia e in Norvegia) e direttamente al primo posto in Nuova Zelanda, Stati Uniti, Canada e Danimarca; il successo del brano, anche a causa della scarsa promozione da parte della cantante e della pubblicazione ritardata del video, subisce presto una botta d'arresto precipitando in modo anche abbastanza veloce nelle classifiche.\nNegli Stati Uniti il brano \u00e8 entrato alla prima posizione della classifica digitale statunitense con circa 411.000 copie vendute diventando cos\u00ec il brano pi\u00f9 venduto nella sua settimana di debutto tra i singoli di Britney; la Spears invece diventa l'artista femminile con il maggior numero di copie vendute nella prima settimana, superando il record di Taylor Swift che con \"Today Was a Fairytale\" aveva debuttato con 325.000 copie e in generale la quarta artista dietro \"Right Round\" di Flo Rida (636.000), \"Boom Boom Pow\" dei Black Eyed Peas (465.000) e \"Crack a Bottle\" di Eminem e 50 Cent (418.000). Il brano ha debuttato anche alla prima posizione della \"Billboard\" Hot 100 diventando la quarta numero uno della cantante: Britney diventa cos\u00ec la seconda artista nella storia di questa classifica (dopo Mariah Carey) a debuttare con pi\u00f9 singoli direttamente in vetta alla classifica. Il brano mantiene la vetta una sola settimana, come il precedente \"3\", e la settimana successiva scende alla numero 6 della Hot 100 e alla numero 3 della classifica digitale con circa 183.000 copie digitali vendute, il 55% in meno rispetto alla settimana di debutto: \"Hold It Against Me\" diventa cos\u00ec la seconda canzone con il pi\u00f9 alto decremento di vendite nella seconda settimana, di nuovo dopo \"Today Was a Fairytale\" di Taylor Swift (le cui vendite erano scese del 69% rispetto alla settimana di debutto).\nAnche in Canada il brano debutta direttamente al primo posto, con circa 37.000 copie digitali vendute, diventando la quarta numero uno della cantante e il quarto debutto direttamente alla numero 1 dopo \"Girlfriend\" di Avril Lavigne del 2007, \"Crack a Bottle\" di Eminem e 50 Cent del 2009 e \"California Gurls\" di Katy Perry del 2010. \"Hold It Against Me\" diventa il brano con pi\u00f9 copie digitali vendute nella settimana di debutto per un artista e il secondo brano con il maggior numero di copie vendute in una settimana dopo \"The Time (Dirty Bit)\" dei Black Eyed Peas (38.000)."}
{"id": "3296486", "revid": "767487", "url": "https://it.wikipedia.org/wiki?curid=3296486", "title": "Sergey Kvo\u010dkin", "text": "Nel 2004, per celebrare il proprio 50\u00ba anniversario, l'UEFA invit\u00f2 ogni federazione nazionale ad essa affiliata di indicare il proprio miglior giocatore dell'ultimo mezzo secolo. La scelta del FSK ricadde su Kvo\u010dkin, designato quindi \"Golden Player\" dall'UEFA."}
{"id": "3296493", "revid": "126257", "url": "https://it.wikipedia.org/wiki?curid=3296493", "title": "Parco agricolo del Ticinello", "text": "Il parco agricolo del Ticinello \u00e8 un parco della citt\u00e0 di Milano, situato a est di via dei Missaglia e della fascia urbanizzata che lo accompagna da piazzale Abbiategrasso, di fronte al quartiere milanese del Gratosoglio.\nIl nome gli deriva dal Cavo Ticinello che, dopo un lungo percorso tombinato, riemerge e ne attraversa a cielo aperto il territorio. Il cuore del parco \u00e8 la Cascina Campazzo, con i suoi seminativi a cereali, i prati perenni e l'allevamento con centotrenta bovine da latte.\nStoria.\nIl comune di Milano inserisce il parco del Ticinello nelle previsioni urbanistiche nel 1982 definendone l'area e le funzioni, recependo le indicazioni di un comitato di cittadini e associazioni che se ne era fatto promotore. Il punto di forza del progetto \u00e8 la coesistenza delle attivit\u00e0 agricole dell'azienda insediata nella cascina con le strutture, e la relativa fruizione, di un esteso parco urbano. Nei quasi trent'anni passati, nonostante il parco esista oramai di fatto, l'iniziativa non \u00e8 stata mai completamente perfezionata a causa della mancata definizione della propriet\u00e0 delle aree interessate, in parte ancora in mano a privati. Nel 2010 la situazione, dopo vertenze e azioni di sfratto nei confronti dei conduttori della cascina, la situazione ripropone in sostanza quella degli anni precedenti, con il comune proprietario di circa la met\u00e0 dei terreni, in possesso di tutti gli strumenti urbanistici necessari, ma impegnato in una defatigante trattativa privata con l'immobiliare proprietaria delle altre porzioni\nIl progetto per l'intero parco prevede, come in ogni situazione consimile, l'esproprio di tutta l'area e la sua propriet\u00e0 pubblica.\nLa seconda struttura storica presente nel parco, la cascina Campazzino, \u00e8 abbandonata e in rovina: se ne \u00e8 parlato come di un possibile centro di ricovero per i rom variamente accampati alla periferia meridionale della citt\u00e0, ma il progetto \u00e8 stato accantonato.\nStrutture e flora.\nCon i suoi 880.000 metri quadrati, il parco \u00e8 il quarto per estensione a Milano, dopo il Forlanini, quello delle Cave e Parco Lambro. Nella suddivisione per attivit\u00e0 il 30% della sua superficie \u00e8 riservata alla parte urbana, mentre il 70% \u00e8 dedicato alle colture, anche con funzione didattica, e non \u00e8 previsto nessun tipo di recinzione. Gli accessi sono localizzati in via Dudovich e in via Selvanesco, lato sud, Cascina Campazzo e Cascina Campazzino.\nLa progettazione del parco, curata dagli Uffici tecnici comunali, ha dedicato la massima cura per la realizzazione di strutture semplici che non alterassero il paesaggio agricolo come ci \u00e8 stato tramandato: sono state individuate aree di sosta, due aree boscate, un'area di riconoscimento alberi, il percorso principale del parco lungo il corso del Ticinello e un'area orti. In particolare saranno realizzate diverse aree picnic con tavoli e panche in prati alberati, un'area ritrovo con due porticati attrezzati per feste nei pressi della Cascina Campazzino, alcune aree riposo nei prati attrezzate con panchine, un'area a frutteto con tavoli nei pressi di numerosi alberi da frutto e un'area riconoscimento alberi dove verr\u00e0 messo a dimora un esemplare di ciascun albero e arbusto con cartellini di riconoscimento. A parte questo \"catalogo vivente\", nella piantumazione non ci si discoster\u00e0 dalle specie originarie tipiche delle aree umide della pianura Padana, con querce e carpini, pioppeti e saliceti. Verranno realizzate anche strutture \"ad hoc\" per l'osservazione della fauna.\nLungo l'intero corso del Ticinello sar\u00e0 realizzata una pavimentazione in listoni di legno e tutto il percorso sar\u00e0 accompagnato da alberi e arbusti autoctoni, tra le specie arboree segnaliamo: querce, carpini, frassini, aceri, tigli, salici, ontani e pioppi.\n\u00c8 prevista anche la realizzazione di ottanta orti, al limite dell'ampio parcheggio, con spazi comuni attrezzati di bagni e lavandini; sotto i porticati, disponibili barbecue e tavoli al riparo dei pergolati.\n\"Sant'Antoni, un'ora bonna\".\n\u00c8 un vecchio proverbio milanese (traduzione: per sant'Antonio un'ora buona) che sta a indicare come il 17 di gennaio le giornate si siano allungate di un'ora al tramonto e nel calendario contadino la giornata veniva solennizzata con un grande fal\u00f2 di stoppie e sarmenti e festa sull'aia: \u00e8 una tradizione che si rinnovava annualmente a Cascina Campazzo, ma non nel 2011: assieme allo sfratto \u00e8 scattato il divieto per manifestazioni pubbliche all'interno della propriet\u00e0. Continuano invece, fitte, le visite di scolaresche e di curiosi, a gruppi o isolati, sorpresi dalla realt\u00e0 che scoprono nella corte del Campazzo. I cortesi proprietari accolgono tutti e mostrano l'Oratorio del XVII-XVIII o il restaurato forno ellittico a legna settecentesco, in funzione quotidiana, le stalle, i fienili e la sala di mungitura. Da questa, ogni giorno dalle 7 alle 21.30, un po' di latte passa ad un distributore automatico, fresco e naturale, da consumarsi crudo."}
{"id": "3296496", "revid": "29244", "url": "https://it.wikipedia.org/wiki?curid=3296496", "title": "Vipera lebetina", "text": ""}
{"id": "3296497", "revid": "125817499", "url": "https://it.wikipedia.org/wiki?curid=3296497", "title": "Svizzera centrale", "text": "La Svizzera centrale \u00e8 la regione delle prealpi geograficamente il cuore e storicamente l'origine della Svizzera.\nLa Svizzera centrale \u00e8 una nomenclatura delle unit\u00e0 territoriali statistiche di livello 2 (NUTS 2). Essa include il canton Lucerna, il canton Uri, il canton Svitto, Obvaldo, Nidvaldo e il canton Zugo."}
{"id": "3296499", "revid": "1543377", "url": "https://it.wikipedia.org/wiki?curid=3296499", "title": "Brian Shimer", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia di bronzo nel Bob a 4 con i connazionali Dan Steele, Doug Sharp e Mike Kohn partecipando per la nazionale statunitense, vennero superati dall'altra nazionale statunitense e da quella tedesca a cui and\u00f2 la medaglia d'oro. \nIl tempo totalizzato fu di 3:07,86, con un breve distacco dalle altre medagliate, 3:07,81 e 3:07,51 i loro tempi.\nInoltre ai campionati mondiali vinse alcune medaglie:\nDopo il suo ritiro, avvenuto al termine delle olimpiadi di Salt Lake City 2002, gli \u00e8 stato conferito l'incarico di capo allenatore della nazionale maschile di bob. Dal 2014, in seguito alla ristrutturazione della Federazione statunitense, ricopre questo ruolo anche per la squadra femminile."}
{"id": "3296503", "revid": "267975", "url": "https://it.wikipedia.org/wiki?curid=3296503", "title": "Chiesa Parrocchiale di San Pietro Apostolo", "text": ""}
{"id": "3296512", "revid": "1573940", "url": "https://it.wikipedia.org/wiki?curid=3296512", "title": "Level 42 (singolo)", "text": " \u00e8 il primo singolo della cantante j-pop giapponese Kimura Kaela. \u00c8 stato pubblicato il 23 giugno 2004 dall'etichetta major Nippon Columbia.\nTracce.\nTutti i brani sono testo di Kaela Kimura e musica di Taiy\u014d Yamazawa.\nDopo il titolo \u00e8 indicata fra parentesi \"()\" la grafia originale del titolo."}
{"id": "3296519", "revid": "108168995", "url": "https://it.wikipedia.org/wiki?curid=3296519", "title": "Pacchetto (software)", "text": "Un pacchetto (pi\u00f9 formalmente pacchetto software), in informatica \u00e8 una serie di programmi che si distribuiscono congiuntamente. In senso pi\u00f9 specifico, un pacchetto indica un software per computer compresso in un formato archivio per essere installato/rimosso da un sistema di gestione dei pacchetti o da un programma d'installazione autonomo.\nCaratteristiche.\nIl pacchetto normalmente \u00e8 fornito come codice compilato ovvero codice oggetto, con l'installazione e la rimozione del pacchetto stesso controllate da un sistema di gestione dei pacchetti (SGP) piuttosto che da un semplice archiviatore di file. Ciascun pacchetto destinato al SGP contiene metainformazioni quali la descrizione del pacchetto, la versione e le \"dipendenze\". Il sistema di gestione dei pacchetti pu\u00f2 valutare queste metainformazioni per permettere ricerche dei pacchetti, eseguire un aggiornamento automatico del pacchetto ad una versione pi\u00f9 recente, per controllare che tutte le dipendenze di un pacchetto siano soddisfatte e/o per soddisfarle automaticamente.\nAlcuni esempi di tali pacchetti sono StarOffice della Sun Microsystem e OpenOffice.org.\nUtilizzo.\nLe ragioni possono essere di carattere tecnico, quando il funzionamento di ogni programma completa o richiede quello di altri, oppure di carattere mercatistico e commerciale, ad esempio quando il pacchetto \u00e8 offerto a un prezzo pi\u00f9 basso di quello che si avrebbe acquistando separatamente i singoli programmi. Molte distribuzioni GNU/Linux ad esempio fanno uso di pacchetti software per la distribuzione degli applicativi tramite repository. Infatti esse sono generalmente segmentate in pacchetti.\nOgni pacchetto contiene una specifica applicazione o servizio. Come esempi di pacchetti si possono citare una libreria per gestire il formato immagine PNG, una collezione di caratteri tipografici (font) o un programma per navigare in Internet (web browser)."}
{"id": "3296521", "revid": "122990086", "url": "https://it.wikipedia.org/wiki?curid=3296521", "title": "Antonio Zanardi Landi", "text": "Biografia.\nSi \u00e8 laureato in giurisprudenza a Padova nel 1974. Dopo aver prestato servizio militare come sottotenente di complemento, periodo nel quale partecipa alle operazioni di soccorso a seguito del terremoto nel Friuli, lavora presso la FIAT. Dopo l'entrata in diplomazia, tra il 1978 ed il 1979 frequenta, primo tra i funzionari italiani, l'\u00c9cole Nationale d'Administration a Parigi.\nNel 1978 intraprende la carriera diplomatica e viene assegnato al Cerimoniale della Repubblica. Nel 1981 \u00e8 assegnato alla Segreteria Generale del Ministero degli Affari Esteri. Nel 1982 \u00e8 Primo Segretario a Ottawa e dal 1984 al 1987 \u00e8 Console a Teheran, negli anni della guerra Iran \u2013 Iraq, organizzando nelle sue funzioni l'evacuazione dei cittadini italiani dal paese. Nel 1987 \u00e8 trasferito all'Ambasciata a Londra con l'incarico di Consigliere per la stampa e l'informazione. Rientrato a Roma nel 1989, presta servizio presso il Gabinetto del Ministro degli Esteri fino al 1992, quando \u00e8 inviato come Consigliere all'Ambasciata presso la Santa Sede. \nNel 1996 diviene Segretario Generale dell'Istituto Universitario Europeo di Fiesole. \nNel 2000 rientra al Ministero, presso il Gabinetto del Ministro, con l'incarico dei rapporti con il Parlamento. Nel 2002 \u00e8 capo dell'Unit\u00e0 di Coordinamento della Segreteria Generale e nel 2004 \u00e8 nominato Ambasciatore a Belgrado. Nel 2006 assume l'incarico di Vicesegretario Generale e nel 2007 \u00e8 nominato Ambasciatore presso la Santa Sede, accreditato anche presso il Sovrano Militare Ordine di Malta. Dal dicembre 2010 \u00e8 Ambasciatore d'Italia a Mosca, accreditato anche in Turkmenistan. Dal settembre 2013 \u00e8 Consigliere Diplomatico del Presidente della Repubblica. \nDal 1994 \u00e8 membro del Consiglio Scientifico della rivista italiana di geopolitica Limes. \nIl 4 gennaio 2015 \u00e8 nominato Presidente della Fondazione Aquileia da cui si dimette il 30 settembre 2020. \nDal giugno 2015 \u00e8 Senior Advisor di Pirelli.\nDal 2016 \u00e8 membro del Consiglio della Fondazione dell'Ospedale Pediatrico del Bambin Ges\u00f9.\nDal 2 settembre 2016 \u00e8 Ambasciatore del Sovrano Militare Ordine di Malta presso la Santa Sede.\nDal 2018 \u00e8 Membro del Consiglio Scientifico di Confindustria.\n\u00c8 membro della Fondazione Italia USA.\n\u00c8 sposato con Sabina Cornaggia Medici Castiglioni e ha tre figli: Pietro, Benedetta e Caterina."}
{"id": "3296524", "revid": "126257", "url": "https://it.wikipedia.org/wiki?curid=3296524", "title": "Parco Industria Alfa Romeo - Portello", "text": "Il Parco Industria Alfa Romeo - Portello \u00e8 l'area verde all'interno dell'omonimo quartiere residenziale di Milano, sull'area omonima dismessa dagli stabilimento Alfa Romeo del Portello negli anni ottanta.\nIl quartiere occupa una superficie di , a cavallo del viale Renato Serra sopra il quale scorre la strada sopraelevata. \u00c8 accanto al viale De Gasperi che si colloca il parco con i suoi 65.000 metri quadrati di superficie. Nel gennaio 2011, del parco stesso erano visibili solo i cocuzzoli delle due alture artificiali che ne formano la principale caratteristica, ora l'intero complesso \u00e8 ultimato e aperto.\nLa continuit\u00e0 con la Montagnetta.\nProgettualmente, il parco vuole costituire una continuit\u00e0, anche storica, con quello della Montagnetta di San Siro: come quella, le due collinette, assai pi\u00f9 piccole, sono state costruite con macerie e terra di scavo e ad essa sono collegate da una passerella. Si divide in pi\u00f9 aree, la prima delle quali \u00e8 la collina della \u201cpreistoria\u201d, con la sua forma ad esse che ripara dai rumori della strada e avvolge un grande specchio d\u2019acqua. La sua forma riprende la prima grande struttura dell\u2019universo, le spirali delle galassie e, infine, il tema della velocit\u00e0 in memoria delle attivit\u00e0 passate. Scendendo da questa collina si arriva a quella della \u201cstoria\u201d, a mezzaluna, che separa il \u201cTime Garden\u201d dal resto del parco. La collina pi\u00f9 imponente, che guarda verso il centro della citt\u00e0 \u00e8 dedicata al \u201cpresente\u201d, con un percorso che si dipana su una doppia elica culminante nel suo punto pi\u00f9 alto (22 metri). In cima si trova una fontanella e una scultura metallica del DNA, in omaggio al tema della vita. Il \u201cTime Garden\u201d, invece, \u00e8 lo spazio pi\u00f9 raccolto e protetto del parco, con delle lastre bianche e nere a segnare la rotazione della Terra, le quattro stagioni con dei setti metallici, i 28 giorni del ciclo lunare in dei cerchi, i 12 mesi dell\u2019anno come parole ritagliate nel metallo, i 365 giorni dell\u2019anno e le onde del battico cardiaco, segnate sul pavimento tra lastre bianche e nere. L'intero parco sorge su un terrapieno di dieci metri d'altezza ottenuto con la costruzione di appositi muri di contenimento."}
{"id": "3296534", "revid": "247222", "url": "https://it.wikipedia.org/wiki?curid=3296534", "title": "Michael Bloomfield", "text": ""}
{"id": "3296540", "revid": "767487", "url": "https://it.wikipedia.org/wiki?curid=3296540", "title": "Georges Merillon", "text": "Georges Merillon \u00e8 stato uno dei membri fondatore dell'agenzia di stampa Presse Collectif, con la quale ha lavorato su diversi servizi in Francia ed in tutto il mondo fra il 1981 ed il 1987. Nel 2001 \u00e8 entrato a far parte dell'agenzia Gamma nella veste diredattore capo, diventando in seguito direttore editoriale, nel 2004.\nNel corso della sua carriera, Merillon ha ricevuto numerosi riconoscimenti per il suo lavoro, tra cui il Premio Fuji nel 1993, il primo premio in occasione del Festival del giornalismo d'Angers nel 1994 ed il World Press Photo of the Year nel 1990."}
{"id": "3296546", "revid": "126257", "url": "https://it.wikipedia.org/wiki?curid=3296546", "title": "Parco di Villa Litta", "text": "Il parco di Villa Litta sorge a Milano nel quartiere di Affori, ed \u00e8 il pi\u00f9 antico del capoluogo lombardo tra quelli al di fuori dal centro storico.\nStoria.\nCostruita nel 1687 con un giardino all'italiana dal marchese Pier Paolo Corbella, la villa divenne propriet\u00e0 dei Trivulzio e successivamente dei Litta Modignani il secolo successivo e il giardino fu ampliato e trasformato in \"paesaggistico\", cio\u00e8 all'inglese, a met\u00e0 dell'Ottocento: viali simmetrici, alberi potati geometricamente e siepi a labirinto lasciarono il posto alle forme che diventeranno le attuali.\nNell'Ottocento, Gerolamo Trivulzio vi organizz\u00f2 un circolo di letterati e intellettuali tra cui spiccano il Manzoni, Francesco Hayez e il gi\u00e0 ricordato conte Silva. Nel 1905, la villa diventa propriet\u00e0 della provincia che la ceder\u00e0 al comune nel 1927; questo ne aprir\u00e0 i giardini al pubblico e trasformer\u00e0 la residenza, da tempo priva degli arredi, in biblioteca e uffici.\nDurante la seconda guerra mondiale, nel 1943, il parco sub\u00ec una invasione degli afforesi per procurarsi il legname per il riscaldamento e moltissime piante furono abbattute; le strutture furono sottoposte ad un primo restauro nel 1958 e a un secondo (che riguardava soprattutto il parco) nel 2003-2005. Nell'occasione, l'accesso a villa e parco venne stabilito nell'attuale posizione in viale Affori, mentre l'ingresso originario era collocato in fondo ad un lungo viale (duecento metri) con quattro filari d'alberi che esiste ancora oggi e che giunge sino alla via Michele Novaro. All'ingresso era posto un complesso scultoreo barocco della met\u00e0 del XVIII secolo di ispirazione egizia, \"I Sirenei\", visibile ancora oggi. Si tratta di due obelischi, due sfingi, due vasi tutti posti su grandi basamenti.\nNel settembre 2014 dei cittadini e un nutrito gruppo di volontari di una nota multinazionale, KPMG, guidati dalla associazioneantigraffiti.it hanno a loro spese ripulito dalle scritte le facciate che deturpavano la villa.\nFlora, attrezzature e impieghi.\nIl parco, sul retro e il lato occidentale della villa, ha grandi prati liberi e folti d'alberi al contorno. Tra le principali specie arboree, ricordiamo: diverse variet\u00e0 di acero (campestre, negundo,riccio, e argentato o saccarino), il bagolaro, la quercia rossa, la magnolia, il pioppo nero, il carpino bianco, il faggio dei boschi, il platano comune, alcuni ippocastani rosati di altezza particolarmente maestosa, il noce nero, il gelso, il ciliegio selvatico o degli uccelli, lo spino di Giuda, la robinia e la molto simile sofora giapponese. Una rarit\u00e0 botanica \u00e8 un esemplare di gelso da carta.\nTra le attrezzature, un'area riservata ai giochi molto grande, un campo da calcio e due campi polivalenti per il basket e la pallavolo; molto ampio (9600 m\u00b2) lo spazio cintato riservato ai cani. La biblioteca comunale \u00e8 sistemata al primo piano della villa, mentre il parco \u00e8 sede di spettacoli e concerti nell'ambito di Milano Estate."}
{"id": "3296556", "revid": "1543377", "url": "https://it.wikipedia.org/wiki?curid=3296556", "title": "Io e te (album Gianna Nannini)", "text": "Io e te \u00e8 il diciassettesimo album di inediti della cantautrice italiana Gianna Nannini, pubblicato l'11 gennaio 2011 dall'etichetta discografica Sony.\nRegistrato interamente a Londra, presso gli Abbey Road Studios, l'album contiene undici inediti e una cover. Il singolo \"Ogni tanto\", uscito il 3 dicembre 2010, ha raggiunto la terza posizione della classifica italiana, mentre l'album ha debuttato in classifica direttamente al primo posto. Il secondo singolo estratto \u00e8 \"Ti voglio tanto bene\". Successivamente viene estratto il singolo \"Perfetto\", \"Mai per amore\" (dalla versione deluxe dell'album), e infine il singolo \"I wanna die 4 U.\"\nDescrizione.\nQuesto disco presenta delle sonorit\u00e0 che lasciano ampio respiro agli archi e prestano notevole attenzione alla concordanza melodica delle chitarre negli arrangiamenti. La canzone \"Io e te\" \u00e8 stata realizzata con il solo ausilio degli elementi sinfonici.\nIl disco \u00e8 stato presentato al Teatro Puccini di Milano il 10 gennaio 2011, dove la cantautrice ha anche tenuto una conferenza stampa. All'interno dell'album \u00e8 presente anche una cover in chiave rock nel noto brano di Domenico Modugno, \"Nel blu dipinto di blu\". Nell'occasione, il testo del brano \u00e8 stato leggermente modificato: con l'autorizzazione dell'autore Franco Migliacci, la Nannini ha reinserito la parola \"piccino\", che era presente nella prima incisione inedita del brano al posto di \"lontano\".\nUn'altra delle particolarit\u00e0 del disco \u00e8 la foto in copertina, raffigurante l'evidente stato di gravidanza della Nannini portata a termine a fine novembre 2010. Questa scelta ha suscitato alcune polemiche, soprattutto da parte di Marina Corradi, editorialista del quotidiano \"Avvenire\", che ha scritto: \u00ab\"Offre un'immagine della maternit\u00e0 come potere assoluto\"\u00bb, aggiungendo poi: \u00ab\"Mi colpisce anche lo sfruttamento dell'immagine di una gravidanza che diventa spot per creare e vendere un brand: mamma come mi pare. Senza voler lanciare anatemi, dico che non mi piace, un pancione non \u00e8 oggetto di mercato\"\u00bb. Nel dibattito sono intervenute anche diverse personalit\u00e0 politiche, tra le quali l'europarlamentare del Popolo della Libert\u00e0 Licia Ronzulli e la parlamentare italiana del Partito Democratico Federica Mogherini, entrambe in difesa della scelta della cantante.\nNonostante l'immagine di copertina possa far pensare ad un disco interamente incentrato sulla maternit\u00e0 della cantautrice, la Nannini ha dichiarato che la maggior parte dei brani sono stati scritti prima della nascita della figlia Penelope e che le uniche canzoni che fanno riferimento a quest'ultima sono \"Ogni tanto\" e, solo per alcuni cenni, \"Io e te\".\nEdizioni.\n\"Io e te\".\nLa prima stampa del disco ha una custodia cartonata con fotografata Gianna Nannini con il pancione; la seconda \u00e8 plastificata con una copertina diversa, con Gianna Nannini fotografata questa volta solo in faccia.\n\"Io e te - Deluxe Edition\".\nL'edizione \"Deluxe\" \u00e8 un cofanetto composto da:\n\"Io e te - Live Edition\".\nL'edizione \"Live\" \u00e8 un cofanetto composto da:"}
{"id": "3296557", "revid": "406204", "url": "https://it.wikipedia.org/wiki?curid=3296557", "title": "Expo 1974", "text": "L'Esposizione specializzata del 1974 (ufficialmente \"Exposition internationale de l'environnement, Spokane 1974 - Expo'74 World's fair\", Esposizione internazionale dell'ambiente) si svolse a Spokane dal 4 maggio al 3 novembre.\nL'esposizione del 1974 \u00e8 stata la prima con tema ambientale e, fino alla Expo 1982 di Knoxville quella ospitata nella citt\u00e0 pi\u00f9 piccola.\nSito.\nIl sito espositivo comprendeva le isolette Havermale e Canada Island sul fiume Spokane, nonch\u00e9 dalle rive nord e sud dello stesso fiume, in prossimit\u00e0 delle isole.\nDopo la Expo.\nAl termine della manifestazione il sito espositivo \u00e8 stato riconvertito a parco ricreativo e ludico; attualmente \u00e8 denominato Riverfront park. Sono presenti le seguenti infrastrutture e attrazioni:"}
{"id": "3296561", "revid": "1543377", "url": "https://it.wikipedia.org/wiki?curid=3296561", "title": "Dan Steele", "text": "Biografia.\nStudi\u00f2 all'Eastern Illinois University. Ai XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia di bronzo nel bob a 4 con i connazionali Brian Shimer, Doug Sharp e Mike Kohn partecipando per la nazionale statunitense, vennero superati dall'altra nazionale statunitense e da quella tedesca a cui and\u00f2 la medaglia d'oro.\nIl tempo totalizzato fu di 3'07\"86, con un breve distacco dalle altre medagliate, 3'07\"81 e 3'07\"51 i loro tempi.\nIn atletica leggera, partecip\u00f2 alla gara di decathlon ai campionati del mondo di atletica leggera 1999, finendo ottavo con punti, mentre sempre in quell'anno vinse l'argento nel decathlon ai XVII Giochi panamericani di Winnipeg."}
{"id": "3296565", "revid": "1305772", "url": "https://it.wikipedia.org/wiki?curid=3296565", "title": "Project Justice", "text": ", distribuito anche con il titolo Project Justice, \u00e8 un videogioco arcade del 2000 sviluppato da Capcom. \n\u00c8 il seguito di \"\", il videogioco \u00e8 stato successivamente convertito per Dreamcast."}
{"id": "3296566", "revid": "1833487", "url": "https://it.wikipedia.org/wiki?curid=3296566", "title": "Fronzola", "text": "Fronzola \u00e8 una frazione del comune di Poppi, in provincia di Arezzo, nella quale vivono attualmente meno di una decina di abitanti.\nIl toponimo Fronzola probabilmente deriva da \u201cfronda\u201d (di quercia o di castagno), cio\u00e8 dalla folta vegetazione che circonda il paese e si stende sulle colline intorno; prevale la quercia, il rovere e, soprattutto tra Fronzola, Ortignano e Quota, si trovano antichi castagneti. Ritengo che debba essere presa in considerazione anche la derivazione da fionda (cfr mazzifronzola come viene chiamata in dialetto locale) o forse che debbano essere prese in considerazione altre derivazioni pi\u00f9 antiche e meno semplicistiche. Sulla sommit\u00e0 del colle che sovrasta Poppi a mezzogiorno, ad un'altezza di circa 600 metri, si trovano i resti del formidabile castello medioevale e di una muratura pi\u00f9 antica, forse di epoca etrusca o romana. Sul versante orientale del colle, sotto le mura del castello, sono stati costruiti i fabbricati che formano il nucleo del borgo risalenti probabilmente al XVI - XVII secolo che hanno mantenuto le loro caratteristiche perch\u00e9 non sono state fatte molte aggiunte e variazioni al progetto originale. Le strette viuzze sono lastricate con pietre poste a coltello, tipiche dei paesi di montagna per non scivolare in caso di neve e di ghiaccio. In un pianello, sul lato nord rispetto alle rovine del castello, si trova la chiesetta medioevale coeva del castello stesso, abbastanza integra, fornita di un bel campanile a vela con due buche campanarie. Questa chiesa \u00e8 stata dedicata a San Lorenzo ed era una delle chiese dipendenti dalla pieve di Buiano che si trova pi\u00f9 in basso ad un chilometro circa, quasi sulla riva dell'Arno, lungo l'antica strada \u201cvia casentinensis maior\u201d che percorreva la valle da Capolona - Arezzo verso nord, verso Firenze - Fiesole ed il Mugello, con diramazioni verso la Romagna. Nel raggio di pochi chilometri si trovavano tre chiese dedicate a San Lorenzo: quella di Fronzola, l'antica chiesa di Poppi, nel versante sud del colle di Poppi, sotto il castello dei Guidi e la chiesa di Strumi ormai demolita.\nStoria.\nLa storia del piccolo paese \u00e8 legata a quella dell'omonimo castello, le cui rovine sorgono poco sopra il paese; le prime notizie di Fronzola si hanno a partire dal 1065, quando viene attestato il possesso del \"castrum\" di Fronzola all'abbazia di Capolona; nel 1164 il castello passa sotto la propriet\u00e0 della famiglia Guidi; nel 1322 il vescovo di Arezzo, Guido Tarlati di Pietramala conquista Fronzola, in seguito modifica il castello innalzando nuove mura ed rafforzando la parte nord del castello; nel 1344 Simone II da Battifolle con il sostegno dei fiorentini conquista il castello, scacciando Guido Tarlati; nel 1440 la repubblica fiorentina decreta la distruzione del castello di Fronzola, che avverr\u00e0 solo nel 1498 ad opera del capitano di ventura Bartolomeo D'Alviano, su commissione di Venezia schierata contro Firenze.\nRitornando a Fronzola, proprio sulla cima del colle era arroccato il castello, con il formidabile cassero ed il grande piazzale. Il castello ripeteva lo schema consolidato di Romena: un cassero con torre ed una cinta muraria con altre torri di difesa ed avvistamento ai quattro punti cardinali. All'esterno un'altra cinta muraria, le opere accessorie, alcuni edifici non ben individuati.\nOggi rimangono grandi resti di mura di grande altezza, parte del cassero con i fondamenti della torre, una parte delle mura del piazzale con scala costruita sulla muratura ed i resti delle tre torri che si trovavano a nord, ad oriente e ad occidente, inoltre esiste il varco dell'ingresso che si trovava sul lato sud. All'interno del piazzale si trovano i resti di una torre abbattuta ed una grande cisterna ancora funzionante, quasi intatta. Poco lontano, tra il castello e la chiesa i resti di una seconda cisterna, ormai interrata.\nIl castello nasce sul colle dove si trovava una curtis e probabilmente edifici molto pi\u00f9 antichi.\nIl piccolo borgo, sotto le mura del castello, continu\u00f2 ad esistere: esiste un estimo catastale risalente al 1536 che include la parrocchia di Fronzola; \u00e8 probabilmente in quegli anni che vengono realizzate le strutture che ancora oggi formano il borgo di Fronzola; queste per'altro hanno conservato la loro originale conformazione, non essendoci state modifiche strutturali rilevanti sino ad oggi.\nIl Paese.\nAll'ingresso del paese \u00e8 subito ben visibile la Casa degli Archi; salendo la strada del paese, tra gli stretti vicoli si trovano una serie di abitazioni private, che conservano ancora la loro architettura medioevale, con strutture in pietra; dopo poche decine di metri si raggiunge uno spiazzo, che costituisce la parte pi\u00f9 alta del paese; qui si trova la piccola chiesa medioevale di San Lorenzo, con il suo caratteristico campanile a vela, ed un'antica cisterna in pietra, che veniva utilizzata dagli abitanti del castello.\nA nord del castello, in uno spiazzo circondato da mura, l'antica chiesa medioevale ancora in piedi \u00e8 dedicata a San Lorenzo, con un bel campanile a vela con due buche campanarie.\nEsiste ancora il sentiero, tra due mura, che saliva al castello e si comprende abbastanza bene il percorso della seconda cinta di mura, che circonda il piazzale della chiesa e scende tra le case del borgo verso oriente.\nUn sentiero, lastricato con pietre verticali scende dal piazzale della chiesa verso le case del borgo che possono essere individuate come la vecchia scuola, la parrocchia, la casa degli archi, altre due case ai piedi del muro del castello, un antico fienile che serviva la grande casa degli archi.\nQuesta la semplice struttura del paese, costruito probabilmente sulle rovine delle castello e tipico della societ\u00e0 contadina che va dal XVI al XIX secolo. C'era una scuola, una parrocchia per il rettore della chiesa di San Lorenzo, quindi le case dei contadini e quella padronale con grande fienile annesso. Dietro al paese un grande spiazzo veniva adibito ad aia e serviva anche per le feste semplici dei contadini.\nPrime notizie:\nLa viabilit\u00e0 antica.\nNon dobbiamo dimenticare che il paese di Fronzola si trovava lungo l'asse di un'antica rete stradale. Sotto il poggio, lungo il corso dell'Arno, sulla riva destra, correva l'antica via \u201cCasentinensis maior\u201d che portava da Arezzo, dalla forte abbazia di caput (o campo) leonis (oggi Capolona) verso il nord, verso i territori controllati dall'abbazia stessa e verso Firenze, Fiesole e il Mugello.\nSotto Fronzola, lungo la Casentinensis maior, proprio dove si trova l'antica pieve di Buiano, sono stati scoperti i resti di una dimora romana.\nDa Buiano, dalla Casentinensis maior, partiva una strada, ancora in certi tratti lastricata, che portava verso il colle di Fronzola e poi verso Larniano, dove sono stati trovati i resti di un'altra dimora romana. Anche sul colle di Fronzola \u00e8 stata trovata un'antica moneta romana, ma le monete, come si sa viaggiano. In ogni caso si trovano facilmente pezzi di muratura realizzata con coccio pesto che fanno sospettare di qualche costruzione di epoca romana.\n\u00c8 anche indicativo che rovine e resti di origine etrusca si trovino, oltre che sul colle di Fronzola, anche nel sottostante colle di Poppi. La natura del luogo \u00e8 bellissima, i prati sono pieni di fiori ed erbe ed anche di una variet\u00e0 di orchidee locali.\nAccanto alla quercia, che domina il paesaggio, si trovano olmi, sorbi, ciliegi selvatici, cornioli, alloro selvatico, vincastro, sanguinella.\nSi trova ancora traccia delle antiche coltivazioni della vite e dell'olivo e di alcune variet\u00e0 di frutta dal melo al pero. Accanto ai boschi di castagno si trovavano terreni famosi per la coltivazione della patata. Inoltre c'\u00e8 ancora il ricordo dei greggi di pecore e capre.\nGli animali selvatici tipici presenti nella zona sono oggi il cinghiale, cervo, capriolo, daino, istrice, lepre, ghiandaia, cornacchie, merlo, gazza, corvi, cornacchie, pettirossi ed una grande variet\u00e0 di uccelli.\nI muri a secco.\nTutto il colle \u00e8 circondato da muri a secco che reggono numerosi terrazzamenti, costruiti in gran parte con le pietre del castello distrutto. La tecnica di costruzione dei muri a secco dimostra una grande maestria ed anche una cura incredibile per il paesaggio. Vicino al paese si trova ancora il vecchio pozzo, proprio lungo la strada chiamata via del pozzo, con annessa una vasca per lavare i panni.\nSul muro che circonda la casa dell'antica canonica si trova un grande inserto rettangolare di muratura realizzata con grandi pietre squadrate rozzamente, cosiddette ciclopiche, di probabile origine etrusca o romana. La struttura appare completamente diversa dalla muratura medioevale del castello realizzata con pietre pi\u00f9 piccole.\nQuesto antichissimo muro \u00e8 probabilmente il pi\u00f9 grande resto di muratura etrusca che si trova in Casentino e potrebbe essere stato la base di una torre o di un luogo fortificato che dominava la valle.\nTutto il luogo comunque andrebbe esplorato e studiato con attenzione perch\u00e9 probabilmente nasconde interessanti reperti che riguardano non solo il Medioevo, ma anche periodi precedenti.\nDocumenti consultati.\nBiblioteca rilliana di Poppi\nExtimi catastali\nRegesto camaldolese\nCatasto granducale"}
{"id": "3296575", "revid": "224230", "url": "https://it.wikipedia.org/wiki?curid=3296575", "title": "Libero Stato di Prussia", "text": ""}
{"id": "3296587", "revid": "729019", "url": "https://it.wikipedia.org/wiki?curid=3296587", "title": "Magne Hoseth", "text": "Carriera.\nClub.\nGli esordi e la prima esperienza al Molde.\nHoseth ha iniziato la carriera nell'Aver\u00f8ykameratene e si \u00e8 legato al Molde nel 1999: ha esordito con questo club nell'Eliteserien quando ha sostituito Thomas Mork nel pareggio a reti inviolate contro lo Stab\u00e6k. Ha segnato la prima rete nella massima divisione norvegese l'8 agosto dello stesso anno, nel successo per 0-2 in casa dello Str\u00f8msgodset.\nIl trasferimento in Danimarca.\nNell'estate 2004, si \u00e8 trasferito ai danesi del Copenaghen. Ha debuttato per la nuova squadra il 7 agosto, nella sfida di campionato contro il Viborg, che si \u00e8 conclusa con una sconfitta per 3-2. La settimana seguente \u00e8 arrivata la prima marcatura, che ha permesso alla sua squadra di raggiungere il definitivo pareggio per 1-1 contro l'Odense. Sempre nel 2004, \u00e8 stato nominato giocatore dell'anno, nonostante fosse arrivato in Danimarca da pochi mesi.\nIl ritorno in patria.\nIl 20 giugno 2005 \u00e8 tornato in Norvegia, accordandosi con il V\u00e5lerenga, firmando un contratto della durata di quattro anni e mezzo. Ha esordito con questa maglia il 4 luglio: \u00e8 stato infatti titolare nel successo per 3-0 sull'Odd Grenland. Il 13 agosto \u00e8 andato per la prima volta in rete, contribuendo al successo per 0-2 in casa dello Aalesund. Alla fine dell'Eliteserien 2005, il V\u00e5lerenga si \u00e8 laureato campione di Norvegia. Hoseth ha lasciato per\u00f2 la squadra a met\u00e0 della stagione successiva, scegliendo di tornare al Molde.\nL'8 novembre 2009 \u00e8 stato schierato titolare nella finale del Norgesmesterskapet giocata contro l'Aalesund, in cui il Molde \u00e8 stato sconfitto ai calci di rigore. Ha contribuito al successo finale nell'Eliteserien 2011, suo secondo campionato vinto in carriera. L'8 agosto 2012, in occasione di una sfida valida per la Champions League 2012-2013 contro il , ha sbagliato un calcio di rigore allo scadere dell'incontro, che se fosse stato segnato avrebbe \u2013 con ogni probabilit\u00e0 \u2013 regalato il passaggio del turno alla sua squadra.\nStab\u00e6k.\nIl 30 luglio 2014 \u00e8 passato ufficialmente allo Stab\u00e6k, a cui si leg\u00f2 con un contratto valido fino al termine della stagione. Ha disputato il primo incontro in squadra in data 3 agosto, quando \u00e8 stato schierato titolare nella vittoria per 4-1 sul Rosenborg. Il 23 agosto ha realizzato la prima e unica rete in campionato, nel successo per 2-3 sul campo dello Str\u00f8msgodset. Ha chiuso l'esperienza in squadra totalizzando 11 presenze e 3 reti.\nViking.\nIl 18 dicembre 2014 \u00e8 passato al Viking, firmando un contratto valido a partire dal 1\u00ba gennaio 2015. Ha scelto di indossare la maglia numero 9. Ha esordito in squadra il 12 aprile, subentrando a J\u00f3n Da\u00f0i B\u00f6\u00f0varsson nel successo per 3-1 sul Troms\u00f8. Il 13 luglio 2015 ha rescisso il contratto che lo legava al club. Ha lasciato la squadra dopo 12 presenze tra campionato e coppa, senza alcuna rete realizzata.\nAalesund.\nIl 24 luglio 2015, l'Aalesund ha annunciato d'aver ingaggiato Hoseth con un contratto valido fino al termine della stagione. Ha esordito in squadra il 2 agosto, schierato titolare nella vittoria interna per 2-0 sullo Start. Il 17 ottobre sono arrivate le prime reti, con una doppietta nella vittoria per 1-4 maturata sul campo dello Stab\u00e6k. Ha chiuso questa porzione di stagione in squadra con 10 presenze e 2 reti. \u00c8 rimasto svincolato al termine del campionato 2015.\nLa parte finale della carriera.\nIl 19 gennaio 2016, il Notodden ha annunciato sul proprio sito internet d'aver tesserato Hoseth, che si \u00e8 legato al nuovo club con un contratto biennale. Ha esordito in squadra il 7 maggio successivo, subentrando a Martin Soleim Holmen nella vittoria per 4-1 sul Vindbjart. Il 5 giugno 2016 ha messo a referto le prime reti, segnando una doppietta ai danni del \u00d8rn-Horten e contribuendo cos\u00ec alla vittoria della sua squadra col punteggio di 7-3. Il 27 luglio 2017 ha rescisso l'accordo che lo legava al Notodden.\nDurante la finestra di trasferimento estiva del 2017, Hoseth si \u00e8 aggregato al Kristiansund \u2013 in Eliteserien \u2013 per sostenere un provino. Il 16 agosto successivo ha quindi firmato un contratto con il club, valido sino al termine della stagione in corso. Ha esordito in squadra il 20 agosto, sostituendo Sverre \u00d8kland nella sconfitta per 2-0 arrivata sul campo del Sogndal. Ha chiuso questa porzione di stagione in squadra a quota 3 presenze. Al termine dell'annata, si \u00e8 ritirato dal calcio professionistico.\nL'8 febbraio 2018 ha reso noto che avrebbe giocato per l'Aver\u00f8ykameratene, nelle serie minori del calcio norvegese.\nNazionale.\nHoseth ha giocato 16 incontri per la , con 6 reti all'attivo. Il primo di questi \u00e8 datato 17 agosto 1999, quando \u00e8 stato titolare nella sconfitta per 2-0 in casa del . Il 28 marzo 2000 ha segnato la prima marcatura, nella sconfitta per 2-1 contro la Svizzera.\nNella sua carriera ha raccolto anche 22 presenze con la . Ha esordito nel successo per 2-1 sulla , quando \u00e8 subentrato a Dan Eggen. Il 25 gennaio 2004 ha realizzato una delle reti (che \u00e8 stata l'unica in nazionale maggiore della sua carriera) che ha permesso il successo sull' per 1-3 in amichevole.\nStatistiche.\nPresenze e reti nei club.\n\"Statistiche aggiornate all'8 febbraio 2018.\""}
{"id": "3296593", "revid": "1442080", "url": "https://it.wikipedia.org/wiki?curid=3296593", "title": "Neil Kilkenny", "text": "Carriera.\nNazionale.\nHa collezionato 15 presenze con la maglia della nazionale australiana; in precedenza aveva giocato nelle nazionali giovanili sia inglesi che irlandesi."}
{"id": "3296595", "revid": "287204", "url": "https://it.wikipedia.org/wiki?curid=3296595", "title": "Bettino Ricasoli (cacciatorpediniere)", "text": "Il Bettino Ric\u00e0soli \u00e8 stato un cacciatorpediniere della Regia Marina, intitolato a Bettino Ricasoli che fu Presidente del Consiglio dei ministri del Regno d'Italia.\nStoria.\nNel 1928 fu modificato con l'installazione di alette antirollio e zavorra e con rinforzi alle sovrastrutture. Sub\u00ec altri rimodernamenti nel 1929. Nel 1932 venne comandato dal capitano di fregata Aimone di Savoia-Aosta (1900-1948), quale unit\u00e0 di bandiera della 4\u00aa squadriglia ct.\nNel dicembre 1939 una commissione svedese si rec\u00f2 in Italia per valutare l'acquisto di alcune unit\u00e0 italiane: la decisione cadde sulle torpediniere \"Spica\" e \"Astore\" ed appunto sul \"Ricasoli\" e sul gemello \"Nicotera\". Dopo l'acquisto da parte della Marina svedese il \"Ricasoli\" ricevette il nuovo nome di HMS \"Puke\" in onore dell'ammiraglio Johan af Puke (1751\u20131816), il \"Nicotera\" divenne invece \"Psilander\", mentre \"Spica\" ed \"Astore\" assunsero rispettivamente i nomi di \"Romulus\" e \"Remus\".\nIl 14 aprile 1940 le quattro unit\u00e0 salparono da La Spezia e si portarono a Napoli per poi iniziare la navigazione di trasferimento in Svezia, ma quando, il 18, ripartirono dalla citt\u00e0 partenopea, il \"Puke\" e lo \"Psilander\" entrarono in collisione arrecandosi reciprocamente vari danni; dovettero fare rotta su Cartagena, ove giunsero il 23 aprile.\nEseguite le riparazioni, le navi proseguirono il loro viaggio ed il 19 giugno, dopo una tappa a Queenstown \u2013 ove avevano imbarcato dei cittadini svedesi \u2013 giunsero, insieme alla nave ausiliaria \"Patrica\" (ex italiana \"Patris II\") a Skaalefjord, nelle isole F\u00e6r \u00d8er, dove per\u00f2 furono fermate e sequestrate l'indomani dai cacciatorpediniere britannici \"Tartar\", \"Mashona\" e \"Maori\". Gli equipaggi, imbarcati sulla \"Patrica\" e sulla nave cisterna \"Castor\", rimpatriarono in Svezia il 21.\nIl 22 giugno la Svezia chiese la restituzione delle navi. Quello stesso giorno il \"Puke\" lasci\u00f2 il porto insieme al \"Maori\", ma, in posizione 61\u00b015' N e 6\u00b006' O, ebbe un'avaria e dovette essere rimorchiato dalla nave ausiliaria \"Kingston Peridot\"; dopo una collisione tra il \"Puke\" ed il rimorchiatore \"Saucy\", che stava cercando di assisterlo, fu preso a rimorchio dal \"Maori\" e poi dal rimorchiatore \"Buccaneer\", venendo trainato a Scapa Flow. Il 25 giugno pot\u00e9 lasciare la base britannica insieme al \"Remus\" e, sotto la scorta del cacciatorpediniere britannico \"Bedouin\", diresse per Kirkwall ove giunse il 30.\nIl 2 luglio le navi tornarono in mano svedese e tre giorni pi\u00f9 tardi lasciarono Kirkwall ed il 10 luglio, nonostante un accidentale attacco aereo da parte di velivoli del \"18\u00b0 Group\" del \"Coastal Command\", arrivarono a G\u00f6teborg, entrando in servizio nella Marina svedese.\nIl \"Puke\" risult\u00f2 per\u00f2 piuttosto poco atto a tenere il mare e dotato di scarsa stabilit\u00e0, necessitando di modifiche.\nTra il 1941 ed il 1942 l'armamento fu modificato: l'armamento antiaereo preesistente fu rimpiazzato con 2 mitragliere da 40/39 mm ed 8 binate Breda 37/54, e vennero imbarcati tubi lanciasiluri da 533 al posto di quelli da 450 e lanciabombe di profondit\u00e0.\nCausa le sue deludenti prestazioni fu messo in riserva tra il 1943 ed il 1944.\nIl 13 giugno 1947 fu radiato; nel 1949 fu avviato alla demolizione."}
{"id": "3296603", "revid": "123155268", "url": "https://it.wikipedia.org/wiki?curid=3296603", "title": "The Daily Beast", "text": "The Daily Beast \u00e8 un sito web di informazione ed opinioni statunitense, fondato e redatto da Tina Brown, precedentemente \"editor\" di \"Vanity Fair\" e \"The New Yorker\". Circa un terzo del contenuto del sito \u00e8 formato da materiale originale, mentre il resto \u00e8 collegamenti ad articoli scritti da altri organi di informazione. \"The Daily Beast\" \u00e8 stato lanciato il 6 ottobre 2008, ed \u00e8 di propriet\u00e0 del gruppo IAC. Edward Felsenthal, precedente editore del \"Wall Street Journal\", \u00e8 il direttore esecutivo del sito, mentre Stephen Colvin \u00e8 il presidente.\nIl nome del sito deriva da quello dell'immaginaria rivista presente nel romanzo del 1938 \"L'inviato speciale\" (\"Scoop\") di Evelyn Waugh. Il 12 novembre 2010, \"The Daily Beast\" e \"Newsweek\" hanno annunciato un accordo di fusione dal quale \u00e8 nata la nuova societ\u00e0 The Daily Beast Newsweek Publishing. Secondo Technorati, The Daily Beast \u00e8 il ventiquattresimo blog pi\u00f9 popolare al mondo."}
{"id": "3296607", "revid": "302657", "url": "https://it.wikipedia.org/wiki?curid=3296607", "title": "Mortuary Drape", "text": "I Mortuary Drape sono un gruppo musicale black metal italiano fondato nel 1986 ad Alessandria, Piemonte. Sono considerati uno dei gruppi musicali di black metal pi\u00f9 longevi della scena italiana.\nStoria dei Mortuary Drape.\nLe prime release.\nIl primo demo dei Mortuary Drape denominato 'Necromancy' \u00e8 stato messo in circolo nel 1987; dopo la pubblicazione di quel nastro, la band ottiene un grande successo nelle scene underground pi\u00f9 intransigenti. Nel 1989 pubblicano il loro secondo demo chiamato 'Doom Return'. Nel 1991 firmano un contratto con l'etichetta Greca 'Decapitated' e pubblicano il loro primo ep 'Into the Drape'. Nel 1994 registrano il secondo disco chiamato 'All the Witches Dance' e pubblicato dalla Unisound.\nDa \"Mourn Path\" ad oggi.\nNel giugno 1996 esce il loro nuovo ep 'Mourn Path' che segna un nuovo obiettivo per Mortuary Drape che ottengono molto ascolto nei festival metal. Il 31 ottobre 1996, esattamente dieci anni dopo la fondazione del gruppo, viene pubblicato il nuovo album 'Secret Sudaria' la cui promozione li porter\u00e0 a calcare numerosi palchi italiani ed esteri e al termine della quale i 3/5 della band lasceranno il gruppo per fondare un nuovo progetto denominato The Magik Way. Da qui quel radicale cambiamento di line-up che culminer\u00e0 con il ritorno di tutti i membri fondatori. Nel 1999 la band incide un altro album intitolato 'Tolling 13 knell' pubblicato dalla Avantgarde. Alla fine del 2003 l'etichetta Wild ristampa i due demo cult Necromancy (1987) e Doom Return (1989) su CD, impiegando una custodia originale e una nuova grafica. Il 20 novembre 2004 viene pubblicato il loro album 'Buried in Time' dall'etichetta Avantgarde. Nel corso del 2007 la band suona in alcuni festival europei, inclusi l'Anti-Christ Crusade tour, 13 giorni di concerti attraverso l'Europa, durante lo show Matt e Simone sono rispettivamente batterista e chitarrista ritmico. Nel giugno 2009 il solo Wildness Perversion rimane a far parte della band.\nStile.\nL'ideologia della band \u00e8 influenzata dallo spiritismo italiano dei quali Wildness Perversion, Nequam e Diabolic Obsession sono stati seguaci. Occultismo e negromanzia occupano un posto importante nella musica prodotta dai Mortuary Drape. La band \u00e8 stata fortemente influenzata dai Mercyful Fate, Celtic Frost, Bathory e Venom. Hanno effettuato numerosi concerti in Grecia e Germania. I Mortuary Drape suonarono spalla a spalla con gli Horrid, Cadaveric Crematorium, Opera IX, Necrodeath e Hortus Animae.\nNel 2009, per il venticinquesimo anniversario dalla fondazione del gruppo, le etichette italiane war kommand productions e \"Imperialismo Pagano\" hanno stampato il \"tribute-album\" \"Solve et coagula\" dedicato a loro, Vultur, Speculum Mortis, Fourth Monarchy, Amethista, Athanor, Tundra, The True Endless, Unctoris, Malvento, Buxen, Mystical Fullmoon, Umbra Mortis e Black Flame, 13 band che rendono loro omaggio suonando cover di altrettanti brani della band. \u00c8 stata stampata unicamente su cassetta."}
{"id": "3296611", "revid": "287204", "url": "https://it.wikipedia.org/wiki?curid=3296611", "title": "L\u00e9on Gozlan", "text": "Biografia.\nFiglio di Jacob, un ricco commerciante nativo di Algeri che nel 1783 partecip\u00f2 all'organizzazione, a Marsiglia, di una prima colonia ebraica, lasci\u00f2 presto i suoi studi per viaggiare via mare. Descrisse le sue visite in Africa, e in particolare in Senegal, nel romanzo \"Pour avoir voulu imiter Robinson\". Rientrato in Francia, trov\u00f2 lavoro, grazie ad un amico, come cronista nel giornale parigino \u00abVert-Vert\u00bb. Successivamente collabor\u00f2 con numerosi altri giornali, come \u00abLe Si\u00e8cle\u00bb e \u00abLe Figaro\u00bb.\nL\u00e9on Gozlan \u00e8 conosciuto soprattutto per un libro di memorie su Honor\u00e9 de Balzac, \"Balzac en pantoufles\" (online), che pubblic\u00f2 nel 1856. Presidente della Societ\u00e0 dei geni delle lettere, ha presieduto anche la Societ\u00e0 degli autori e compositori drammatici francesi, che era stata fondata nel 1777 da Beaumarchais. \nSi dedic\u00f2 anche al teatro, rappresentando drammi e commedie che riscossero successo, come nel caso della \"Temp\u00eate dans un verre d'eau\" del 1849 e della \"Pluie et le beau temps\" del 1861. Di Gozlan si ricorda anche una serie di monografie sui castelli francesi, comparse nel 1839 sotto il titolo \"Les tourelles\" (online), in seguito raggruppate in due volumi intitolati \"Les Chateaux de France\" (online).\nDal suo romanzo \"Histoire de 130 femmes\" \u00e8 stato tratto il film di Raffaello Matarazzo, \"La nave delle donne maledette\", uscito nelle sale cinematografiche nel 1953."}
{"id": "3296613", "revid": "124730592", "url": "https://it.wikipedia.org/wiki?curid=3296613", "title": "Hofkirche (Lucerna)", "text": "La chiesa di San Leodegario in Corte (nome completo in tedesco: \"Hofkirche Sankt Leodegar\", abbreviata in \"Hofkirche\") \u00e8 la pi\u00f9 importante chiesa della citt\u00e0 di Lucerna, in Svizzera, dedicata ai Santi Leodegario e Maurizio, patroni della citt\u00e0. Sorge sulle fondamenta di una basilica romanica che, bruciata da un incendio nel 1633, venne costruita dal 1633 al 1639 in stile Rinascimentale. Questa chiesa \u00e8 stata una delle poche costruzioni del nord delle Alpi durante la guerra dei trent'anni ed \u00e8 una delle pi\u00f9 grandi chiese, ricca di arte storica tedesca, del periodo tardo-rinascimentale.\nStoria.\nNell'VIII secolo vi era gi\u00e0 un'abbazia dedicata a San Maurizio, sul sito attuale della chiesa, che era stata regalata da Pipino il Breve, e in quel periodo era nota come \"Monastarium Luciaria\". Dal XII secolo l'abbazia era sotto la giurisdizione dell'Abbazia di Murbach, il cui santo patrono era San Leodegario. Nel 1291 l'abbazia venne venduta agli Asburgo. Nel 1433 la citt\u00e0 di Lucerna, che non era pi\u00f9 membro dell\"'Eidgenossenschaft\", prese il controllo dell'abbazia, e nel 1455 venne convertita dai Benedettini a chiesa di \"ordine universale\".\nIl monastero ha subito un periodo di massimo splendore durante il periodo della riforma, grazie alla quale Lucerna divenne una citt\u00e0 importante per i cantoni svizzeri cattolici. Il nunzio papale, residente a Lucerna, us\u00f2, in questo periodo, la chiesa come sua cattedrale. Nel 1874 venne fondata la parrocchia della chiesa di San Leodegar e con questa la chiesa divenne simultaneamente una chiesa monasteriale e chiesa parrocchiale, come \u00e8 tutt'oggi.\nDescrizione.\nEsterno.\nLa facciata della chiesa, orientata verso ovest, \u00e8 stata realizzata nel 1633 ed \u00e8 in stile rinascimentale. Il portale \u00e8 preceduto da un nartece a cui si accede tramite un grande arco; sulla chiave di volta si trova un bassorilievo dipinto raffigurante i santi Leodegario di Autun (a sinistra) e Maurizio d'Agauno (a destra); gli stessi santi sono presenti anche sulle due ante lignee del portale, finemente scolpite. Sopra l'arco del nartece, in facciata, si trovano due alte bifore poste ai lati di un piccolo rosone circolare. Sotto di esso, la statua di San Michele Arcangelo. Nel timpano, poi, vi \u00e8 un orologio.\nLa facciata \u00e8 affiancata da due torri campanarie gotiche con base quadrata con lati di 9 metri e alte 63 metri. All'interno di esse, nelle due celle campanarie, si trovano in tutto otto campane delle quali la pi\u00f9 leggera pesa 700 kg e la pi\u00f9 pesante 5,25 tonnellate. Inoltre, altre quattro campane si trovano nei pressi dell'abside della chiesa.\nInterno.\nAll'interno, la chiesa \u00e8 in stile barocco, frutto dei restauri del XVII secolo diretti da Niklaus Geisler. \u00c8 suddivisa in tre navate coperte con volta a crociera da pilastri costituiti da blocchi di pietra chiara.\nIn fondo alla navata centrale si trova l'abside semicircolare, preceduta dal coro quadrangolare in cui si trovano gli stalli lignei scolpiti. Questi, realizzati fra il 1639 e il 1641 su progetto di Niklaus Geisler, presentano la scena dell'Annunciazione con le statue dell'Arcangelo Gabriele (lato sinistro) e di Mari (lato destro) poste entro due tabernacoli lignei, mentre sugli schienali della seduta vi sono le immagini di personaggi biblici e santi. Al centro dell'abside, vi \u00e8 l'altare maggiore in marmi policromi, donato dal nunzio apostolico Ranuccio Scotti agli inizi del XVII secolo. Al centro dell'ancona, sotto il busto di Dio Padre e le statue dei santi, vi \u00e8 la pala \"Ges\u00f9 che prega nell'Orto degli ulivi\", di Giovanni Lanfranco. L'abside \u00e8 separata dalla navata tramite una transenna con finta prospettiva, opera del fabbro tedesco Johann Reiffel.\nSulla parete fondale delle due navate laterali, si trovano due presbiteri barocchi gemelli che constano ognuno in un grande altare affiancato da due pi\u00f9 piccoli. I due altari principali sono dedicati alla Maria, madre di Ges\u00f9 (altare di sinistra) e alla Deposizione di Ges\u00f9 (altare di destra) e accolgono nell'ancona due bassorilievi dipinti raffiguranti rispettivamente il \"Transito di Maria\" e la \"Deposizione di Ges\u00f9 dalla Croce\".\nNell'ultima campata della navata centrale si trova il presbiterio post-conciliare. Realizzato nel 2001 su progetto di Kurt Sigrist, \u00e8 costituito da una piattaforma in anidrite rossa sul quale poggiano l'altare cubico e l'ambone, entrambi in basalto nero.\nOrgani a canne.\nOrgano maggiore.\nNel 1640, l'organaro salisburghese Johannes Geissler venne incaricato della costruzione di un grande organo a canne per la chiesa. Lo strumento, terminato, contava 48 registri per un totale di 2826 canne. Dal 1858 al 1862, lo strumento venne ampliato dall'organaro Friedrich Haas che port\u00f2 i registri a 70. Fra le varie innovazioni, vi era la \"Regenmaschine\", un particolare meccanismo che ancor oggi riproduce il rumore della pioggia grazie a delle sfere di metallo introdotte in una botte. Il dispositivo \u00e8 l'unico al mondo conosciuto nel suo genere. In seguito, l'organo \u00e8 stato radicalmente restaurato fra il 1976 e il 1977 dalla ditta organaria zurighese Kuhn Orgelbau che lo ha ulteriormente ampliato con tre nuovi registri nel 1982.\nAttualmente (2012), lo strumento ha 84 registri suddivisi fra le cinque tastiere di 58 note ciascuna e la pedaliera di 30 note per un totale di 5945 canne suddivise in tre corpi:\nL'organo \u00e8 a trasmissione mista: meccanica per la seconda, la terza e la quarta tastiera e il pedale, elettrica per la prima e la quinta tastiera e i registri.\nDi seguito, la sua disposizione fonica:\nOrgano corale.\nPer bilanciare la potenza dell'organo maggiore, fra il 1842 e il 1844 venne costruito sulla cantoria alla sinistra del presbiterio un secondo organo a canne dall'organaro Thomas Sylvester. Lo strumento, restaurato nel 2003 \u00e8 a trasmissione integralmente meccanica con due tastiere di 54 note ciascuna ed una pedaliera di 30 per un totale di 27 registri e 1137 canne. La sua disposizione fonica \u00e8 la seguente:"}
{"id": "3296615", "revid": "1856513", "url": "https://it.wikipedia.org/wiki?curid=3296615", "title": "IndiGo", "text": "La IndiGo \u00e8 una compagnia indiana a basso costo che ha sede a Gurgaon. IndiGo \u00e8 la compagnia aerea indiana pi\u00f9 grande in termini di passeggeri trasportati ad Ottobre 2016. Opera voli domestici dalla sua base principale, l'Aeroporto Internazionale Indira Gandhi di Delhi. Inoltre, la compagnia \u00e8 stata premiata nel 2008 come \"Miglior vettore a basso costo operante voli domestici\" in India.\nStoria.\nLa IndiGo ha dato il via alle operazioni il 4 agosto 2006, servendo Delhi ad Imphal, facendo scalo a Guwahati. La compagnia \u00e8 posseduta da \"Interglobe Enterprises\" e ha ricevuto il suo primo Airbus A320-200 nel luglio 2006. Nello stesso anno ha ricevuto altri 6 velivoli dello stesso modello e nel 2007 altri 9, arrivando a 15. Bruce Ashby, l'ex vice presidente esecutivo di US Airways, \u00e8 poi entrato nell'IndiGo come Amministratore delegato e la compagnia ha acquistato 3 parcheggi all'Aeroporto Internazionale Indira Gandhi di Delhi ed all'Aeroporto Internazionale di Mumbai.\nIndiGo ha inoltre chiesto al Ministero Indiano per l'Aviazione Civile l'approvazione per poter aprire rotte internazionali nell'agosto 2011, dopo aver completato 5 anni in cui ha dovuto obbligatoriamente volare all'interno dell'India. La compagnia vuole volare nei paesi facenti parte del SAARC, dell'ASEAN e nell'Asia Sud-Occidentale.\nDestinazioni.\nA giugno 2018, IndiGo effettua pi\u00f9 di 1000 voli giornalieri verso 59 destinazioni, 48 in India e 11 internazionali. L'hub della compagnia si trova a Delhi, con ulteriori basi a Bangalore, Chennai, Hyderabad, Kolkata, Mumbai, Jaipur e Ahmedabad.\nAccordi di codeshare.\nIndiGo ha accordi di codeshare con le seguenti compagnie aeree:\nFlotta.\nA dicembre 2018 la flotta di IndiGo risulta cos\u00ec composta:\nServizio a bordo.\nEssendo una compagnia aerea a basso costo, IndiGo non offre un servizio gratuito di pasto ai passeggeri. Tuttavia, il vettore offre un servizio di ristoro dove panini, biscotti, acqua e bibite possono essere acquistate dai passeggeri."}
{"id": "3296632", "revid": "599013", "url": "https://it.wikipedia.org/wiki?curid=3296632", "title": "Josip Katalinski", "text": "Carriera.\nCon lo \u017deljezni\u010dar vinse il campionato jugoslavo nel 1972, poi nel 1975 si trasfer\u00ec al Nizza e vi rimase fino al 1979, e ricominci\u00f2 a giocare a livello amatoriale in squadre come ES Fr\u00e9jus, SEREL Nice, e Fr\u00e9jus-Plage. Negli anni '90 torn\u00f2 a fare il dirigente per lo \u017deljezni\u010dar.\nNella sua carriera internazionale viene soprattutto ricordato per aver segnato la rete che consent\u00ec alla Jugoslavia di vincere lo spareggio con la Spagna per l'accesso alla fase finale dei campionati mondiali del 1974. Questo evento lo tramut\u00f2 istantaneamente in un eroe nazionale. Ai campionati europei del 1976, nella finale per il terzo posto, marc\u00f2 la prima rete della Jugoslavia contro l'Olanda."}
{"id": "3296639", "revid": "126257", "url": "https://it.wikipedia.org/wiki?curid=3296639", "title": "Parco della Lambretta", "text": "Il Parco della Lambretta, in precedenza chiamato Parco dell'Acqua e noto anche come Parco Maserati, \u00e8 la struttura verde ricavata dov'era localizzata una parte del complesso industriale Innocenti Maserati a Lambrate (quartiere Rubattino), nel Municipio 3 di Milano.\nStoria.\nTutte le attivit\u00e0 industriali sull'area cessarono nel 1993: si trattava di una superficie ad andamento est-ovest, attraversata nella sua parte mediana (da nord a sud) da due elementi sovrapposti di forte \"rigidit\u00e0\", il viadotto dei Parchi e il fiume Lambro. Occorreva contemperare le esigenze residenziali con quelle del recupero di strutture ed edifici gi\u00e0 appartenenti alle passate attivit\u00e0, dotandole nel contempo di standard di verde e di servizi a un livello consono al recupero dell'intera superficie.\nNel 1997 il comune di Milano indisse un concorso d'idee per un Piano di Riqualificazione Urbana (P.R.U. Rubattino) complessivo e da questo sono emerse le linee che hanno portato alla realizzazione del parco come punto nodale del sistema.\nAcque, prati, alberi e viali.\nIl laghetto a sbalzo sul Lambro e sotto la tangenziale (9000 metri quadrati), con la piazza e la fontana monumentale progettata dall'architetto Luigi Caccia Dominioni, \u00e8 collegato alla via Riccardo Pitteri dal lungo \"Boulevard verde\", il \"viale dei platani\"; vi sono oltre 56.000 metri quadrati di prati, alberature isolate, larghe macchie di cespugli intersecate da percorsi pedonali e ciclabili. Le aree di gioco per i pi\u00f9 piccoli sono sei, mentre due quelle riservate ai cani.\nNelle aree boscate sono state messe a dimora robinie, acero campestre, carpino bianco, frassino maggiore, alcune variet\u00e0 di ontano, orniello, platano comune, pioppo cipressino, quercia e salice bianco che non hanno ancora raggiunto le dimensioni ottimali. Nel frattempo, alcune varianti al P.R.U. hanno mutato la destinazione d'uso degli edifici sopravvissuti dei vecchi stabilimenti, che ora hanno la finalit\u00e0 di sede o residenza universitaria e questo sta favorendo (2011) l'ampliamento degli spazi verdi che al completamento dei lavori raggiungeranno una superficie di 320.000 metri quadrati."}
{"id": "3296641", "revid": "278830", "url": "https://it.wikipedia.org/wiki?curid=3296641", "title": "3 Supermen in Santo Domingo", "text": "3 Supermen in Santo Domingo \u00e8 un film italiano del 1986, diretto da Italo Martinenghi.\n\u00c8 l'ultimo dei film della serie dei 3 Supermen, in cui pi\u00f9 volte erano cambiati regista, interpreti e nomi dei personaggi, avviata col film \"I fantastici 3 Supermen\" del 1967.\nTrama.\nI tre Supermen a Santo Domingo cercano di sventare il diabolico piano dei falsari che stanno cercando di innervosire la polizia."}
{"id": "3296648", "revid": "599013", "url": "https://it.wikipedia.org/wiki?curid=3296648", "title": "Richard Naylor", "text": ""}
{"id": "3296651", "revid": "287204", "url": "https://it.wikipedia.org/wiki?curid=3296651", "title": "Ivan Harris", "text": ""}
{"id": "3296655", "revid": "1305772", "url": "https://it.wikipedia.org/wiki?curid=3296655", "title": "Quinto Sereno Sammonico", "text": "Biografia.\nSammonico era \"un comune uomo di lettere in un'epoca di arcaismo e un degno successore di Frontone e Aulo Gellio, uno la cui posizione e rango sociale \u00e8 intimamente legata alla sua passione prevalente per la grammatica e alla padronanza delle antiche tradizioni\". Secondo Macrobio, il quale ne saccheggia l'opera per i suoi \"Saturnalia\", egli era \"l'uomo erudito della sua epoca\". Servio e Arnobio entrambi sfruttarono la sua erudizione per i loro scopi..\nSecondo l'inaffidabile \"Historia Augusta\" era medico e Uomo Universale; venne ucciso insieme ad altri amici di Geta, nel dicembre del 212, a un banchetto fatto imbandire da Caracalla al quale venne invitato, subito dopo l'assassinio di suo fratello.\nIl fatto che il figlio ereditasse la sua sterminata libreria (si pensava fosse Gordiano II) si dimostr\u00f2 essere una delle fantasiose illazioni della \"Historia Augusta\".\nOpere.\nLa sua opera pi\u00f9 citata era \"Res reconditae\", in almeno cinque libri, di cui restano soltanto citazioni frammentarie. \nA noi resta un poema didattico sulla medicina, il \"Liber Medicinalis\" (diversamente conosciuto come \"De medicina praecepta saluberrima\"), probabilmente incompleto nella forma a noi pervenuta. Nei suoi 1107 esametri, contiene un numero di rimedi popolari, presi in prestito da Plinio e Dioscoride, e varie formule magiche, tra cui la famosa Abracadabra, per la cura della febbre, compresa quella malarica.\nFu un'opera molto in uso durante il Medioevo e di valore per la storia antica della medicina popolare. La sintassi e il metro sono notevolmente esatti. \nLa prima edizione data alle stampe dei \"De medicina praecepta\" venne curata da Giovanni Sulpizio da Veroli, prima del 1484."}
{"id": "3296661", "revid": "547992", "url": "https://it.wikipedia.org/wiki?curid=3296661", "title": "Lietta Tornabuoni", "text": "Biografia.\nNata a Pisa il 24 marzo 1931 da un'antica famiglia aristocratica, figlia di un militare, inizi\u00f2 la carriera giornalistica nel 1949, a 18 anni, presso il settimanale \"Noi Donne\". Tra il 1954 e il 1957 fu inviata del settimanale della Cgil \"Il Lavoro\" diretto da Gianni Toti. Nel 1956 collabor\u00f2 con \"Novella\" ed in seguito con \"L'Espresso\", \"L'Europeo\", \"La Stampa\" e il \"Corriere della Sera\" (dal 1975 al 1978). Oltre che cronista e critica cinematografica, pubblic\u00f2 libri su cinema e televisione. Si leg\u00f2 in particolare a Torino, come inviata del quotidiano torinese \"La Stampa\", il Torino Film Festival e le numerose iniziative del Museo nazionale del Cinema e le principali attivit\u00e0 cinematografiche della citt\u00e0. Sorella del pittore Lorenzo Tornabuoni, nel mese di dicembre del 2010 fu ricoverata al Policlinico Umberto I di Roma per una caduta; mor\u00ec l'11 gennaio 2011, a 79 anni.."}
{"id": "3296662", "revid": "122246", "url": "https://it.wikipedia.org/wiki?curid=3296662", "title": "Coppa di Portogallo (pallavolo femminile)", "text": "La Coppa di Portogallo di pallavolo femminile \u00e8 un torneo nazionale portoghese, organizzato dalla Federazione pallavolistica del Portogallo.\nLa prima edizione del torneo si \u00e8 giocata nell'annata 1972-73 e le squadre che hanno riportato il maggior numero di successi sono il Leix\u00f5es Sport Club, il Cast\u00ealo da Maia Gin\u00e1sio Clube e il Clube Acad\u00e9mico da Trofa."}
{"id": "3296670", "revid": "39884", "url": "https://it.wikipedia.org/wiki?curid=3296670", "title": "Doppiaggio italiano di Stanlio &amp; Ollio", "text": ""}
{"id": "3296678", "revid": "37638977", "url": "https://it.wikipedia.org/wiki?curid=3296678", "title": "MTV Gold", "text": ""}
{"id": "3296680", "revid": "1543377", "url": "https://it.wikipedia.org/wiki?curid=3296680", "title": "Dirtee Disco", "text": "Dirtee Disco \u00e8 un brano musicale del rapper britannico Dizzee Rascal, pubblicato come quinto singolo estratto dall'edizione deluxe dell'album \"Tongue N' Cheek\". Il brano figura il featuring di Daniel Pearce, ex membro del gruppo One True Voice, ed utilizza un campionamento del brano del 1972 \"I'll Take You There\" di Staple Singers. Il singolo \u00e8 stato pubblicato il 23 maggio 2010"}
{"id": "3296684", "revid": "287204", "url": "https://it.wikipedia.org/wiki?curid=3296684", "title": "Eric Devendorf", "text": ""}
{"id": "3296686", "revid": "767487", "url": "https://it.wikipedia.org/wiki?curid=3296686", "title": "Klaus Urbanczyk", "text": "Caratteristiche tecniche.\n\u00c8 stato un difensore centrale.\nCarriera.\nGioc\u00f2 per tutta la carriera nel Chemie Halle (che nel 1965 cambi\u00f2 nome in \"Hallescher FC Chemie\") e nella nazionale tedesco-orientale, con cui vinse la medaglia di bronzo alle Olimpiadi del 1964.\nNel 1971 fu protagonista di un episodio drammatico in cui si distinse per il coraggio dimostrato. Mentre si trovava con la sua squadra ad Eindhoven, in Olanda, per la partita di ritorno del primo turno di Coppa UEFA, l'hotel in cui alloggiava con la squadra prese fuoco nella notte.\nSi prodig\u00f2 nel tentativo di salvare quante pi\u00f9 persone potesse fino a che fu costretto, per salvarsi, a buttarsi dalla finestra.\nFece un volo di alcuni metri e si fer\u00ec piuttosto seriamente tanto che dovette interrompere la carriera.\nDopo il ritiro intraprese la carriera da allenatore, ed anche in queste vesti rest\u00f2 molto legato al Chemie/Hallescher che allen\u00f2 in tre distinti periodi. Nel 1975-1976 fu allenatore in seconda del Rot-Wei\u00df Erfurt."}
{"id": "3296697", "revid": "1149807", "url": "https://it.wikipedia.org/wiki?curid=3296697", "title": "V.B. Rose", "text": " \u00e8 un manga \"sh\u014djo\" di Banri Hidaka. Il titolo sta per \"Velvet Blue Rose\". La serie \u00e8 stata pubblicata dal 2004 al 2009 sulla rivista \"Hana to Yume\", pubblicata dalla Hakusensha e successivamente raccolta in quattordici volumi. In Italia la pubblicazione \u00e8 stata affidata a J-Pop, che lo ha distribuito dal 2008 al 2012.\nTrama.\nAgeha lavora presso il Velvet Blue Rose Atelier, il pi\u00f9 esclusivo negozio di vestiti da sposa gestito dai due giovani (e super-cool) Mitsuya e Yukari. Il suo scopo \u00e8 preparare uno splendido vestito per la sorella che, rimasta incinta, dovr\u00e0 presto sposarsi. Naturalmente questo \u00e8 solo lo spunto per una storia che porr\u00e0 Ageha di fronte a molti quesiti sull'amore, mentre relazioni, intrecci e amicizie si mischieranno alla vita di tutti giorni nel negozio dei nostri protagonisti."}
{"id": "3296698", "revid": "74801", "url": "https://it.wikipedia.org/wiki?curid=3296698", "title": "Doug Sharp", "text": "Biografia.\nStudi\u00f2 alla Purdue University. Ai XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia di bronzo nel Bob a 4 con i connazionali Brian Shimer, Dan Steele e Mike Kohn partecipando per la nazionale statunitense, vennero superati dall'altra nazionale statunitense e da quella tedesca a cui and\u00f2 la medaglia d'oro.\nIl tempo totalizzato fu di 3:07,86, con un breve distacco dalle altre medagliate, 3:07,81 e 3:07,51 i loro tempi."}
{"id": "3296703", "revid": "1310927", "url": "https://it.wikipedia.org/wiki?curid=3296703", "title": "Robert Snodgrass", "text": "Caratteristiche tecniche.\nGioca prevalentemente come ala destra, mancino di piede molto bravo tecnicamente \u00e8 dotato di grande velocit\u00e0 in progressione, buona capacit\u00e0 nei dribbling, possiede inoltre buona abilit\u00e0 nei calci piazzati.\nCarriera.\nClub.\nGli inizi con il Livingston e prestito allo Stirling Albion.\nInizia la sua carriera calcistica al Livingston club scozzese per poi passare nel gennaio 2007 in prestito sei mesi allo Stirling Albion club di seconda divisione scozzese. Con il Livingston colleziona in quattro stagioni complessivamente 92 presenze segnando 17 reti.\nLeeds United.\nIl 25 luglio 2008 viene ceduto al Leeds club di Football League One. Dove nella stagione 2009-2010 a fine stagione assieme alla sua squadra ottiene la promozione in Championship. In quattro anni con i \"The Whites\" colleziona globalmente 191 partite segnando 41 reti.\nNorwich City.\nIl 26 luglio 2012 passa al Norwich City dove firma un contratto triennale. \nDebutta in Premier League, il 18 agosto seguente nella partita contro il Fulham.\nIl 1\u00ba settembre seguente, segna la sua prima rete in Premier con la maglia dei \"Canaries\" nella partita contro il Tottenham. In due stagioni al Norwich realizza complessivamente tra tutte le competizioni 74 presenze e 14 reti.\nHull City.\nIL 1\u00ba luglio 2014, viene acquistato dall'Hull City per una cifra intorno ai 7 milioni di euro. Il 23 dicembre 2016 rinnova il suo contratto con i \"Tigers\" fino al giugno 2018. Totalizza globalmente in tre stagioni 56 presenze segnando 14 reti.\nWest Ham.\nIl 27 gennaio 2017 passa al West Ham per circa 12 milioni firmando un contratto di tre anni e mezzo con gli \"Hammers\".\nNazionale.\nDopo aver collezionato qualche presenza nelle nazionali giovanili, il 9 febbraio 2011 debutta ufficialmente con la Nazionale scozzese entrando al minuto 58\u00ba al posto di Steven Naismith in una partita amichevole disputata contro l'. Segna la sua prima rete in nazionale il 10 agosto 2011 in un'amichevole disputata a Glasgow contro la .\nIl 4 settembre 2016 nella partita esterna di qualificazione al Mondiale 2018 realizza una tripletta (la sua prima in nazionale) contro .\nStatistiche.\nPresenze e reti nei club.\n\"Statistiche aggiornate al 1\u00ba novembre 2017.\""}
{"id": "3296704", "revid": "342682", "url": "https://it.wikipedia.org/wiki?curid=3296704", "title": "MTV Classics", "text": ""}
{"id": "3296709", "revid": "572484", "url": "https://it.wikipedia.org/wiki?curid=3296709", "title": "Erwin Schroendigner", "text": ""}
{"id": "3296710", "revid": "729019", "url": "https://it.wikipedia.org/wiki?curid=3296710", "title": "Simone Orelli", "text": "Partecip\u00f2 alle pi\u00f9 importanti imprese militari determinanti per l'assetto politico delle terre tra quello che oggi definiamo Canton Ticino e la Lombardia di cui all\u2019epoca era parte integrante, crocevia fondamentale per i collegamenti tra Italia del Nord e Europa centrale. Dotato di grandi capacit\u00e0 tattiche e di un carattere indomito, capace di renderlo quasi leggendario gi\u00e0 da vivo, contribu\u00ec alla vittoria della famiglia dei Visconti sui Torriani, favorendo il sorgere della nuova Signoria.\nBiografia.\nSimone de Orello (o Orelli) comincia a distinguersi sulla scena politico-militare del XIII secolo attorno al 1240, quando, gi\u00e0 rettore del Capitolo Milanese a Biasca insieme col fratello (o il padre?) Enrico, organizza la reazione contro l'imperatore tedesco Federico II: nel 1242 infatti Bellinzona, che era stata occupata dalle truppe tedesche, viene liberata da truppe milanesi antimperiali capitanate proprio da Simone.\nQuando la notizia giunge a Milano, il Podest\u00e0 Luchetto Grimaldi commenta col legato pontificio: \u00ab\"Le strade di Francia e di Germania ora sono aperte a noi e chiuse ai nemici; cos\u00ec che finalmente non dobbiamo pi\u00f9 temere da lass\u00f9 n\u00e9 l'impeto di quel Nerone, n\u00e9 il furore teutonico\"\u00bb - ove con l'espressione \"quel Nerone\" il Podest\u00e0 si riferiva all'Imperatore Federico, che di quel \"furore teutonico\" era ovviamente a capo.\nResi baldanzosi dal fatto di poter contare su una base strategica importante come Bellinzona, i Milanesi allora mirano a consolidare il territorio circostante occupando le terre sotto il Monte Ceneri e i valichi limitrofi - sfidando cos\u00ec Como che reclamava quei territori come propri.\nLa guerra che ne deriva vede di nuovo Simone distinguersi con una nuova impresa che desta scalpore: a Gorgonzola riesce a bloccare truppe dirette contro Milano e, secondo quanto riporta il Giulini, a catturarne persino il condottiero, Re Enzo.\nCos\u00ec, la fiducia di cui gi\u00e0 godeva Simone presso il Capitolo dei canonici milanesi non pu\u00f2 che consolidarsi, tanto che, a conclusione (momentanea)della guerra tra Como e Milano, nel 1249, sebbene il trattato di pace riconosca a Como la signoria su Bellinzona e Locarno, agli Orelli viene riconosciuta la rettoria delle Tre valli ambrosiane di diretta propriet\u00e0 del Capitolo Ambrosiano.\nLa situazione si mantiene pressoch\u00e9 stabile per una decina d'anni, finch\u00e9 le mai sopite tensioni tra guelfi e ghibellini, cio\u00e8 tra Papato e Impero, che periodicamente si risolvevano in conflitti solo apparentemente locali in tutta Europa, fanno scoppiare a Milano la questione del soglio arcivescovile: i Torriani, che ormai hanno occupato tutte le cariche pi\u00f9 importanti della citt\u00e0 del Nord Italia, pretendono che anche la carica di Arcivescovo di Milano - tra le pi\u00f9 remunerative - sia coperta da un loro parente (Raimondo Della Torre, gi\u00e0 vescovo di Como); mentre il Papa, in oltraggio alla nuova politica filoimperiale dei Torriani, nomina Arcivescovo Ottone Visconti.\nI Torriani reagiscono, impedendo di fatto a Ottone di insediarsi sulla cattedra milanese: con accuse pretestuose, gli \u00e8 proibito di entrare in citt\u00e0, a lui e a tutti i suoi parenti e sostenitori - ed \u00e8, nuovamente, la guerra civile.\nGli scontri raggiungono naturalmente anche i possedimenti dell'Arcivescovado ed \u00e8 proprio in quest'occasione che Simone viene fatto prigioniero, a Ponte Tresa, sul Lago di Lugano.\n\u00c8 il 1265 e per Simone inizia un incubo che durer\u00e0 anni e anni di umiliazioni e privazioni: si dice che i Torriani lo appendessero tutti i giorni a una gabbia sospesa alle mura del Broletto di Milano, esposto al pubblico ludibrio, e che, dal canto suo, Simone resistesse con una forza d'animo eccezionale agli insulti e alle prove fisiche.\nSecondo la tradizione, la pena sarebbe durata dodici anni. Non si capisce per\u00f2 come l'uomo abbia potuto sopravvivere cos\u00ec tanto tempo in quelle condizioni, tanto che \u00e8 ipotizzabile che la sua resistenza sia stata esagerata per entrare nel corpus di leggende che gi\u00e0 stavano sorgendo attorno al condottiero, lui vivente; ma pare certo che la prigionia, durata effettivamente una decina d'anni, non min\u00f2 lo spirito battagliero del condottiero.\nQuando infatti Matteo Orello, cugino di Simone, avendone certamente ereditato le qualit\u00e0 militari, riusc\u00ec a liberare nel 1273 il castello di Biasca, apr\u00ec una nuova fase nello scontro tra Visconti e Torriani, tanto che, indebolitesi le difese milanesi sul fronte settentrionale, in un'incursione nel territorio comasco, venne fatto prigioniero Accursio Cotica, notabile milanese, uomo evidentemente molto importante per il regime dei Torriani, tanto da far loro accettare, pur di riaverlo a Milano, uno scambio di prigionieri.\nE il prigioniero del quale i Visconti chiesero la liberazione fu proprio Simone che, dopo aver giurato, al momento del rilascio, di non intraprendere mai pi\u00f9 alcuna azione ostile contro il nuovo Governo di Milano, recuperate le forze, recuper\u00f2 anche l'ardore bellicoso e si mise di nuovo a organizzare le forze dei Visconti per aiutare l'Arcivescovo a insediarsi finalmente al proprio posto.\nProbabilmente \u00e8 grazie al suo consiglio che l'offensiva viscontea, dopo la grave sconfitta della Battaglia della Guazzera, si spost\u00f2 pi\u00f9 a Nord, nel tentativo di forzare i confini settentrionali del Contado di Milano: la Battaglia di Germignaga rappresenta la prima tappa (fallimentare) dell'impresa, culminata poi nella fortunata Battaglia di Desio, che risolse l'annosa questione del conflitto tra Visconti e Torriani a favore dei primi."}
{"id": "3296715", "revid": "572484", "url": "https://it.wikipedia.org/wiki?curid=3296715", "title": "Equazione di Schroedinger", "text": ""}
{"id": "3296721", "revid": "729019", "url": "https://it.wikipedia.org/wiki?curid=3296721", "title": "Mura dell'Aquila", "text": "Le mura dell'Aquila costituiscono l'antica cerchia della citt\u00e0 e rappresentano il confine del suo centro storico.\nEdificate a partire dal XIII secolo, ed in buona parte conservate ancora oggi, mantengono pressappoco la forma originale nonostante le numerose modifiche dovute a crolli (causati dai frequenti terremoti) e sventramenti di carattere urbanistico. Si estendono per oltre inglobando un'area di circa 157 ettari destinata a contenere decine di migliaia di abitanti.\nStoria.\nLa prima edificazione delle mura avvenne probabilmente gi\u00e0 in seguito alla prima fondazione dell'Aquila ma non bast\u00f2 ad evitare la distruzione della citt\u00e0 da parte di Manfredi nel 1259. Dopo la ricostruzione angioina, nel 1270 si procedette alla realizzazione di una nuova cinta muraria ad opera di Lucchesino da Firenze, cui si deve anche la suddivisione dell'Aquila in quattro rioni storici per meglio facilitarne l'opera di fondazione; la realizzazione si pu\u00f2 ritenere conclusa gi\u00e0 nel 1316, epoca in cui era \"Capitano di Citt\u00e0\" Leone di Cecco da Cascia, come testimoniato dalla lapide presente su Porta Barete, e rappresenta la consacrazione dell'impianto urbanistico angioino con il percorso principale est-ovest tagliato all'altezza dei Quattro Cantoni da un percorso secondario posto sulla direttrice nord-sud.\nAnton Ludovico Antinori, nella sua opera \"Cronache aquilane\", descrive le mura come \u00ab\"alte cinque canne, larghe ben sei palmi\"\" con 86 torrioni e dodici porte che poi furono ridotte a quattro\"\u00bb. Le quattro porte principali, poste all'estremit\u00e0 del percorso longitudinale e di quello trasversale interno alla citt\u00e0, sono verosimilmente Porta Barete (o di Lavareto) ad ovest, Porta Paganica a nord, Porta Bazzano ad est e Porta Rivera a sud; intorno a questi quattro poli si stabilizzer\u00e0 l'impianto urbanistico cittadino con la struttura a quattro Quarti e la suddivisione in \"locali\", ciascuno dei quali collegiato ad un castello di riferimento.\nLe porte rivestiranno particolare importanza perch\u00e9 permetteranno alla nuova citt\u00e0 di rapportarsi direttamente con il suo contado. Tra il XIII ed il XVI secolo vennero realizzati nuovi sbocchi in corrispondenza dei principali assi viari, pur limitando al massimo l'accessibilit\u00e0 dall'esterno e di conseguenza la difendibilit\u00e0 dell'Aquila. In questo modo, nel quattrocento, la cinta muraria riuscir\u00e0 a reggere alle numerose incursioni nemiche ed ai lunghi assedi, compreso quello celebre condotto da Fortebraccio tra il 1423 ed il 1424, durato oltre un anno e conclusosi con la vittoria aquilana.\nNel XVI secolo la dominazione spagnola cambi\u00f2 gli equilibri del territorio separando definitivamente la citt\u00e0 dal contado, con quest'ultimo che spartito in feudi venne dato in possesso a capitani dell'esercito imperiale, e contribuendo alla perdita d'importanza delle porte urbiche. Sempre l'Antinori scriver\u00e0 che di l\u00ec in avanti \u00ab\"col nome d'Aquila non si intender\u00e0 che le mura stesse nelle quali \u00e8 situata e recinta la citt\u00e0\"\u00bb. Gli spagnoli porteranno a termine anche un'altra operazione che risulter\u00e0 importante per il futuro della citt\u00e0: tra il 1534 ed il 1567 costringeranno la cittadinanza alla distruzione di un intero quartiere, e del relativo tratto di cinta muraria, in corrispondenza dei locali di Paganica e Tempera per la realizzazione del Forte spagnolo che causer\u00e0 anche la chiusura di Porta Barisciano (poi sostituita con Porta Castello) e la sua successiva demolizione.\nL'impianto urbanistico originario, nel frattempo, si modific\u00f2 lentamente all'impostazione cardo-dedumanico d'ispirazione rinascimentale, accentuata dal processo di polarizzazione urbana creatosi in seguito alla costruzione della fortezza; le numerose piante redatte nel XV, XVI e XVII secolo tenderanno ad attribuire maggiore importanza all'assialit\u00e0 ortogonale di alcune vie (corso Vittorio Emanuele e via Roma su tutte, ma anche via Castello) rispetto all'irregolarit\u00e0 di strade d'origine medievale come via Fortebraccio.\nIl culmine di questo sviluppo si ha nel 1820 con l'edificazione della Porta San Ferdinando (chiamata cos\u00ec in onore di Ferdinando II delle Due Sicilie, oggi Porta Napoli) proprio all'estremit\u00e0 di corso Vittorio Emanuele, dando anche inizio all'edificazione di una parte di citt\u00e0 \"intra moenia\" fino ad allora rimasta priva di costruzioni. Sul finire dell'ottocento sar\u00e0 invece lo sviluppo industriale ed infrastrutturale dell'area a ridosso del fiume Aterno a portare all'apertura di una nuova porta, l'ultima realizzata nella cinta muraria, in corrispondenza della stazione ferroviaria.\nAbbandonata una funzione difensiva le mura hanno esercitato per lungo tempo, almeno sino alla met\u00e0 del XX secolo, una funzione amministrativa e fiscale con un dazio per le merci che veniva pagato in tutte le porte di ingresso in citt\u00e0 e con queste ultime che venivano chiuse durante le ore notturne.\nInoltre, fino al XIX secolo L'Aquila si era contenuta ben all'interno della sua cerchia muraria disegnata secoli prima e conservatasi pressoch\u00e9 intatta; solo tra la fine del XIX e l'inizio del XX secolo si \u00e8 provveduto ad alcune sistemazioni urbanistiche che hanno portato alla distruzione di alcuni tratti di mura. In particolare l'estremit\u00e0 di via Roma in corrispondenza di Porta Barete venne ricoperta e parzialmente demolita per rendere minore la pendenza della sede stradale, le mura in corrispondenza di Collemaggio vennero aperte e la basilica collegata alla citt\u00e0 con un viadotto che ha comportato la distruzione della precedente Porta Civita di Bagno e la porzione a ridosso del Forte spagnolo venne demolita per la realizzazione di un complesso sportivo che \u00e8 stato seguito, pochi anni dopo, da una fontana monumentale, nuovo limite settentrionale di corso Vittorio Emanuele al posto della precedente Porta Paganica.\nIn seguito al terremoto del 2009 alcune porzioni della cinta muraria, soprattutto in corrispondenza di Porta San Lorenzo, Porta Roiana e Porta Rivera, hanno subito crolli; altre porte (Porta Bazzano e Porta Castello) sono rimaste danneggiate venendo successivamente riparate. Nell'ambito dei lavori di ricostruzione post-sisma si sono verificati importanti ritrovamenti nella parte occidentale delle mura, in particolare in corrispondenza di Porta Barete e nel tratto adiacente viale XXV Aprile, dove sono stati rinvenuti i resti di Porta di Poggio Santa Maria.\nNel dicembre 2015 l'80 % delle mura era ricostruito. Specialmente Porta Napoli sub\u00ec un'importante opera di restauro, e tutta la passeggiata della cinta fortificata \u00e8 stata dotata di sistema di illuminazione notturna.\nDescrizione.\nLe mura seguono la morfologia del territorio ed in particolare del colle su cui sorge la citt\u00e0. L'area recintata \u00e8 di circa 157 ettari e manifesta una pianificazione architettonica e storica lungimirante, se si pensa che venne occupata completamente solo nel XX secolo.\nLo sviluppo originario, di circa quattro miglia, si \u00e8 leggermente ridotto nel tempo con la perdita delle mura tra via XX Settembre e via Roma, che ha comportato anche la distruzione di parte di Porta Barete, e tra viale Ovidio ed il Forte spagnolo, dove sorgeva Porta Paganica; altre mancanze sono localizzate nell'area di via Castello ed in quella di viale Collemaggio. La lunghezza attuale, di oltre 5,5 km, ne fa una delle cinte murarie pi\u00f9 estese d'Italia.\nLa costruzione pu\u00f2 essere quindi suddivisa su quattro tronconi:\nLo spessore e l'altezza delle mura, quest'ultima ridottasi drasticamente nel tempo soprattutto in seguito ai frequenti terremoti, non sono particolarmente rilevanti se confrontati con altri esempi; la principale difesa della citt\u00e0 era costituita difatti dal suo aspetto morfologico e dalla compattezza del suo edificato \"intra moenia\". Di particolare interesse \u00e8 invece la forma, che alcuni storici tendono a paragonare a quella della citt\u00e0 di Gerusalemme, come per la verit\u00e0 gi\u00e0 ipotizzato dallo storico Crispomonti nel XVII secolo, e di conseguenza alla costellazione dell'Aquila con le chiese che riprodurrebbero in terra la posizione delle stelle.\nA livello topografico, il centro esatto dell'Aquila dentro la cinta muraria \u00e8 costituito dal Palazzetto dei Nobili in piazza Santa Margherita, cuore del potere politico cittadino. Questa particolarit\u00e0 \u00e8 testimoniata da un bassorilievo posto su una facciata laterale dell'edificio stesso.\nPorte.\nLe porte urbiche sono l'elemento caratterizzante delle mura aquilane. Le quattro principali sono state realizzate contemporaneamente all'edificazione delle mura ed a queste sono seguite altre aperture della cinta muraria in corrispondenza delle principali direttrici con il contado. La \"Pianta dell'Aquila\" disegnata nel 1575 dal Fonticulano ne conterr\u00e0 14 in corrispondenza degli assi principali, di cui una, Porta Pilese, non citata in altri documenti ed un'altra senza nome.\nLe realizzazioni continueranno nei secoli successivi tanto che in totale si pu\u00f2 documentare l'esistenza di 18 porte cui va aggiunta Porta di Poggio Santa Maria, rinvenuta solamente nel 2015, durante i lavori post-sisma.\nPorte principali.\nLe porte originali dell'impianto urbanistico angioino (1270-1316) sono quelle disposte all'estremit\u00e0 della direttrice est-ovest (composta da via Roma e via Fortebraccio) e dagli altri assi di uscita verso nord (corso Vittorio Emanuele) e sud (via Roio e via del Borgo) che suddividono irregolarmente la citt\u00e0; ciascuna porta era riferita ad un particolare quartiere e lo metteva in comunicazione con i castelli a lui collegiati. Le due porte principali (Barete e Bazzano) erano dotate di una doppia fortificazione contenente una piazza centrale, oggi scomparsa. Muovendoci in senso orario a partire da ovest troviamo:\nPorta Barete.\nAnche detta \"Porta di Lavareto\", era posta al limite occidentale della citt\u00e0, all'estremit\u00e0 di via Roma, ed era la porta di riferimento del Quarto di San Pietro. Nella sua conformazione originale, disponeva di una doppia fortificazione con piazza centrale, oggi scomparsa; al contrario della maggior parte delle porte aquilane, quella di Barete era posta in piano e nei pressi era situato l'ospedale di Santo Spirito de' Bastardi. Era considerata la porta principale della citt\u00e0 ed era dotata di un torrione angolare, oggi scomparso.\nNonostante nel 1823 fosse stato redatto un progetto di ricostruzione della porta in stile neoclassico, nella prima met\u00e0 dell'Ottocento venne ricoperta e parzialmente demolita, insieme alla vicina chiesa di Santa Croce, per rendere minore la pendenza della strada di accesso alla citt\u00e0; successivamente venne inglobata nell'edificato della zona. Lo smantellamento della principale porta aquilana \u00e8 un fatto inusuale nella storia dell'urbanistica ed \u00e8 stato additato da alcuni storici come una perdita di sensibilit\u00e0 della cittadinanza nei confronti della propria storia e dei propri monumenti.\nI resti della porta esterna, per una lunghezza di oltre 45 metri, sono oggi visibili sulla via Vicentini mentre alcune rimanenze della piazza e della porta interna sono su via Santa Croce; l'area ha inoltre subito danni considerevoli dal terremoto del 2009. Nel 2013 l'amministrazione comunale ha manifestato l'intenzione di riportare alla luce ci\u00f2 che rimane della porta, demolendo il tratto iniziale di via Roma e il ponte su via Vicentini mentre successivamente si \u00e8 proposto di dotare l'area di vincolo archeologico.\nPorta Paganica.\nPosta al limite settentrionale della citt\u00e0, all'estremit\u00e0 di corso Vittorio Emanuele, era la porta di riferimento del Quarto di Santa Maria. Con ogni probabilit\u00e0 sub\u00ec la realizzazione del Forte spagnolo nel XVI secolo tanto che risulta gi\u00e0 chiusa nel 1622 e demolita nel 1753.\nNel XX secolo l'area \u00e8 stata sottoposta ad un rinnovamento architettonico ed urbanistico che ha portato, tra le altre cose, alla realizzazione di un'area di impianti sportivi al posto della preesistente porta; le funzioni di \"limes\" della citt\u00e0 e punto finale dell'asse urbano del corso verso nord sono state successivamente riferite alla fontana luminosa realizzata da Nicola D'Antino nel 1934.\nPorta Bazzano.\nPosta al limite orientale della citt\u00e0, all'estremit\u00e0 di via Fortebraccio, era la porta di riferimento del Quarto di San Giorgio, detto di Santa Giusta. Disponeva di una doppia fortificazione con piazza centrale, di cui oggi rimane qualche traccia. Nei pressi era situato l'ospedale di San Matteo de' Bastardi. La porta venne profondamente modificata in seguito al terremoto del 1703 in cui sub\u00ec gravi danni, passando dal profilo turrito medievale all'attuale aspetto neobarocco, caratterizzato da un fronte esterno raffigurante lo stemma dell'Aquila ed i quattro protettori della citt\u00e0. Danneggiata in seguito al terremoto del 2009, \u00e8 stata restaurata tra il 2010 ed il 2011.\nPorta Rivera.\nPosta al limite meridionale della citt\u00e0, all'estremit\u00e0 del borgo Rivera, era la porta di riferimento del Quarto di San Giovanni, detto di San Marciano. Rappresenta l'accesso all'antico borgo di \"Acculi\" o \"Acquili\" (oggi detto Borgo Rivera), l'unico tra i castelli che contribuirono alla fondazione dell'Aquila ricompreso nelle mura della citt\u00e0. La porta si trova in un contesto artistico e architettonico notevole, essendo posta tra la fontana delle 99 cannelle e la chiesa di San Vito alla Rivera. Danneggiata in seguito al terremoto del 2009 \u00e8 stata restaurata nel 2010.\nPorte secondarie.\nCon porte secondarie si intendono le porte aperte tra il XIV ed il XVI secolo per favorire i collegamenti tra la citt\u00e0 \"intra moenia\" ed il suo \"comitatus\". Meno interessanti architettonicamente delle quattro porte angioine, sono costituite generalmente da un torrione a pianta rettangolare e arco ogivale, rastremato verso l'interno. Ad esse si aggiungono le due porte moderne realizzate nel XIX secolo per consentire i collegamenti sulle nuove realizzazioni infrastrutturali e urbanistiche, vale a dire Porta Napoli e Porta della Stazione.\nNel complesso \u00e8 possibile calcolare 15 porte secondarie, che illustriamo in senso orario a partire da Porta Barete.\nPorta San Lorenzo.\nAnche detta \"Porta di Pizzoli\", \u00e8 la porta di riferimento della zona della \"Lauretana\" ed \u00e8 posta all'estremit\u00e0 occidentale di viale Don Bosco che, con via Garibaldi e via Castello, costituisce uno degli assi longitudinali dell'impianto urbanistico rinascimentale; il suo opposto, all'estremit\u00e0 orientale, \u00e8 la Porta Castello. La porta, murata gi\u00e0 dal 1622, \u00e8 oggi chiusa ma accessibile dall'esterno dopo i lavori di ristrutturazione delle mura del 2015.\nPorta Branconio.\nAnche detta \"Porta di Collebrincioni\", \u00e8 la porta di riferimento della zona di \"San Silvestro\" ed \u00e8 posta all'estremit\u00e0 settentrionale di via Coppito, parte dell'asse trasversale dell'impianto urbanistico rinascimentale; il suo opposto, all'estremit\u00e0 meridionale, \u00e8 la Porta Roiana. \u00c8 costituita da una semplice arcata in conci di pietra. La porta, murata forse gi\u00e0 dal 1378, \u00e8 stata successivamente riaperta come belvedere verso la catena del Gran Sasso (anche se non \u00e8 accessibile dall'esterno) e si conserva in un buono stato di conservazione. Il suo nome deriva dalla famiglia che si install\u00f2 nel locale nel XV secolo.\nPorta Barisciano.\nRealizzata nel locale di Barisciano, da cui il nome, era la porta di riferimento del quadrante di nord-est prima della \"tagliata\" e della conseguente realizzazione del Forte spagnolo, in seguito alla quale venne costruita Porta Castello.\nLa porta, anticamente situata circa 50 metri pi\u00f9 a valle di Porta Castello, come testimoniato dallo scarto tra i due tratti di mura attuali in questa zona, \u00e8 probabilmente disegnata nella \"Pianta dell'Aquila\" del Fonticulano del 1575, seppur senza nome, e nella pianta disegnata dal Vandi nel 1753, in cui \u00e8 dichiarata chiusa. \u00c8 probabile una sua demolizione nel XIX secolo.\nPorta Castello.\nPorta di riferimento della zona del \"Castello\", \u00e8 posta all'estremit\u00e0 orientale di via Castello che, con via Garibaldi e viale Don Bosco, costituisce uno degli assi longitudinali dell'impianto urbanistico rinascimentale; il suo opposto, all'estremit\u00e0 occidentale, \u00e8 la Porta San Lorenzo. La porta venne costruita in seguito alla realizzazione del Forte spagnolo, da cui prende il nome, e della conseguente chiusura della precedente Porta Barisciano, successivamente distrutta. \u00c8 realizzata in laterizio con il portale, rivestito in pietra bianca, sormontato dagli stemmi della Casa d'Austria e di Carlo V. Danneggiata in seguito al terremoto del 2009, \u00e8 stata successivamente restaurata da un'associazione privata e resa nuovamente fruibile nel 2011.\nPorta Leone.\nPorta di riferimento della zona di \"San Bernardino\", \u00e8 posta all'estremit\u00e0 orientale di via San Bernardino che, con via Roma, costituisce uno degli assi longitudinali dell'impianto urbanistico rinascimentale; il suo opposto, all'estremit\u00e0 occidentale, \u00e8 la Porta Barete. \u00c8 anche conosciuta come Porta Leoni ma il nome corretto \u00e8 \u00abLeone\u00bb in onore dell'omonimo Capitano di Citt\u00e0 Leone di Cecco (o di Cicco), uno degli artefici della realizzazione della cinta muraria nel XIII secolo.\n\u00c8 costituita da un torrione, alto circa 12 metri, in cui si apre un portale a doppio arco. La porta venne murata nel 1461 quando vi si raccolsero le macerie del terremoto ma venne riaperta gi\u00e0 nel 1469 durante la costruzione della basilica di San Bernardino per consentire il passaggio verso la chiesa votiva della Madonna del Soccorso; nuovamente chiusa in seguito all'apertura della Porta Castello \u00e8 stata riaperta solo nel XIX secolo ed \u00e8 attualmente agibile.\nPorta Tione.\nPorta di riferimento della zona di \"San Michele\", \u00e8 posta all'estremit\u00e0 orientale di via Celestino V, a poca distanza dalla Porta Bazzano. Chiusa nel XVIII secolo, oggi costituisce un belvedere interessante verso la basilica di Santa Maria di Collemaggio.\nPorta Civita di Bagno.\nSul lato sud-est delle mura, in corrispondenza dell'attuale viadotto per Collemaggio, \u00e8 documentata l'esistenza di una porta di collegamento con i territori di Bagno; la porta, tuttavia, non \u00e8 disegnata in nessuna delle piante redatte Tra il XVI ed il XVIII secolo e non vi sono altre notizie in merito.\nPorta Napoli.\nAnche detta \"Porta San Ferdinando\" in onore di Ferdinando II delle Due Sicilie, costituisce l'estremit\u00e0 di viale Francesco Crispi, a sua volta prosecuzione naturale di corso Vittorio Emanuele, e contribuir\u00e0 ad accentuare la nuova assialit\u00e0 in contrapposizione con gli originali percorsi verso sud di via Roio e via Fortebraccio-Costa Masciarelli. Venne realizzata nel 1820 con i materiali di risulta della chiesa di San Lorenzo de' Porcinari, demolita nel 1811 e si inserisce nell'ambito di un progetto di ampliamento del nucleo urbano \"intra moenia\" verso il cosiddetto \"Campo di Fossa\" proseguito poi durante tutto l'ottocento con la creazione di giardini, edifici pubblici e ville private oltre che con la creazione del corridoio viario composto dai viadotti di via XX Settembre e viale Collemaggio.\n\u00c8 costituita da un arco a sesto acuto in pietra incanalata tra lesene; ai lati si stagliano due muraglioni di fattura tardo barocca. La porta ha subito danni dal terremoto del 2009 con il crollo di parte dei muraglioni e le lesioni sulla struttura dell'arco.\nPorta di Bagno.\nPorta di riferimento della zona di \"Campo di Fossa\", \u00e8 posta all'estremit\u00e0 meridionale di via Campo di Fossa. Nel XX secolo \u00e8 stata inglobata nel processo di edificazione dell'area che ha subito danni gravissimo dal terremoto del 2009.\nPorta Roiana.\nPorta di riferimento della zona di \"Sant'Apollonia\", \u00e8 posta all'estremit\u00e0 meridionale di via delle Bone Novelle, parte dell'asse trasversale dell'impianto urbanistico rinascimentale; il suo opposto, all'estremit\u00e0 meridionale, \u00e8 la Porta Branconio. Secondo alcuni storici venne realizzata in sostituzione di una precedente porta. Esistente forse gi\u00e0 dal XIV secolo, come testimoniato da alcuni ideogrammi del monaco De Ritiis, periodo in cui l'area era particolarmente abitata, perse gradualmente d'importanza fino a risultare chiusa nel XVIII secolo e successivamente abbandonata in seguito alla realizzazione del viadotto di via XX Settembre che di fatto la tagli\u00f2 fuori dagli assi viari urbani.\nPorta di Lucoli.\nRealizzata nel locale di Lucoli, da cui il nome, \u00e8 contenuta in un bastione non troppo distante da Porta Roiana situata anch'essa sul fosso di Sant'Apollonia. Presente sulla pianta dell'Aquila di Giacomo Lauro (1600), la porta \u00e8 stata chiusa con il terremoto del 1703 e non \u00e8 riportata sulla pur precisa carta del Vandi (1753).\nPorta della Stazione.\n\u00c8 l'ultima porta realizzata nelle mura dell'Aquila. La sua costruzione si rese necessaria in seguito alla localizzazione, nel XIX secolo, della stazione ferroviaria sulla piana di Pile, a ridosso del fiume Aterno, dove successivamente trover\u00e0 posto un piccolo nucleo industriale. La porta \u00e8 situata all'estremit\u00e0 di via Filomusi Guelfi che la raccorda con via XX Settembre, nei pressi del Tribunale, ed \u00e8 costituita da un semplice arco a sesto acuto rivestito in conci di pietra. Quello in corrispondenza della Porta della Stazione \u00e8 anche il punto pi\u00f9 basso dell'intera cinta muraria, essendo posto ad una quota di circa 622 metri s.l.m..\nPorta di Poggio Santa Maria.\nAntichissima porta, gi\u00e0 citata da Anton Ludovico Antinori, di cui sono stati rinvenuti i resti solamente nel 2015, nell'ambito di alcuni lavori successivi al terremoto dell'Aquila del 2009.\nPorta Romana.\nPorta di riferimento della zona di \"Pile\", \u00e8 posta all'estremit\u00e0 meridionale della diramazione di sud-ovest di via Sassa. Spesso confusa con Porta Barete, era situata al confine tra i territori di Civitatomassa e Preturo, ma \u00e8 considerata chiusa gi\u00e0 dal XVIII secolo; nel XIX secolo l'apertura di Porta della Stazione ne ha consolidato il declino. La porta \u00e8 attualmente visibile da viale XXV Aprile.\nPorta Pilese.\nPorta Pilese era un'antica porta posta poco a sud di Porta Barete, all'estremit\u00e0 naturale di via Sassa. I suoi resti sono ancora visibili nella parte interna della cinta muraria. La porta consentiva l'accesso agli orti di Margherita d'Austria.\nCompare nella \"Pianta dell'Aquila\" del Fonticulano del 1575 oltre alle 12 porte principali ed a Porta Barisciano, ma non \u00e8 presente nelle cartografie successive per cui \u00e8 presumibile la sua demolizione nel XVI secolo; altri ritengono invece che venne inserita per errore nella pianta del Fonticulano come doppione di Porta Romana.\nForte spagnolo.\nIl Forte spagnolo \u00e8 parte integrante delle mura dell'Aquila. Il perimetro esterno del fossato costituisce la cinta muraria del quadrante nord-est, nel tratto compreso tra le oggi demolite Porta Paganica e Porta Barisciano. La sua realizzazione, avvenuta tra il 1534 ed il 1567 ad opera dell'architetto Pedro Luis Escriv\u00e0, \u00e8 inserita in un pi\u00f9 ampio progetto di difesa del confine settentrionale del Regno di Napoli (e di controllo del commercio sulla \"via degli Abruzzi\") ma segue anche una logica di\nprotezione interna, cio\u00e8 diretta verso la citt\u00e0.\nLa struttura si compone di un nucleo centrale quadrato caratterizzato da quattro bastioni angolari di forma lanceolata, appositamente progettati per resistere autonomamente ad eventuali assedi nemici, collegati alla cortina tramite doppie sporgenze. Il Forte, alto circa 30 metri con mura spesse tra i cinque ed i dieci metri, \u00e8 rivestito esternamente in travertino, contornato da un ampio fossato e quindi da una nuova cerchia muraria che insiste sulle mura cittadine.\nL'accesso avviene tramite un maestoso portale in pietra bianca sormontato dall'aquila bicipite, simbolo della Casa d'Austria; il collegamento con l'esterno \u00e8 garantito da un ponte in pietra, sostituzione di un pi\u00f9 antico ponte retraibile in legno, distrutto nel 1883.\nQuello in corrispondenza del Forte spagnolo \u00e8 anche il punto pi\u00f9 alto dell'intera cinta muraria, essendo posto ad una quota di circa 736 metri s.l.m.\nBorgo Rivera.\nIl borgo \u00e8 una piccola piazzola (piazza Tornimparte), che si trova dentro le mura, accessibile da Porta Rivera (via Tancredi da Pentima). Tuttavia esso di determinante importanza per la storia delle nascita della citt\u00e0, dei quarti storici della citt\u00e0, \u00e8 compreso nel Quarto di San Giovanni.\nCon il diploma del 1254 di Corrado IV di Svevia, il sito di fondazione della primitiva citt\u00e0 fu presso \"Acculi\" o \"Acquilio\", dal nome di uno dei castelli fondatori che stava appena dopo il fiume di Roio. Acculi \u00e8 uno dei villaggi preesistenti la fondazione, insieme a Sant'Anza (Quarto San Pietro), La Torre (Quarto Santa Giusta) e Pile, viene citata per la prima volta dalle lettere di papa Gregorio IX il 27 luglio 1229, quando Acculi fu scelta come luogo ideale per la costruzione. Il nome deriverebbe dalla ricca presenza di falde acquifere presso quest'area, dove oggi sorge il sobborgo dell rivera, e in particolar modo la struttura del 1272 della fontana delle 99 cannelle, eretta da Tancredi di Pentima. In sostanza L'Aquila nacque proprio da questo piccolo borgo, successivamente compreso in questo Quarto.\nE dunque il mito dell'aquila reale, che s\u00ec and\u00f2 a rappresentare il gonfalone cittadino, ma solo dal periodo angioino, bench\u00e9 l'aquila facesse parte anche degli stemmi svevi, \u00e8 definitivamente sfatato. Venne costruita la chiesa prepositurale di Santa Maria di Acculi nel 1095, la concessione del territorio rimaneva sotto il governo imperiale; altri edifici preesistenti nell'area, e tutt'ora in loco, erano la chiesa di Santa Chiara d'Acquili, dove nel XIII secolo si insediarono le monache Francescane, poi la chiesa-torre di Santo Spirito dei figli nati bastardi, sotto via XX Settembre. La caratteristica strategica del luogo era data anche dal tracciato dell'antica via Claudia Nova, presso il fiume Aterno.\nTuttavia il primitivo nucleo si svilupp\u00f2 soltanto dopo la ricostruzione della citt\u00e0 nel 1265-67 da parte di Carlo I d'Angi\u00f2, dato che le mura e le case erano state rase al suolo dalla furia di re Manfredi di Svevia nel 1259. I Quarti veri e propri (anche quelli di San Giorgio, Santa Maria e San Pietro) andarono costituendosi dentro una cinta muraria molto ampia, terminata nel 1316, solo con Carlo I, il quarto di San Giovanni venne colonizzato dai confocolieri e dai castellani di Sassa, Roio, Pianola, Rocca Santo Stefano, Tornimparte, Machilone, Rocca di Corno e Lucoli, per citare i pi\u00f9 importanti. Presso l'attuale Piazza San Marciano venne eretta la chiesa capoquartiere di San Giovanni di Lucoli, in riferimento all'abbazia di San Giovanni Battista presente sopra il colle di Lucoli.\nA ridosso della cinta, si trova il Piazzale Tornimparte, con la struttura dell'ex mattatoio del 1934, oggi nuova sede del Museo nazionale d'Abruzzo (in loco ad interim dal 2015), la struttura della chiesa di San Vito della Rivera, fondata dai castellani di Tornimparte, come dimostra la presenza di un'omonima chiesa presso la contrada di Colle San Vito. Il rione \u00e8 molto famoso per la presenza della fontana delle 99 cannelle, edificata nel 1272 dallo scultore Tancredi da Pentima (Corfinio), il quale celebra con 99 mascheroni (anche se oggi sono 93) le allegorie dei castelli che fondarono la citt\u00e0 nel 1254.Il sobborgo dal piazzale sale attraverso via Santo Spirito, dove si trova una \"grancia\" dei Padri Celestini, la cosiddetta chiesa-torre di Santo Spirito dei Bastardi; la strada si riallaccia a via XX Settembre (anticamente via e ponte Sant'Apollonia, dal nome della vicina chiesa di S. Maria delle Buone Novelle con annessa cartiera). La storica chiesa di \"Santa Maria d'Acculi\" corrisponde al monastero delle Clarisse di Santa Chiara, presso via XX Settembre.\nAltre chiese nel rione, sono l'ex monastero di San Bernardo e la chiesa grancia di Santo Spirito dei Celestini, detta anche San Giacomo."}
{"id": "3296730", "revid": "1318789", "url": "https://it.wikipedia.org/wiki?curid=3296730", "title": "You Got the Dirtee Love", "text": "You Got the Dirtee Love \u00e8 un brano musicale ottenuto dal mashup fra \"You've Got the Love\" di Florence and the Machine e \"Dirtee Disco\" del rapper britannico Dizzee Rascal.\nIl brano \u00e8 stato registrato il 16 febbraio 2010 durante i BRIT Awards 2010, quando i due artisti si sono esibiti insieme sul palco, ed \u00e8 stato in seguito pubblicato come singolo."}
{"id": "3296732", "revid": "126257", "url": "https://it.wikipedia.org/wiki?curid=3296732", "title": "Parco delle memorie industriali", "text": "Il Parco delle memorie industriali, chiamato Parco Ripamonti, \u00e8 un parco della citt\u00e0 di Milano. \u00c8 suddiviso dalla artificialit\u00e0 dei luoghi (edifici e vie di comunicazione) in tre Parchi distinti: il Parco della cultura, il Parco ex OM e il Parco della Vettabbia.\nIl primo di questi ambiti, nel 2011, non \u00e8 ancora completato: rappresenter\u00e0 la cerniera tra la citt\u00e0 consolidata nei limiti del suo primo piano regolatore moderno, dal lato meridionale della circonvallazione esterna, e la nuova urbanistica.\nStoria.\nDal programma alla costruzione.\nIl parco Ripamonti \u00e8 ricompreso tra le vie Pompeo Leoni, Pietrasanta, Ripamonti, Corrado il Salico, Carlo Bazzi e il viale Toscana. Su di essa insisteva, dal 1890 un'industria meccanica pesante (la OM Officine Meccaniche) che, negli anni dell'inizio del processo di dismissione, era diventata Fiat Iveco. Nel 1994 il ministero dei lavori pubblici introduce un nuovo strumento per favorire il recupero delle aree dismesse, il P.R.U. (programma di riqualificazione urbana) e in base a questo, un gruppo di aziende immobiliari e commerciali avanza richiesta di disponibilit\u00e0 presentando il relativo progetto. Il comune incarica il paesaggista francese Christophe Girot di elaborare le linee realizzative, con un solo parco a sud del viale Toscana, ma la soluzione si rivela impraticabile e si arriva al progetto attuale che decolla nel 1999.\nUn parco senza alberi.\nL'intera area \u00e8 di 313.000 m\u00b2, met\u00e0 della quale destinata ad usi pubblici (160.000 m\u00b2) e met\u00e0 per le opere edilizie di interesse privato che vengono regolarmente realizzate assieme a quelle di riqualificazione dell'area a loro carico (bonifica, stombinatura e rinaturalizzazione della Vettabbia, creazione dei percorsi stradali interni con la via Giovanni Spadolini, da cui il quartiere prende il nome, e della superficie a prato decorativo). Nel 2008 i lavori sono conclusi e il risultato \u00e8 quello di un \"parco senza alberi\", con gli unici elementi \"verticali\" costituiti da un vecchio carro ponte e dall'area giochi per i bambini. Rinviata la costruzione dell'anfiteatro da millecinquecento posti, la messa a dimora del frutteto in bordura e le altre piantumazioni nell'ambito del \"parco della cultura\". Anche la parte dei lavori che riguardava il tratto tra via Corrado il Salico e via Ripamonti creando la continuit\u00e0 di percorso non \u00e8 stata realizzata e i pioppi che ne impreziosivano le rive sono \"colonizzati\" dall'ailanto. Sulla sponda destra del canale dalle acque quasi sempre limpide, alcuni vecchi edifici a un piano sono stati restaurati, e tra la vegetazione spontanea che ne guarnisce la riva, hanno nidificato gallinelle d'acqua e germani reali, diventati stanziali: uno scorcio paesaggisticamente notevole, che per\u00f2 \u00e8 topograficamente esterno all'ambito del Parco della Vettabbia."}
{"id": "3296738", "revid": "109651", "url": "https://it.wikipedia.org/wiki?curid=3296738", "title": "Episodi di Hawaii Squadra Cinque Zero (quarta stagione)", "text": "La quarta stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 14 settembre 1971 al 7 marzo 1972."}
{"id": "3296740", "revid": "1543377", "url": "https://it.wikipedia.org/wiki?curid=3296740", "title": "Mike Kohn", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia di bronzo nel Bob a 4 con i connazionali Brian Shimer, Doug Sharp e Dan Steele partecipando per la nazionale statunitense, vennero superati dall'altra nazionale statunitense e da quella tedesca a cui and\u00f2 la medaglia d'oro.\nIl tempo totalizzato fu di 3:07,86, con un breve distacco dalle altre medagliate, 3:07,81 e 3:07,51 i loro tempi.\nInoltre ai campionati mondiali vinse una medaglia d'argento nel 2007. Suo fratello \u00e8 l'attore Nicholas Kohn."}
{"id": "3296753", "revid": "400694", "url": "https://it.wikipedia.org/wiki?curid=3296753", "title": "Quora", "text": "Quora \u00e8 una piattaforma forum dove gli utenti possono pubblicare domande e risposte su qualunque argomento. Quora raggruppa le domande e le risposte per argomento e permette agli utenti di votare o di aggiungere dei commenti. Gli utenti possono collaborare anche modificando le domande o suggerendo modifiche alle risposte fornite da altri utenti.\nLa societ\u00e0 che ha lanciato la piattaforma, Quora Inc., si trova a Mountain View, California, ed \u00e8 stata fondata a giugno 2009 da Adam D'Angelo e Charlie Cheever, mentre la piattaforma \u00e8 stata lanciata ufficialmente il 21 giugno 2010. I suoi principali concorrenti sono costituiti da siti che offrono analoghi servizi e che cronologicamente l'hanno preceduto, tra cui Yahoo! Answers e Answers.com del 2005.\nStoria.\nQuora \u00e8 stata co-fondata da due ex dipendenti di Facebook, Adam D'Angelo e Charlie Cheever. \u00c8 stata fondata nel giugno 2009 a Palo Alto, in California, lanciata in versione beta privata nel dicembre dello stesso anno e resa accessibile al pubblico il 21 giugno 2010. D'Angelo si \u00e8 dimesso da CTO del social network di Mark Zuckerberg nel gennaio 2010 per poter dare vita al suo progetto ed ha dichiarato di aver fondato Quora perch\u00e9, sebbene esistano molti siti di domande e risposte, nessuno di essi ha raggiunto una qualit\u00e0 soddisfacente.\nNel marzo 2010 Quora ha ricevuto finanziamenti dalla Benchmark Capital, che ha valutato la start-up intorno agli 86 milioni di dollari, mentre tra la fine di dicembre del 2010 e l'inizio di gennaio del 2011 il numero degli utenti registrati \u00e8 cresciuto rapidamente, causando rallentamenti per accedere al sito.\nAl mese di gennaio del 2011 conta oltre 500.000 utenti. A partire dal mese di aprile del 2012 \u00e8 possibile l'iscrizione a Quora anche dall'Italia.\nA gennaio 2013 \u00e8 stata lanciata una piattaforma di blogging, permettendo agli utenti di postare contenuti in forma di post sui propri profili.\nAd aprile 2014 Quora ha raccolto un finanziamento di 80 milioni di dollari dal Fondo Tiger, ottenendo una valutazione di 900 milioni di dollari.\nA marzo 2016 \u00e8 stata acquisita la community online del sito web Parlio. Nell'aprile dello stesso anno la societ\u00e0 ha iniziato a testare annunci pubblicitari sulle pagine web di alcune domande del sito\nAd aprile 2017 Quora ha concluso un round di finanziamento di serie D da 85 milioni di dollari, per una valutazione complessiva di 1,8 miliardi di dollari.\nA settembre 2018 la piattaforma ha raggiunto i 300 milioni di utenti attivi su base mensile. Nonostante l'elevato numero di utenti registrati, Quora non ha ancora raggiunto lo stesso livello di predominanza culturale tradizionale di siti come Twitter, che conta 326 milioni di utenti registrati. Ci\u00f2 potrebbe essere dovuto al fatto che un numero elevato di utenti registrati sul sito non lo utilizza regolarmente e molti non sapevano nemmeno di avere un account, dal momento che lo avevano creato inconsapevolmente attraverso altri siti di social media collegati a Quora o lo avevano creato anni prima, salvo poi dimenticarsene.\nA dicembre 2018 Quora ha annunciato che gli account di circa 100 milioni di utenti sono stati hackerati.\nFunzionamento.\nPolitica del nome reale.\nQuora chiede agli utenti di registrarsi con il proprio nome reale piuttosto che con un nickname; anche se la verifica dei nomi non \u00e8 richiesta, i nomi falsi possono essere segnalati dalla community. L'obiettivo \u00e8 quello di dare maggiore credibilit\u00e0 alle risposte fornite dagli utenti. Gli utenti con un determinato ammontare di attivit\u00e0 sul sito web hanno l'opzione non predefinita di scrivere le proprie risposte in anonimo. \nGli utenti possono dare voti positivi o negativi alle risposte e suggerire modifiche alle risposte esistenti fornite da altri utenti.\nLa community americana di Quora include personalit\u00e0 come Jimmy Wales, Richard A. Muller, Justin Trudeau, Barack Obama, Hillary Clinton e Adri\u00e1n Lamo, cos\u00ec come molti attuali ed ex atleti professionisti.\nQuora permette agli utenti di creare profili utenti con nomi reali, foto, statistiche, ecc., ma nonostante ci\u00f2 non \u00e8 possibile impostare il profilo utente in modalit\u00e0 privata.\nRisposte consigliate.\nQuora ha sviluppato un algoritmo proprietario per indicizzare le risposte, che funziona in maniera analoga al PageRank di Google. Per la memorizzazione dei dati usa la tecnologia Amazon Elastic Compute Cloud, basata sul cloud computing. Per il suo funzionamento, Quora fa ricorso ai web application framework Pylons e Comet, al sistema operativo Ubuntu e a MySQL.\nAttualmente Quora ha diversi modi per suggerire le domande agli utenti:\nModerazione contenuti.\nQuora supporta varie funzionalit\u00e0 per moderare i contenuti pubblicati dagli utenti. Gran parte della moderazione dei contenuti viene eseguita dagli utenti, sebbene anche lo staff possa intervenire.\nProgramma Top Writers.\nA novembre 2012 Quora ha introdotto il programma Top Writers per offrire un riconoscimento agli utenti che hanno creato contenuti di valore per il sito e incoraggiarli a continuare. Circa 150 scrittori sono scelti ogni anno su circa 200 milioni di visitatori unici mensili. Ci\u00f2 ha ispirato sia giovani scrittori che esperti. I Top Writers sono invitati ad eventi occasionali e ricevono regali come articoli di abbigliamento brandizzati e libri. La societ\u00e0 crede che, coltivando un gruppo di utenti chiave particolarmente attivi nella piattaforma, il programma crei un ciclo di feedback di coinvolgimento dell'utente.\nQuora World Meetup.\nIl Quora World Meetup \u00e8 iniziato nel 2017 come tradizione per consentire ai lettori e agli scrittori di Quora di conoscersi, socializzare e divertirsi. Esso \u00e8 un \"modo per celebrare la crescita globale di Quora e tutti i lettori e gli scrittori che l'hanno reso possibile\".\nProgramma Partner.\nAd aprile 2018 Quora ha introdotto il Programma Partner per incentivare gli utenti a porre domande. I membri del programma, scelti esclusivamente su invito, vengono pagati tramite Stripe o PayPal sulla base dell'engagement degli utenti e delle revenue pubblicitarie generate dalle domande. \nIl programma \u00e8 stato criticato da diversi utenti, i quali ritengono che l'incentivo finanziario abbia portato a una pubblicazione di massa di domande di qualit\u00e0 inferiore, corrompendo la mission originale del sito. Il fondatore Adam D'Angelo ha tentato di affrontare alcune di queste critiche, spiegando che il programma \u00e8 stato promosso per cercare di far fronte alla carenza di domande che ha sempre caratterizzato la piattaforma .\nSpazi.\nA novembre 2018 Quora ha deciso di non supportare pi\u00f9 i blog ed ha introdotto una nuova funzionalit\u00e0 chiamata \"Spazi\". Gli spazi consentono agli utenti di creare raccolte e formare community attorno a interessi e gusti condivisi.\nOgni spazio viene creato da un proprietario che, a sua volta, pu\u00f2 invitare altri utenti a ricoprire uno dei seguenti ruoli:\nUna volta raggiunti i 500 follower, l'amministratore dello spazio pu\u00f2 aggiungere un URL personalizzato (es. \"https://it.quora.com/q/nome-spazio\")\nA giugno 2020 Quora ha avviato un programma in versione beta che consente ai proprietari di spazi di ricevere una quota delle revenue generate dagli annunci mostrati nei loro spazi"}
{"id": "3296760", "revid": "767487", "url": "https://it.wikipedia.org/wiki?curid=3296760", "title": "Episodi di Hawaii Squadra Cinque Zero (quinta stagione)", "text": "La quinta stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 12 settembre 1972 al 13 marzo 1973."}
{"id": "3296771", "revid": "599013", "url": "https://it.wikipedia.org/wiki?curid=3296771", "title": "Sa\u0161o Filipovski", "text": "Carriera.\nDal 1996 al 2003 ha ricoperto il ruolo di vice-allenatore dell'Union Olimpija, con cui ha vinto cinque campionati di pallacanestro sloveni, otto coppe nazionali ed una finale di Lega Adriatica. Dal 2003 al 2005 viene nominato head coach, ottenendo il titolo di allenatore dell'anno, oltre alla vittoria della supercoppa slovena, di un campionato e di una coppa nazionale. Nel 2005-06 torna a ricoprire il ruolo di assistant coach.\nPer le successive due stagioni si trasferisce presso i polacchi del Tur\u00f3w Zgorzelec, con cui conquista due finali di campionato ed il titolo di allenatore dell'anno.\nNel 2009 allena il Lokomotiv Rostov, per poi passare, la stagione successiva, ai russi del CSKA Mosca in qualit\u00e0 di vice-allenatore.\nDal 12 gennaio 2011 ricopre il ruolo di coach della Virtus Roma, con cui ha firmato un contratto fino al 2012. Il 16 giugno la societ\u00e0 annuncia la risoluzione consensuale del contratto. Il 18 giugno viene nominato allenatore dello Ko\u0161arkarski klub Union Olimpija\nIl 28 giugno 2018, Filipovski firma un contratto biennale con l'AS Monaco, venendo per\u00f2 sostituito da Sa\u0161a Obradovi\u0107 il 25 febbraio del 2019."}
{"id": "3296781", "revid": "287204", "url": "https://it.wikipedia.org/wiki?curid=3296781", "title": "Saso Filipovski", "text": ""}
{"id": "3296782", "revid": "126257", "url": "https://it.wikipedia.org/wiki?curid=3296782", "title": "Giardino Alberto Moravia", "text": "Il giardino Alberto Moravia (ex parco Berna Ciclamini) \u00e8 collocato nel Municipio 6 di Milano, in direzione del Lorenteggio e occupa l'area del Villaggio dei Fiori in via Primaticcio, collegandone con grandi prati il reticolo di viali.\nStoria.\nLe distruzioni belliche avevano provocato a Milano una drammatica crisi degli alloggi: il censimento del 1951 registrava ancora 160.000 abitanti sistemati in alloggi di fortuna. \u00c8 in questo periodo che Milano costruisce i suoi grandi quartieri periferici, che si salderanno al nucleo urbano solo nel successivo periodo delle grandi migrazioni interne. Le \"risposte\" tecniche sono diverse: accanto agli agglomerati di palazzoni ripetitivi proliferano i quartieri delle cosiddette \"case minime\", alloggi mono o bifamiliari costruite a schiera, senza fondamenta e con materiali diversi. Nell'area \"Primaticcio\", accanto alla via Lorenteggio, sul lato destro uscendo dalla citt\u00e0, a partire dal 1953 sorger\u00e0, con questa tipologia, il Villaggio dei Fiori. Viene costruito a lotti, lungo strade strette, ognuna col nome di un fiore, senza servizi collettivi o aree verdi: a queste dovranno supplire i piccoli giardini che corredano ogni \"casetta finlandese\". Tra lotto e lotto residuano spazi e nel 1969, in occasione del primo intervento di riqualificazione del quartiere, partendo da uno di questi, si realizza il parco Berna Ciclamini. L'impianto \u00e8 semplice: un viale con traverse per connettere gli spazi a prato, variamente piantumati, nei rettangoli che ne derivano.\nFlora e attrezzature.\nNegli anni, gli interventi migliorativi sulle abitazioni e sul parco, ora dedicato allo scrittore Alberto Moravia (1907-1990), sono stati numerosi, ma non ne hanno sostanzialmente modificato l'impianto originario. Tra gli alberi, da segnalare alcuni faggi delle variet\u00e0 \"asplenifolia\" e \"purpurea\" e un frondosissimo cedro dell'Atlante che sovrasta l'ingresso di via Berna. Tra le altre essenze, l'acero campestre, l'acero negundo, l'acero argentato e quello riccio, il bagolaro, la betulla bianca, il cedro dell'Himalaya, il ginkgo biloba, il fico comune; poi, il noce nero d'America, liquidambar, l'olmo, l'orniello, il platano comune, la quercia rossa, la sofora e il tiglio ibrido oltre ad alcune variet\u00e0 di pini (pinus nigra e pino dell'Himalaya).\nNumerose e ben ombreggiate le aree di sosta, generalmente lungo il perimetro, mentre un percorso \"jogging\" si snoda sull'intero parco; due le aree giochi per bambini e due anche gli spazi cintati per i cani, per complessivi 4000 metri quadrati e, ancora, un campo da basket, uno da pallavolo e due piste \"skating\"; sul lato orientale, verso via dei Ciclamini, un campo da calcio regolamentare, su cui opera l'Associazione Calcio Pietro Gobetti."}
{"id": "3296787", "revid": "109651", "url": "https://it.wikipedia.org/wiki?curid=3296787", "title": "Episodi di Hawaii Squadra Cinque Zero (sesta stagione)", "text": "La sesta stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dall'11 settembre 1973 al 26 febbraio 1974."}
{"id": "3296807", "revid": "1543377", "url": "https://it.wikipedia.org/wiki?curid=3296807", "title": "Beat Hefti", "text": "\u00c8 fratello di Urs, anch'egli bobbista di livello internazionale.\nBiografia.\nPrima di dedicarsi al bob, Beat Hefti ha praticato l'atletica leggera nelle discipline veloci a livello nazionale, vincendo una medaglia di bronzo nei 100 m ai campionati nazionali assoluti svoltisi nel 2000 a Lugano e una d'argento nei 60 m ai campionati nazionali indoor di Magglingen nel 2003.\nLe categorie giovanili.\nCompete dal 1998 come frenatore per la nazionale svizzera. Si distinse nelle categorie giovanili vincendo due ori e un argento ai mondiali juniores, primeggiando con il pilota Martin Annen in entrambe le specialit\u00e0 a Calgary 2000 e cogliendo la seconda piazza quattro anni dopo a Cortina d'Ampezzo 2004 nel bob a due col fratello Urs alla guida.\nCoppa del Mondo.\nDebutt\u00f2 in Coppa del Mondo come frenatore degli equipaggi pilotati da Marcel Rohner nella stagione 1998/99, esordendo il 13 novembre 1998 a Calgary dove furono quattordicesimi nel bob a due. Sal\u00ec per la prima volta sul podio il 28 novembre 1998 a Park City nel bob a quattro giungendo secondo al traguardo con Rohner, Markus N\u00fcssli e Silvio Schaufelberger. Vinse la sua prima gara il 31 gennaio 1999 a Sankt Moritz, ultima gara della stagione 98/99, nel bob a quattro sempre con Rohner, N\u00fcssli e Schaufelberger. Nel corso della sua carriera da frenatore ha gareggiato anche nei team guidati da Martin Annen, Ralph R\u00fcegg e Ivo R\u00fcegg.\nNell'inverno del 2007 intraprese la carriera di pilota, debuttando in Coppa Europa e vincendo la classifica generale della stagione 2007/08 in entrambe le specialit\u00e0 e anche nella combinata maschile. Esord\u00ec alla guida in Coppa del Mondo all'avvio dell'annata 2008/09, vincendo subito la prima gara il 29 novembre 2008 a Winterberg nel bob a due (disciplina cui legher\u00e0 tutti i suoi maggiori successi da pilota) con Thomas Lamparter e riuscendo a ottenere nel resto della sua carriera altre 16 vittorie di tappa, per un totale di 31. Conquist\u00f2 inoltre il trofeo finale di bob a due nelle stagioni 2008/09 e 2011/12 e il secondo posto nella combinata maschile nelle stagioni 2008/09 e 2013/14; nella specialit\u00e0 a quattro invece non and\u00f2 oltre il settimo posto finale conseguito sempre nel 2008/09.\nGiochi Olimpici.\nHa partecipato a quattro edizioni dei Giochi olimpici invernali: a vinse la medaglia di bronzo nel Bob a 2 con Martin Annen partecipando per la nazionale svizzera, venendo superati dai connazionali Christian Reich e Steve Anderhub e dai tedeschi Christoph Langen e Markus Zimmermann cui and\u00f2 la medaglia d'oro. Quattro anni dopo, a vinse due medaglie di bronzo in entrambe le specialit\u00e0: a due con Annen e a quattro sempre con Annen e i frenatori Thomas Lamparter e C\u00e9dric Grand mentre a si piazz\u00f2 al sesto posto nel bob a quattro con Ivo R\u00fcegg alla guida. Ha preso parte inoltre all'edizione di nel ruolo di pilota conquistando la medaglia d'oro nel bob a due con Alex Baumann, risultato ufficializzato soltanto a marzo del 2019 dopo la conferma della squalifica della coppia russa Zubkov/Voevoda a seguito della nota vicenda doping; in quella stessa edizione giunse inoltre sesto nella specialit\u00e0 a quattro.\nCampionati mondiali.\nHefti conta inoltre ben dodici presenze ai campionati mondiali, con sei medaglie conquistate in carriera. Alla sua prima partecipazione, a Cortina d'Ampezzo 1999, colse l'argento nel bob a quattro con Marcel Rohner, Markus N\u00fcssli e Silvio Schaufelberger. A Sankt Moritz 2001 e a Calgary 2005 vinse invece la medaglia di bronzo nel bob a due, entrambe ottenute con Martin Annen. Riusc\u00ec infine a vincere la medaglia d'oro alla sua ultima partecipazione da frenatore ad una rassegna iridata, primeggiando nell'edizione casalinga di Sankt Moritz 2007 nel bob a quattro con Ivo R\u00fcegg, Thomas Lamparter e C\u00e9dric Grand e sopravanzando gli equipaggi canadese e tedesco capitanati rispettivamente da Pierre Lueders e Andr\u00e9 Lange. A completare il suo palmar\u00e8s ai mondiali altre due medaglie ottenute stavolta da pilota, fu infatti argento nel bob a due a Sankt Moritz 2013 e bronzo a Igls 2016 sempre nella specialit\u00e0 biposto.\nEuropei.\nNelle rassegne continentali vanta ben 15 medaglie di cui sei d'oro, cinque ottenute come pilota nel bob a due ad Igls 2010, ad Igls 2013 ed a Sankt Moritz 2016, in entrambe le specialit\u00e0 a K\u00f6nigssee 2014 ed una come frenatore nel bob a quattro a St. Moritz 2006; completano il suo bottino agli europei 5 medaglie d'argento e altrettante di bronzo.\nA fine aprile del 2018, dopo ventuno stagioni disputate ai massimi livelli, Hefti annunci\u00f2 il proprio ritiro dall'attivit\u00e0 agonistica. La sua ultima gara disputata fu il 25 novembre 2017 a Whistler, terza tappa della 2017/18, dove termin\u00f2 la gara a quattro al ventunesimo posto."}
{"id": "3296810", "revid": "1571097", "url": "https://it.wikipedia.org/wiki?curid=3296810", "title": "Io e te", "text": ""}
{"id": "3296813", "revid": "76963", "url": "https://it.wikipedia.org/wiki?curid=3296813", "title": "Pitof", "text": "Biografia.\nInizia la proprio carriera come responsabile degli effetti visivi in numerose pellicole di successo. Nel 2001 con il film \"Vidocq - La maschera senza volto\" si cimenta come regista e sceneggiatore, tornando in seguito a dirigere nel 2004 il film \"Catwoman\" e nel 2008 \"Fire &amp; Ice - Le cronache del drago\". In due pellicole francesi si \u00e8 anche occupato del montaggio. Riceve una candidatura ai Saturn Award per i migliori effetti speciali del 1998 per il film \"Alien - La clonazione\" (\"Alien Resurrection\")."}
{"id": "3296814", "revid": "71433", "url": "https://it.wikipedia.org/wiki?curid=3296814", "title": "The Dilemma", "text": ""}
{"id": "3296815", "revid": "473757", "url": "https://it.wikipedia.org/wiki?curid=3296815", "title": "Simone Orello", "text": ""}
{"id": "3296817", "revid": "3115", "url": "https://it.wikipedia.org/wiki?curid=3296817", "title": "Achajur", "text": "Achajur (; anche chiamato Ach'ajur, Achadjur ed Achadzhur; precedentemente Achasu) \u00e8 un comune dell'Armenia di abitanti (2010) della provincia di Tavush."}
{"id": "3296824", "revid": "114325", "url": "https://it.wikipedia.org/wiki?curid=3296824", "title": "Ach'ajur", "text": ""}
{"id": "3296825", "revid": "177641", "url": "https://it.wikipedia.org/wiki?curid=3296825", "title": "Jean-Christophe Comar", "text": ""}
{"id": "3296826", "revid": "114325", "url": "https://it.wikipedia.org/wiki?curid=3296826", "title": "Achadjur", "text": ""}
{"id": "3296830", "revid": "114325", "url": "https://it.wikipedia.org/wiki?curid=3296830", "title": "Achadzhur", "text": ""}
{"id": "3296833", "revid": "114325", "url": "https://it.wikipedia.org/wiki?curid=3296833", "title": "Achasu", "text": ""}
{"id": "3296850", "revid": "486946", "url": "https://it.wikipedia.org/wiki?curid=3296850", "title": "Lampadina a incandescenza", "text": ""}
{"id": "3296854", "revid": "767487", "url": "https://it.wikipedia.org/wiki?curid=3296854", "title": "Martin Annen", "text": "Biografia.\nAi XIX Giochi olimpici invernali (edizione disputatasi nel 2002 a Salt Lake City, Stati Uniti d'America) vinse la medaglia di bronzo nel bob a 2 in coppia con il connazionale Beat Hefti, preceduti dalla squadra tedesca, a cui and\u00f2 l'oro, e dalla seconda svizzera.\nAi successivi XX Giochi olimpici invernali vinse due medaglie di bronzo nel bob a due e nel bob a quattro. Inoltre ai campionati mondiali vinse il bronzo nel bob a due in due occasioni, ossia nel 2001 e nel 2005. I migliori risultati li ebbe nella coppa del Mondo di bob, dove vinse sei ori dal 2000-2001 al 2004-2005."}
{"id": "3296857", "revid": "1543377", "url": "https://it.wikipedia.org/wiki?curid=3296857", "title": "Debre Berhan", "text": "Debre Berhan (scritto anche Debre Birhan) \u00e8 una citt\u00e0 e woreda dell'Etiopia centrale. Si trova nella \"Zona di Semien Scioa\", nella Regione degli Amara, a 120\u00a0km da Addis Abeba sulla strada che porta all'altra citt\u00e0 etiope di Dessi\u00e8. Dopo essere stata una delle prime capitali dell'Etiopia divenne, insieme ad Ancober e \"Angolalla\", anche una capitale del Regno di Shewa. La strada di 42\u00a0km che connette Debre Berhan con Ancober \u00e8 stata risistemata nel maggio del 2009.\nStoria.\nIn seguito all'avvistamento di una luce miracolosa, nel cielo di questi luoghi, l'Imperatore Etiope Zara Iac\u00f2b diede l'ordine di erigere questa citt\u00e0. In pi\u00f9, credendo che questo fosse un segno d'approvazione della morte per lapidazione di un gruppo di eretici avvenuto 38 giorni prima, diede anche l'ordine di erigere una chiesa e pi\u00f9 tardi, sempre nelle vicinanze, di edificare anche un esteso palazzo ed una seconda chiesa dedicata a San Ciriaco. L'Imperatore Zara Iacob spese 12 dei suoi ultimi 14 anni di vita, a Debre Berhan.\nLo storico Richard Pankhurst ritiene che la chiesa fosse stata fondata nel 1456, fornendo una spiegazione plausibile anche per l'avvistamento di quella luce 'miracolosa' avvenuta nei cieli di Debre Berhan, cio\u00e8 la cometa di Halley, anche se le due date non coincidono perfettamente: dal 13 al 17 di Giugno, i giorni in cui gli astronomi ritengono che la cometa fosse pi\u00f9 visibile, mentre la data tradizionale riportata dalle cronache storiche di allora, corrisponde al 10 del mese di Maggabit, cio\u00e8 il 6 o il 7 di marzo.\nIl figlio di Zara Yaqob, Beda Mariam, spese i primi anni del suo regno in questa citt\u00e0, mentre il rimanente lo trascorse viaggiando per il resto del territorio del suo vasto regno organizzato in accampamenti permanenti.\nL'abbandono di Debre Berhan da parte della corte imperiale indusse ad un drastico calo nella popolazione e nell'importanza di questa citt\u00e0.\nI bisogni della corte e dell'esercito imperiale, spiega Pankhurst, quali legname da ardere e alimenti, erano cos\u00ec opprimenti che, \"essa non poteva rimanere in una data localit\u00e0 per pi\u00f9 di 4 mesi e neppure ritornarci prima del trascorrere di 10 anni, per via della risultante scarsit\u00e0 di cibo nella zona\", il quale prevenne la crescita di una qualsiasi citt\u00e0 capitale in questo periodo di tempo.\nIl poco pi\u00f9 che villaggio di Debre Berhan fu poi nominato solo alcune volte nel corso della storia del XVI secolo, la prima volta come centro di raduno per le truppe dell'Imperatore Lebna Denghel contro l'esercito invasore di Ahmad Gragn.\nDopo aver sconfitto Lebna Denghel nella battaglia di Amba Sel, Ahmad radun\u00f2 per ben due occasioni le sue truppe in Debre Berhan prima di condurle alla campagna militare nel territorio Etiope. Alla seconda radunanza, nel 1535, prima di condurre le sue truppe negli altopiani etiopi. proclam\u00f2 che:\nIl villaggio di Debre Berhan riguadagn\u00f2 importanza durante il regno di Asfau Uossen (1775-1808)\nMeridazmach di Shewa, il quale vi costru\u00ec un palazzo e divise il suo tempo tra questa citt\u00e0 e quelle di Ancober e Angolalla. I seguenti Meridazmach di Shewa usarono la citt\u00e0 di Debre Berhan come un alloggio venatorio per andare a caccia nella pianura circostante ad essa e come luogo in cui esercitarsi a cavalcare con i cavalli.\nIl figlio di Asfa Uossen, Salila Selassie, all'inizio del suo regno dovette far ricostruire la citt\u00e0 in seguito alle devastazioni di Abichu Oromo e vi costru\u00ec, in questa nuova capitale, una chiesa dedicata alla \"Trinit\u00e0\" dei Selassie.\nQuando il negus Menelik II si sottomise all'imperatore Giovanni IV,\nnel trattato di Wadara del 1878, c'era anche stipulato che la capitale di Scioa dovesse essere spostata da \"Liche\" a Debre Berhan.\nNegli anni 1880-1890, il mercato del bestiame di Debre Berhan era considerato uno dei migliori per la vendita dei muli e dei cavalli. La chiesa di Selassie fu ricostruita nel 1906 dall'Imperatore Menilek con molti dipinti ed affreschi di pregio.\nDavid Buxton sapeva gi\u00e0 che era inevitabile che questa citt\u00e0 riguadagnasse importanza, \"Anche se un posto freddo e inospitale,\" scrive riguardo alla citt\u00e0 \"\u00e8 in una posizione strategica per il controllo delle rotte e gli itinerari.\nAnche in tempi moderni era inevitabile che la strada per Asmara passasse per questa citt\u00e0 e non per le gole che le stanno di fianco.\"\nL'elettricit\u00e0 arriv\u00f2 a Debre Berhan nel 1955 con una stazione idro-elettrica di 90\u00a0kW; per il 1965 la capacit\u00e0 elettrica installata in citt\u00e0 era di 125 kVA con una produzione annuale di 103.000 kWh. Il 26 aprile 1955 l'Imperatore Hail\u00e9 Selassi\u00e9, ci inaugur\u00f2 la scuola per l'addestramento di personale scolastico di Community Teacher Training School. Per il 1958 Debre Berhan fu una delle 27 citt\u00e0 di Etiopia premiata con il rango di First Class Township.\nIl 2 luglio del 1994, nove persone furono uccise e undici catturate in uno scontro a fuoco con le forze dell'ordine nella woreda di \"Asagirt\". Le persone catturate dalle forze dell'ordine, furono accusate di aver irrotto nella prigione di Debre Berhan ed aver liberato un certo numero di prigionieri. Stando a quello che dicono le forze dell'ordine uno dei banditi uccisi nello scontro a fuoco era il rappresentante, per la citt\u00e0 di Debre Berhan, del movimento di \"All-Amhara People's Organization\".\nSociet\u00e0.\nEvoluzione demografica.\nStando alla \"Central Statistical Agency\" dell'Etiopia nel 2005, Debre Berhan, aveva una popolazione di 67.243 persone di cui 34.055 maschi e 33.185 femmine. La woreda ha un territorio di 14,71\u00a0km quadrati la quale d\u00e0, a Debre Berhan, una densit\u00e0 di popolazione di 4.571.20 persone per km quadro.\nNel censimento del 1994 la citt\u00e0 di Debre Berhan aveva una popolazione di 38.717 persone in 8.906 case, di cui 17.918 maschi e 20.799 femmine.I cinque pi\u00f9 grandi gruppi etnici della citt\u00e0 sono: gli Amhara (90.12%), gli Oromo (3.94%), i \"Tigr\u00e9-Tigrini\" (1.81%), i \"Guragh\u00e9\" (1.6%) e gli \"Argobba\" (1.2%); il rimanente 1.33% della popolazione e composto da una minoranza di altri gruppi etnici.\nLa lingua amarica \u00e8 parlata dal 93,81% della popolazione, la lingua Oromiffa dal 3,04%, l'1,5% parla la lingua Tigrigna; il rimanente 1,65% parla tutte le altre lingue di minoranza.\nLa maggior parte degli abitanti di Debre Berhan pratica la Religione ortodossa etiope (94,59%), il 4,05% l'Islam e il 1.02% \u00e8 Protestante.\nEconomia locale.\nLa fabbrica di lana di Debre Berhan, la prima dell'intera Etiopia, fu inaugurata il 1\u00ba gennaio del 1965, con 6 telai e 126 bobine e la capacit\u00e0 di processare una tonnellata di lana giornalmente. Nei suoi primi sei mesi di vita produsse 7.065 coperte in modalit\u00e0 operativa di un solo turno di lavoro al giorno con una forza lavorativa di 200 operai, dei quali il 45% erano donne. Il governo Derg annunci\u00f2 che la fabbrica di lana di Debre Berhan fu una delle prime 14 fabbriche tessili, dell'Etiopia, a essere completamente nazionalizzata.\nDebre Berhan \u00e8 anche un famoso centro di produzione di tappetini.\nDuomi, edifici storici etc..\nMalgrado la sua importanza storica, nessuno degli edifici fatti costruire dall'imperatore Zara Iac\u00f2b ed altri risalenti al XIX secolo, sono tuttora esistenti. La chiesa odierna, anche se collocata sulle fondamenta originarie di quella fatta costruire nel XV secolo, \u00e8 stata fatta ricostruire nel 1906 dall'imperatore Menelik II."}
{"id": "3296858", "revid": "282094", "url": "https://it.wikipedia.org/wiki?curid=3296858", "title": "Ghiera d'Adda", "text": ""}
{"id": "3296860", "revid": "96582", "url": "https://it.wikipedia.org/wiki?curid=3296860", "title": "Maurizio Marini", "text": "Carriera.\nGiocatore.\nGioc\u00f2 come centrocampista nella seconda squadra della Lazio con le funzioni di capitano.\nPass\u00f2 nella prima squadra della Lazio nella stagione 1932-33, disputando due partite.\nAnche nel 1933-34 fu nella rosa della prima squadra, giocando per\u00f2 una sola gara. Gioc\u00f2 poi col Civitavecchia e nelle riserve della .\nStudente in giurisprudenza, si laure\u00f2 e vinse il concorso di magistratura, lasciando il suo ruolo di giocatore di calcio.\nDirigente sportivo.\nProsegu\u00ec la sua carriera di magistrato soprattutto a Pesaro, dove contemporaneamente rimase nell'ambiente calcistico diventando anche presidente della locale squadra . Rimase celebre che il compassato pretore, sul campo diventava un vulcanico dirigente sportivo, arrivando a colpire con una ombrellata l'arbitro dell'incontro Vis Pesaro- del marzo 1947).\nDopo il ritiro.\nFu anche un apprezzato scrittore di articoli di geografia collaborando con la rivista L'Universo dell'Istituto geografico militare."}
{"id": "3296881", "revid": "126257", "url": "https://it.wikipedia.org/wiki?curid=3296881", "title": "Giardino Gonin Giordani", "text": "Il giardino Gonin Giordani \u00e8 un parco della citt\u00e0 di Milano. Prende il nome da due vie che lo fiancheggiano, ed \u00e8 un parco di tipologia abbastanza diversa dal consueto, per la sua pianta lunga e stretta, ed essendo stato progettato e costruito con particolare riguardo alle esigenze \"sportive\" dei suoi frequentatori. Sorge su un'area dismessa da attivit\u00e0 industriali (Ponteggi Dalmine e SCAC) nella parte sudoccidentale di Milano.\nStoria.\nCome nel caso dell'Iveco, ex OM, si ag\u00ec in base a un programma di ristrutturazione urbanistica (PRU) e il comune acquis\u00ec, per uso pubblico, un'area di superficie pari alla met\u00e0 della metratura interessata. Si tratta di una striscia di terreno che inizia a nord in via privata Bisceglie, all'altezza di via Anna Kuliscioff, e arriva in prossimit\u00e0 della stazione di San Cristoforo, vicino al Naviglio Grande, dopo avere incrociato le vie Lorenteggio e Pietro Giordani, che oggi sottopassa. \u00c8 larga tra i cinquanta e cento metri e termina con un'appendice pi\u00f9 larga verso est.\nAlberi e attrezzature.\nPer la sua conformazione topografica, il parco si configura come un lungo \"boulevard\" verde che fiancheggia le costruzioni di edilizia residenziale, convenzionata e sovvenzionata con alberatura contenuta e vialetti che si snodano tra macchie di arbusti. Tra le specie, ricordiamo il carpino bianco, la farnia, il frassino maggiore, il leccio, l'orniello, il pioppo cipressino e, ancora, il nocciolo turco, il nocciolo e l'alloro.\nLe attrezzature sportive sono divise con due campi da calcetto nel settore nord, due da pallavolo/basket nella parte intermedia e un anello asfaltato rosso che funge, di volta in volta, da pista di pattinaggio, di atletica o da velodromo nello slargo meridionale; alla stessa estremit\u00e0 c'\u00e8 un'area attrezzata per i giochi; due invece, minuscoli, gli spazi recintati per i cani. Jogging lungo tutti i vialetti e una pista ciclabile accompagna, dal lato strada, il parco da nord a sud."}
{"id": "3296885", "revid": "123511875", "url": "https://it.wikipedia.org/wiki?curid=3296885", "title": "Acharkut", "text": "Acharkut (; anche chiamata Ajarkut; precedentemente Kunen) \u00e8 un comune dell'Armenia di 196 abitanti (2001) della provincia di Tavush."}
{"id": "3296887", "revid": "1318658", "url": "https://it.wikipedia.org/wiki?curid=3296887", "title": "Giovanni Ferrofino", "text": "Biografia.\nNato ad Alessandria, fu ordinato sacerdote il 22 settembre 1934.\nL'8 febbraio 1960 fu nominato nunzio apostolico ad Haiti. L'anno seguente, divenne arcivescovo di Zenopoli di Isauria.\nIl 3 novembre 1965 fu designato come nunzio apostolico dell'Ecuador, compito che svolse fino al 29 settembre 1970.\nSecondo Gary Krupp, fondatore di \"Pave the Way Foundation\", durante la seconda guerra mondiale Papa Pio XII invi\u00f2 Ferrofino dal presidente del Portogallo per richiedere visti per gli ebrei che entravano in territorio portoghese. Giunto nella Repubblica Dominicana nel 1939, insieme al nunzio apostolico dell'isola, Maurilio Silvani, riusc\u00ec ad ottenere due volte l'anno circa 800 visti per gli Ebrei che fuggivano dall'Europa. Dalla Repubblica Dominicana venivano poi aiutati a recarsi in Canada, negli Stati Uniti, in Messico e a Cuba.\nIl 24 giugno 2012 la sua salma fu trasferita nella Basilica di San Dalmazzo di Quargnento (Alessandria).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3296890", "revid": "114325", "url": "https://it.wikipedia.org/wiki?curid=3296890", "title": "Ajarkut", "text": ""}
{"id": "3296891", "revid": "1305772", "url": "https://it.wikipedia.org/wiki?curid=3296891", "title": "Kunen", "text": ""}
{"id": "3296933", "revid": "599013", "url": "https://it.wikipedia.org/wiki?curid=3296933", "title": "Eddie Dibbs", "text": "Biografia.\nDurante la sua carriera vinse 22 titoli di singolare senza mai vincere un torneo del Grande Slam, giungendovi due volte in semifinale al Roland Garros: la prima volta nel 1975 perdendo contro Guillermo Vilas per 3 set a 1 (1-6, 4-6, 6-1, 1-6), la seconda l'anno successivo soccombendo a Adriano Panatta, poi vincitore della competizione, per 3-6, 2-6, 4-6.\nFra i vari tornei vinti figurano anche tre edizioni dell'ATP German Open: nel 1973 sconfisse in finale Karl Meiler per 6-1, 3-6, 7-6, 6-3, nel 1974 Hans-Joachim Pl\u00f6tz per 6-2, 6-2, 6-3 e nel 1976. Inoltre nel 1978 vinse il Cincinnati Open battendo in finale Ra\u00fal Ram\u00edrez con 5-7, 6-3, 6-2."}
{"id": "3296943", "revid": "126257", "url": "https://it.wikipedia.org/wiki?curid=3296943", "title": "Parco Robert Baden-Powell", "text": "Il Parco Robert Baden-Powell \u00e8 un parco della citt\u00e0 di Milano dedicato a Robert Baden-Powell, fondatore dei movimenti mondiali dello scautismo e del guidismo.\nCollocato poco esternamente al centro storico, non lontano (sponda destra) dal Naviglio Grande, si inserisce in un'area che ha sempre sofferto per la carenza di spazi verdi pubblici. \u00c8 stato realizzato nel 2005, liberando un'area prima caratterizzata e frammentata dall'occupazione di baracche, depositi, magazzini e attivit\u00e0 spontanee.\nFlora e attrezzature.\nNell'area non esisteva in precedenza popolazione arborea e le piante messe a dimora sono ancora giovani e talune di specie a dimensioni contenute, per cui prevale l'impressione visiva del prato. Tra le essenze, ricordiamo: l'acero campestre, l'acero riccio, l'acero di monte, il liquidambar, la magnolia, il pero da fiore, il ciliegio a grappoli, la quercia rossa, la sofora giapponese, il tiglio, il cedro dell'Himalaya, il pioppo bianco e il frassino maggiore; tra le specie arbustive, il glicine. La superficie del parco \u00e8 ondulata, pi\u00f9 bassa al centro (dove \u00e8 collocata una vasta area giochi), con una lunga gradinata che la collega alle residenze; i percorsi pedonali sono sinuosi, articolati e, in parte, coperti da un pergolato. Vi sono due campi da bocce in erba sintetica e due modeste aree cintate riservate ai cani (settecento metri quadrati in totale)."}
{"id": "3296945", "revid": "123511955", "url": "https://it.wikipedia.org/wiki?curid=3296945", "title": "Aghavnavank", "text": "Aghavnavank (; anche chiamata Aghavnavanq; precedentemente Salakh) \u00e8 un comune dell'Armenia di 282 abitanti (2008) della provincia di Tavush."}
{"id": "3296946", "revid": "767487", "url": "https://it.wikipedia.org/wiki?curid=3296946", "title": "American Rose Society", "text": "La American Rose Society o ARS \u00e8 stata fondata nel 1892 ed \u00e8 un'organizzazione senza fine di lucro e senza bandiere politiche.\nLa ARS (National Italian American Foundation) \u00e8 una fondazione americana che ha come obiettivi lo sviluppo della cultura e della coltura delle rose per gli estimatori-principianti ed i giardinieri professionisti americani.\nLa ARS \u00e8 composta da pi\u00f9 di 300 societ\u00e0 locali nei vari stati degli Stati Uniti d'America e da quindici distretti.\nLa sede del quartier generale della ARS \u00e8 vicino a Shreveport, Louisiana presso l\"'American Rose Center\" dove sono a dimora ventimila piante di rose, facenti parte di pi\u00f9 di 400 cultivar di vecchie e nuove rose.\nLa ARS si prefigge di mantenere sempre vive la cultura, le tradizioni e il patrimonio di conoscenze della coltura delle rose.\nOgni anno ciascun distretto organizza congressi e conferenze con mostre delle nuove variet\u00e0 di rose.\nDISTRETTI DELL'AMERICAN ROSE SOCIETY NEGLI STATI UNITI D'AMERICA"}
{"id": "3296952", "revid": "114325", "url": "https://it.wikipedia.org/wiki?curid=3296952", "title": "Aghavnavanq", "text": ""}
{"id": "3296956", "revid": "114325", "url": "https://it.wikipedia.org/wiki?curid=3296956", "title": "Salakh", "text": ""}
{"id": "3296966", "revid": "767487", "url": "https://it.wikipedia.org/wiki?curid=3296966", "title": "Jon Andr\u00e9 Fredriksen", "text": "Carriera.\nClub.\nFredriksen inizi\u00f2 la sua carriera nella natia Norvegia, con la maglia del R\u00e5de. Nel 2002 pass\u00f2 al Moss, per cui debutt\u00f2 nella Tippeligaen in data 2 giugno dello stesso anno: subentr\u00f2 infatti a Gard Kristiansen nella sconfitta casalinga per due a zero contro lo Start. Collezion\u00f2 altre 9 presenze nella massima divisione norvegese ma non riusc\u00ec a contribuire alla salvezza del Moss, che infatti retrocesse nella Adeccoligaen. Il 17 agosto 2003 segn\u00f2 la prima rete ufficiale della sua carriera, nel due a due contro il Mandalskameratene.\nNel 2009 pass\u00f2 al Sarpsborg 08. Esord\u00ec il 5 aprile dello stesso anno, nel pareggio a reti inviolate contro il Bryne.\nA luglio 2009 fu notato dal manager dello Hartlepool United, Chris Turner, durante un viaggio alla ricerca di talenti norvegesi: Fredriksen firm\u00f2 cos\u00ec un contratto con il club inglese. Debutt\u00f2 nella Football League One l'8 agosto, nel pareggio per zero a zero sul campo del Milton Keynes Dons: nei minuti finali fu sostituito da Jonny Rowell. Nella sua prima stagione, gioc\u00f2 dodici partite di campionato. Rescisse consensualmente il suo contratto con il club in data 20 ottobre 2010.\nA gennaio 2011 torn\u00f2 al Moss."}
{"id": "3296971", "revid": "278830", "url": "https://it.wikipedia.org/wiki?curid=3296971", "title": "3 Supermen contro il Padrino", "text": "3 Supermen contro il Padrino \u00e8 un film del 1979, diretto da Italo Martinenghi.\n\u00c8 uno dei film della serie dei 3 Supermen (il secondo diretto da Martinenghi), in cui pi\u00f9 volte cambiano regista, interpreti e nomi dei personaggi, avviata col film \"I fantastici 3 Supermen\" del 1967."}
{"id": "3296982", "revid": "126257", "url": "https://it.wikipedia.org/wiki?curid=3296982", "title": "Parco delle Crocerossine", "text": "Il parco delle Crocerossine (ex parco del Cardellino) \u00e8 un parco di Milano.\nStoria.\nCostruito nel 2005, \u00e8 stato progettato per costituire un \"sistema verde\" con i vicini giardino Alberto Moravia (a nord) e giardino Gonin Giordani (immediatamente a sud) attorno alla via Inganni al Giambellino nel Municipio 6 di Milano. Nella stessa zona, in direzione nord-ovest, nei pressi della stazione Bisceglie della metropolitana, si sta realizzando il Parco Blu, a sua volta integrato in un sistema verde che arriver\u00e0 fino al Parco dei Fontanili, al confine occidentale della citt\u00e0.\nFlora e attrezzature.\nTra le principali specie arboree (gli alberi sono ancora molto giovani), ricordiamo l'acero riccio e rosso, la catalpa o \"albero dei sigari\", il ciliegio, il melo da fiore, il gelso, il liquidambar, il noce nero, la quercia rossa, il tiglio selvatico e la sofora. Lungo via dello Storno, filari di nocciolo turco e sparsi ciuffi di erba della Pampa. Particolare un'area di sosta, quasi al centro, che con i suoi riquadri perpendicolari ricorda la dedica del parco.\nLe attrezzature sono modeste: una sola area giochi, due campi da bocce su erba sintetica e una piccola area riservata ai cani (300 metri quadrati)."}
{"id": "3296985", "revid": "278830", "url": "https://it.wikipedia.org/wiki?curid=3296985", "title": "3 Supermen alle Olimpiadi", "text": "3 Supermen alle Olimpiadi (\"\u00dc\u00e7 s\u00fcpermen olimpiyatlarda\") \u00e8 un film del 1984, diretto da Italo Martinenghi (non accreditato).\n\u00c8 uno dei film della serie dei 3 Supermen, in cui pi\u00f9 volte cambiano regista, interpreti e nomi dei personaggi, avviata col film \"I fantastici 3 Supermen\" del 1967."}
{"id": "3296989", "revid": "767487", "url": "https://it.wikipedia.org/wiki?curid=3296989", "title": "La sedia del diavolo", "text": "La sedia del diavolo (\"The Devil's Chair\") \u00e8 un film del 2006 diretto da Adam Mason.\nTrama.\nIl film si apre con un uomo ricoperto quasi interamente dall'oscurit\u00e0 che dice di chiamarsi Nick West. L'uomo, racconta di avvenimenti orribili avvenuti nel passato e in alcune scene si possono intravedere alcuni personaggi ricoperti interamente di sangue, ma le immagini mostrano anche alcuni essere non umani.\nNick, inizia a raccontare la sua vita dal punto in cui hanno avuto origine questi terribili avvenimenti. Un giorno, lui e la sua fidanzata Sammy entrano nel manicomio abbandonato di Black Water. Dentro la struttura i due incominciano a drogarsi e a scambiarsi effusioni. Sammy, si siede cos\u00ec una sedia, dove per\u00f2, viene imprigionata e scompare misteriosamente. La polizia crede che il vero colpevole sia Nick facendolo rinchiudere in un ospedale psichiatrico.\nQuattro anni dopo, Nick esce dall'ospedale psichiatrico facendo credere a tutti che tutto quello che ha visto sia stata semplice immaginazione; anche se lui sa per certo che \u00e8 stato tutto reale. Uscito dall'ospedale tuttavia un autista lo invita ad andare con lui, portandolo dal Dr. Williard. Il dottore intende scrivere un libro su di lui, e vuole ricondurlo nell'ospedale. L'uomo non intende ritornare ne manicomio abbandonato ma se non lo far\u00e0 dovr\u00e0 tornare nell'ospedale psichiatrico. Cos\u00ec, Nick e Williard insieme ai suoi collaboratori, Melissa, Rachel e Brett, si dirigono nel manicomio abbandonato.\nArrivati nel luogo, Williard insieme a Rachel e Brett analizzano la sedia dove \u00e8 scomparsa Sammy. Williard ha particolarmente paura di quella sedia a differenza di Brett che ci scherza sopra facendo finta di essere intrappolato. Dopo un breve discussione, il Dottore rivela in privato a Nick che il dottore dell'ospedale torturava in maniera depravata i suoi pazienti e voleva tentare di portare l'anima dell'uomo in un'altra dimensione attraverso la sedia del diavolo.\nRachel, per dimostrare a Nick che la sedia \u00e8 inerme, si siede sopra, ma inconsapevolmente la attiva e successivamente scompare, nell'esatto modo in cui scompar\u00ec Sammy. L'uomo si rivolge a dottore che intende trovare nei registri dell'ospedale qualche metodo per far tornare Rachel dall'altro mondo. Brett, intanto viene fatto sedere da Melissa nella sedia, e anche lui si ritrova nell'altro mondo. Nell'altro mondo, sia Brett che Rachel vengono seguiti da un essere non umano. Saputo di quello che \u00e8 successo a Brett, anche Nick va nell'altro mondo per salvare i due ragazzi. Intanto, si scopre che Melissa e Williard sono in combutta per \"saziare la fame del demone\"; tuttavia il dottore fa il doppio gioco e manda dall'altra parte anche l'ultima ragazza.\nInfine, si cambieranno le carte in tavola: Si scoprir\u00e0 che non \u00e8 mai esistito un altro mondo, n\u00e9 la sedia del diavolo e n\u00e9 il demone che perseguitava i ragazzi. Tutto \u00e8 avvenuto nell'immaginazione di Nick, ed \u00e8 proprio lui il demone assetato di sangue che dava la caccia a tutti. Nick, dopo aver violentato Rachel, uccide Williard e poi Melissa. La ragazza cerca di fuggire al piano di sopra - dove trova il cadavere di Brett - ma viene uccisa anch'ella dal maniaco.\nUscito dal manicomio, Nick rivede Sammy e gli dice che si divertiranno molto da ora in poi; ma la ragazza che lui vede, non \u00e8 nient'altro che un fantasma dentro la sua mente."}
{"id": "3296991", "revid": "2014155", "url": "https://it.wikipedia.org/wiki?curid=3296991", "title": "Femminismo islamico", "text": "Il femminismo islamico \u00e8 una forma di femminismo interessato a valorizzare il ruolo delle donne nell'Islam e a riprendere l'etica ugualitaria delle fonti del diritto islamico (Corano e Sunna) al fine di adattarle alle evoluzioni sociali contemporanee. Esso mira alla piena uguaglianza di tutti i musulmani, a prescindere dal genere, nella vita pubblica e privata. Le femministe islamiche sostengono i diritti delle donne, l'uguaglianza di genere e la giustizia sociale basandosi in un contesto islamico. Sebbene radicate nell'Islam, le pioniere del movimento hanno utilizzato anche discorsi femministi laici, occidentali, o comunque non musulmani, e hanno riconosciuto il ruolo del femminismo islamico come parte di un movimento femminista globale integrato.\nI sostenitori del movimento cercano di evidenziare gli insegnamenti profondamente radicati di uguaglianza nella religione, e incoraggiare a mettere in discussione l'interpretazione patriarcale degli insegnamento islamici attraverso Corano (libro sacro), \u1e25ad\u012bth (detti di Maometto) e shari'a (Legge) verso la creazione di una societ\u00e0 pi\u00f9 equa e giusta.\nPaesi a maggioranza islamica hanno prodotto vari capi di stato, primi ministri, segretari di stato donne: Lala Shovkat in Azerbaigian, Benazir Bhutto in Pakistan, Mame Madior Boye in Senegal, Tansu \u00c7iller in Turchia, Kaqusha Jashari in Kosovo, e Megawati Sukarnoputri in Indonesia. Il Bangladesh \u00e8 stato il secondo paese al mondo (dopo Maria I ed Elisabetta I nel XVI secolo in Inghilterra) ad avere il governo di una donna subito dopo un'altra, con quelle due che erano Khaleda Zia e Sheikh Hasina, che hanno governato il paese come primi ministri dal 1991, pi\u00f9 di quanto abbiano fatto gli uomini, che potrebbe rendere il Bangladesh unico nella storia delle repubbliche al mondo.\nStoria.\nRiforme iniziali sotto l'Islam.\nDurante i primi giorni dell'Islam nel VII secolo, le riforme in materia di diritti delle donne hanno toccato il matrimonio, il divorzio ed l'eredit\u00e0. Alle donne non sono stati concessi tali status giuridici in altre culture, tra cui l'Occidente, fino a secoli dopo. L\"'Oxford Dictionary of Islam\" afferma che il miglioramento generale della condizione delle donne nelle societ\u00e0 arabe includeva il divieto dell'infanticidio femminile e il riconoscimento del pieno stato di persona (cfr. etica islamica). Secondo la legge islamica, il matrimonio non era pi\u00f9 visto come uno status, ma piuttosto come un contratto, in cui il consenso della donna era indispensabile. \"La dote, in precedenza considerata come il prezzo di una sposa pagato al padre, \u00e8 diventato un dono nuziale trattenuto dalla moglie come parte della sua propriet\u00e0 personale\" (vedi anche controdote). Alle donne sono stati dati i diritti di successione in una societ\u00e0 patriarcale che aveva in precedenza limitato l'eredit\u00e0 ai parenti maschi\".\nAnnemarie Schimmel afferma che \"rispetto alla posizione pre-islamica delle donne, la legislazione islamica ha significato un enorme progresso: la donna ha il diritto, almeno secondo la lettera della legge, di amministrare la ricchezza che ha portato nella famiglia o ha guadagnato con il proprio lavoro \". William Montgomery Watt afferma che Maometto, nel contesto storico del suo tempo, pu\u00f2 essere visto come una figura che ha testimoniato in nome dei diritti delle donne e ha migliorato notevolmente le cose. Watt spiega: \"Nel momento in cui l'Islam \u00e8 iniziato, le condizioni della donna erano terribili: non avevano alcun diritto di propriet\u00e0, dovevano essere la propriet\u00e0 dell'uomo, e se l'uomo moriva tutto andava ai suoi figli.\" Maometto, per\u00f2, \"istituendo diritti di propriet\u00e0, eredit\u00e0, 'istruzione e divorzio, ha dato alle donne alcune garanzie di base\". Haddad e John Esposito sostengono che \"Maometto ha concesso diritti e privilegi alle donne e nella sfera della vita familiare, del matrimonio, dell'educazione, e degli sforzi economici, diritti che aiutano a migliorare lo status delle donne nella societ\u00e0\".\nEpoca d'oro islamica.\nNonostante nel periodo pre-moderno mancasse un movimento femminista formale, un numero di figure importanti hanno sostenuto il miglioramento dei diritti e dell'autonomia delle donne. Questi vanno dal mistico e filosofo medievale Ibn Arabi, il quale sosteneva che le donne potessero raggiungere le stazioni spirituali altrettanto alte quanto gli uomini a Nana Asma'u, figlia del riformatore settecentesco Usman dan Fodio, che ha spinto per l'alfabetizzazione e l'educazione delle donne musulmane in quella che sarebbe diventata la Nigeria.\nEducazione.\nLe donne hanno svolto un ruolo importante nel fondare molte istituzioni educative islamiche: per esempio quella dell'universit\u00e0 al-Qarawiyy\u012bn di F\u00e8s da parte di Fatima al-Fihri nell'859 d.C. Questo \u00e8 continuato durante la dinastia Ayyubide nei secoli XII e XIII, quando 160 moschee e madrase furono fondate a Damasco, 26 delle quali finanziate da donne attraverso il sistema dei Waqf (beni di manomorta o fondazioni pie). Anche la met\u00e0 di tutti i mecenati reali di queste istituzioni erano donne.\nSecondo lo studioso sunnita Ibn \u02bfAsakir, vi erano nel XII secolo possibilit\u00e0 di istruzione femminile. Scrisse che le ragazze e le donne potevano studiare, ricevere la \"ij\u0101za\" (autorizzazione all'insegnamento delle tradizioni ascoltate e commentate dal Maestro), e qualificarsi come studiose (\u02bf\u0101lim) e docenti. Particolarmente nel caso di famiglia istruite e erudite che volevano garantire la massima educazione possibile sia ai figli che alle figlie. Ibn \u02bfAsakir stesso aveva studiato con 80 diverse insegnanti donne. \nL'educazione femminile nel mondo islamico era ispirato dalle mogli di Maometto: Khadija, una donna d'affari di successo, e \u02bf\u0100\u02beisha, accreditata nei secoli futuri come conoscitrice e divulgatrice di \"\u1e25ad\u012bth\" e come politica. Si dice che Maometto abbia elogiato le donne di Medina per il loro desiderio di conoscenza religiosa: \"Come erano splendide erano le donne degli \"An\u1e63\u0101r\"; la vergogna non impediva loro di diventare conoscitrici nella fede.\"\nMentre non era comune per le donne iscriversi come studenti nelle classi normali, esse frequentavano per\u00f2 lezioni informali e sessioni di studio nelle moschee, madrase e in altri luoghi pubblici. Sebbene non ci fossero restrizioni legali in materia di istruzione femminile, alcuni uomini non approvavano questa pratica. Ad esempio, Muhammad ibn al-Hajj (m. 1336) era sgomento per il comportamento di alcune donne che informalmente ascoltavano le lezioni [nel suo tempo]:\n(Awra si riferisce alle parti del corpo che dovrebbero rimanere coperte, Sulla questione delle donne nell'Islam medievale, Abdul Hakim Murad scrive:\n\"L'orientalista ungherese Ignaz Goldziher ha dimostrato che forse il quindici per cento degli studiosi di \"\u1e25ad\u012bth\" medievali erano donne, che insegnavano nelle moschee e erano universalmente ammirate per la loro integrit\u00e0. Scuole come la Madrasa Saqlatuniyya al Cairo sono state finanziati e composte interamente da donne. Il pi\u00f9 recente studio di accademiche musulmane, di Ruth Roded, delinea un dilemma straordinario per il ricercatore:\n'Se gli storici americani ed europei sentono il bisogno di ricostruire la storia delle donne perch\u00e9 le donne sono invisibili nelle fonti tradizionali, gli studiosi islamici si trovano ad affrontare una pletora di materiale di origine che ha appena iniziato ad essere studiato. [. . .] Nel leggere le biografie di migliaia di studiose musulmane, si \u00e8 stupiti dalla prova che contraddice la visione delle donne musulmane come marginali, isolate e limitate\".\nGli stereotipi sono sotto una tensione quasi intollerabile quando Roded documenta il fatto che la percentuale di docenti di donne in molte scuole islamiche classiche era superiore che nelle moderne universit\u00e0 occidentali. Nel XV secolo, al-Sakhawi dedica un volume del suo dizionario biografico in 12 volumi , il \"Daw\u02bf al-Lami\", alle studiose, fornendo informazioni su 1.075 di loro.\nLavoro civile e militare.\nLa forza-lavoro del Califfato aveva diverse origini etniche e religiose, mentre sia gli uomini sia le donne erano coinvolti in diverse professioni e delle attivit\u00e0 economiche.. Le donne erano impiegate in una vasta gamma di variegate attivit\u00e0 commerciali e occupazioni nel settore primario (per esempio come contadine), settore secondario (come lavoratrici edili, tintrici, filatrici, ecc) e terziario (come investitrici, medici, infermiere, presidentesse di gilde, intermediari, venditrici ambulanti, finanziatrici, studiose, ecc). Le donne musulmane avevano un monopolio su alcuni rami dell'industria tessile, la pi\u00f9 grande industria specializzata e orientata al mercato del tempo, in occupazioni come filatura, tintura e ricamo. In confronto, i diritti di propriet\u00e0 e il lavoro salariato femminili erano relativamente rari in Europa fino alla rivoluzione industriale nei secoli XVIII e XIX.\nNel XII secolo, il famoso Qadi (giudice) e filosofo islamico Ibn Rushd, noto in Occidente come Averro\u00e8, ha sostenuto che le donne erano uguali agli uomini in tutti gli aspetti e possedevano pari capacit\u00e0 di brillare in pace e in guerra, citando esempi di guerriere tra gli arabi, i greci e gli africani per sostenere il suo caso. Nella storia musulmana degli esordi, esempi di donne degne di nota che hanno combattuto durante le conquiste musulmane e la Fitne (guerre civili) come soldati o comandanti includevano Nusayba bint Ka\u02bfb al-Maziniyya, Aisha, Kahula e Wafeira.\nPropriet\u00e0, matrimonio e altri diritti.\nIn termini di diritti delle donne, le donne in genere hanno avuto meno restrizioni giuridiche sotto la legge islamica (\"shar\u012b\u02bfa\") che in alcuni sistemi giuridici occidentali fino al XX secolo. Ad esempio, secondo interpretazioni tradizionali della \"shar\u012b\u02bfa\", le donne avevano il diritto di mantenere i loro cognomi con il matrimonio; ereditare e conferire eredit\u00e0; gestire i loro affari finanziari indipendentemente; e contrarre matrimoni e divorzi. Al contrario, le restrizioni alla capacit\u00e0 giuridica delle donne sposate sotto la legge francese non furono rimossi fino al 1965. Noah Feldman, professore di giurisprudenza all'Universit\u00e0 di Harvard, osserva:\nIn contrasto con il mondo occidentale, durante e dopo il XV secolo, quando il divorzio fu relativamente raro fino ai tempi moderni, il ripudio (\"talaq\") era un fenomeno comune nel mondo islamico. Nel sultanato mamelucco e all'inizio dell'Impero ottomano, il tasso di ripudi era superiore a quello che \u00e8 oggi nel mondo islamico contemporaneo, almeno secondo uno studio. Nell'Egitto, del XV secolo al-Sakhawi ha registrato la storia coniugale di 500 donne, il pi\u00f9 grande campione sul matrimonio nel Medioevo, e ha scoperto che almeno un terzo di tutte le donne nel sultanato mamelucco d'Egitto e Siria si sposavano pi\u00f9 di una volta, con molte che si sposavano anche tre o pi\u00f9 volte.\n\"In contrasto con il mondo occidentale, durante e dopo il XV secolo, quando il divorzio fu relativamente raro fino ai tempi moderni, il ripudio (talaq) era un fenomeno comune nel mondo islamico. Nel sultanato mamelucco e all'inizio dell'Impero ottomano, il tasso di ripudi era superiore a quello che \u00e8 oggi nel mondo islamico contemporaneo, almeno secondo uno studio.[25] Nell'Egitto, del XV secolo al-Sakhawi ha registrato la storia coniugale di 500 donne, il pi\u00f9 grande campione sul matrimonio nel Medioevo, e ha scoperto che almeno un terzo di tutte le donne nel sultanato mamelucco d'Egitto e Siria si sposavano pi\u00f9 di una volta, con molte che si sposavano anche tre o pi\u00f9 volte.\"\nVa sottolineato comunque che il ripudio in base alla legislazione islamica \u00e8 un diritto solo ed esclusivamente maschile. L'uomo ha il diritto di ripudiare la donna, non viceversa. Una volta ripudiate le donne possono risposarsi.\nXIX secolo.\nIl movimento moderno del femminismo islamico \u00e8 iniziato nel XIX secolo. La poetessa iraniana T\u00e1hirih \u00e8 stata la prima donna moderna a intraprendere l'esegesi coranica. Nata e cresciuta in una famiglia musulmana tradizionale, sarebbe poi diventata un membro di spicco della fede B\u00e1b\u00ed, un periodo in cui denunci\u00f2 apertamente la poliginia, l'indossare il velo e altre restrizioni poste alle donne. Una delle sue citazioni pi\u00f9 importanti \u00e8 la sua affermazione finale prima della sua esecuzione, \"Potete uccidermi non appena vi piace, ma non potete fermare l'emancipazione delle donne\".\nIl giurista egiziano Qasim Amin, l'autore del libro pionieristico del 1899 \"La liberazione delle donne\" (Ta\u1e25r\u012br al-Mar\u02bea), \u00e8 spesso descritto come il padre del movimento femminista egiziano. Nel suo lavoro, Amin ha criticato alcune delle pratiche prevalenti nella societ\u00e0 del suo tempo, come la poliginia, il velo, e il \"purdah\", cio\u00e8 la segregazione sessuale nell'Islam. Le ha condannate come non-islamiche e in contraddizione con il vero spirito dell'Islam. Il suo lavoro ha avuto un'enorme influenza sui movimenti politici delle donne in tutto il mondo islamico e arabo, ed \u00e8 letto e citato oggi.\nMalgrado gli effetti di Qasim Amin sui moderni movimenti femministi islamici, oggi la studiosa attuale Layla Ahmad ritiene che le sue opere siano androcentriche e colonialiste. Muhammad Abduh, un nazionalista egiziano, [65] avrebbe potuto facilmente aver scritto i capitoli della sua opera che mostrano le considerazioni oneste degli effetti negativi del velo per le donne. Amin propose anche convinzioni sbagliate incentrate sull'uomo riguardo alle donne, come la loro incapacit\u00e0 di sperimentare l'amore, che le donne parlano inutilmente (quando ne avevano ottime ragioni) dei loro mariti fuori della loro presenza, e che il matrimonio musulmano \u00e8 basato su ignoranza e sensualit\u00e0, di cui le donne erano la fonte principale.\nMeno note, invece, sono le donne che hanno preceduto Amin nella loro critica femminista delle loro societ\u00e0. La stampa delle donne in Egitto ha iniziato ad esprimere tali preoccupazioni fin dalle sue prime edizioni nel 1892. Donne e uomini egiziani, turchi, iraniani, siriani e libanesi leggevano riviste femministe europee anche un decennio prima, e discutevano la loro rilevanza per il Medio Oriente nella stampa generale.\nXX secolo.\nAisha 'Abd al-Rahman, scrivendo sotto il suo pseudonimo di \"Bint al-Sha\u1e6di\" (\"Figlia dell'Argine del Fiume\"), \u00e8 stata la seconda donna moderna ad intraprendere l'esegesi coranica, e anche se non si considerava essere una femminista, le sue opere riflettono temi femministi. Inizi\u00f2 a produrre i suoi libri popolari nel 1959, lo stesso anno in cui Naguib Mahfouz ha pubblicato la sua versione allegorica e femminista della vita di Maometto. Scrisse biografie delle prime donne nell'Islam, tra cui la madre, le mogli e le figlie del Profeta Maometto, cos\u00ec come critica letteraria. Fatema Mernissi ha sostenuto che gran parte della soppressione dei diritti delle donne nelle societ\u00e0 islamiche \u00e8 il risultato di mutamenti politiche, con la conseguente interpretazione manipolativa dei \"hadith\", che va contro la comunit\u00e0 islamica egualitaria di uomini e donne immaginata da Maometto.\nRecentemente, alcune femministe islamiche hanno iniziato a sostenere l'uguaglianza nella moschea e l'uguaglianza nella preghiera, come si pu\u00f2 vedere nelle sezioni \"uguaglianza nella Moschea\" e \"uguaglianza nella preghiera\" pi\u00f9 avanti in questo articolo.\nDefinizioni.\nCi sono differenze sottili eppure sostanziali da notare tra i termini \u00abfemminista islamica/o e islamista. Ognuno di questi termini pu\u00f2 essere utilizzato per uomini o donne.\nFemministe islamiche.\nLe femministe islamiche fondano le loro argomentazione nell'Islam e i suoi insegnamenti, cercano la piena uguaglianza di donne e uomini nella sfera pubblica e personale, e possono includere i non-musulmani nei discorsi e dibattiti.\nIl femminismo islamico - che ha conosciuta una sua valida rappresentante in Zaynab al-Ghazali - \u00e8 stato definito dagli studiosi e studiose islamici come pi\u00f9 radicale del femminismo laico, e come ancorato all'interno del discorso dell'Islam con il Corano come suo testo centrale.\nIn tempi recenti il concetto di femminismo islamico \u00e8 cresciuto ulteriormente, con gruppi islamici che cercano di raccogliere il sostegno dai pi\u00f9 possibili aspetti della societ\u00e0, e donne musulmane istruite che cercano di articolare il loro ruolo nella societ\u00e0.\nNel suo libro del 2010 \"Paradise Beneath Her Feet\",(Il Paradiso sotto i suoi piedi) Isobel Coleman esplora l'ascesa del femminismo islamico in tutto il mondo musulmano, arabo e non-arabo, in Arabia Saudita, Iraq, Iran, Afghanistan e Pakistan.\nIslamisti.\nGli islamisti sono sostenitori dell'Islam politico, la nozione che il Corano e i \"\u1e25ad\u012bth\" richiedano un califfato, cio\u00e8 un governo islamico. Alcuni islamisti sostengono i diritti delle donne nella sfera pubblica, ma non mettono in discussione la disuguaglianza di genere nella sfera privata personale.\nCampagne e Istanze.\nStatuto Personale.\nUna delle principali aree di studio e campagne per le femministe islamiche sono aspetti della \"shar\u012b\u02bfa\" (Legge islamica) noti come Statuto islamico personale (SIP) o il diritto di famiglia musulmano. Alcune delle questioni spinose riguardanti il modo in cui la SIP \u00e8 stata formulata finora includono poliginia, divorzio, affidamento dei figli, la manutenzione e la propriet\u00e0 coniugale. In aggiunta, ci sono anche problemi pi\u00f9 ampi per quanto riguarda i presupposti di tale legislazione, per esempio, la supposizione dell'uomo come capo della famiglia.\nPaesi a maggioranza musulmana che hanno promulgato qualche forma di LPM sono Arabia Saudita, Afghanistan, Pakistan, Libia, Sudan, Senegal, Tunisia, Egitto, Indonesia e Bangladesh. Paesi minoranza musulmana che hanno gi\u00e0 incorporato la LPM nella propria legge o stanno considerando di passare legislazioni su aspetti della LPM sono India, Israele e Sudafrica.\nFemministe islamiche hanno contestato la legislazione LPM in molti di questi paesi, sostenendo che queste legislazioni discriminano le donne. Alcune femministe islamiche hanno preso l'atteggiamento che una SIP riformata che si basa su Corano e Sunna, che comprende un contributo sostanziale da parte delle donne musulmane, e che non discrimina contro le donne \u00e8 possibile. Queste femministe islamiche hanno lavorato sullo sviluppo di forme di LPM favorevoli per le donne. (Vedi, per esempio, il Consiglio canadese delle donne musulmane per un'argomentazione basata sul Corano e non su quello che chiamano consenso maschile medievale.) Altre femministe islamiche, in particolare alcune in contesti di minoranza musulmana che sono stati democratici, sostengono che la SIP non dovrebbe essere riformata, ma respinta e che le donne musulmane dovrebbero chiedere un risarcimento, invece, dal diritto civile di questi stati.\nUguaglianza nel guidare la preghiera.\nSecondo le scuole tradizionali attualmente esistenti dell'Islam, una donna non pu\u00f2 guidare una congregazione di genere misto nelle \"salat\" (preghiera). Alcune scuole fanno eccezioni per le \"tarawih\" (preghiere opzionale durante il Ramadan) o per una congregazione costituita solo da parenti stretti. Alcuni studiosi medievali, tra cui Muhammad ibn Jarir al-Tabari (838-923), Abu Thawr (764-854), Isma'il Ibn Yahya al-Muzani (791-878), e Ibn Arabi (1165-1240), consideravano la pratica ammessa almeno per preghiere opzionali (\"nafl\"); tuttavia, le loro opinioni non sono accettate da qualsiasi dei maggiori gruppi superstiti. Femministe islamiche hanno iniziato a protestare contro questo.\nIl 18 marzo del 2005, Amina Wadud ha guidato una congregazione di genere misto nella preghiera del venerd\u00ec a New York e ha scatenato una polemica all'interno della comunit\u00e0 musulmana perch\u00e9 l'imam era una donna e perch\u00e9 Wadud aveva pronunciato anche la \"khu\u1e6dba\". Inoltre, la congregazione a cui si \u00e8 rivolta non era separata per sesso. Questo evento che \u00e8 partito dalla pratica rituale stabilito \u00e8 diventato una performance incarnata di giustizia di genere agli occhi dei suoi organizzatori e partecipanti. L'evento \u00e8 stato ampiamente pubblicizzato dai \"media\" mondiali e ha causato un dibattito altrettanto globale tra i musulmani. Tuttavia, molti musulmani, tra cui donne, rimangono in disaccordo con l'idea di una donna come imam. Muzammil Siddiqi, presidente del Consiglio Fiqh del Nord America, ha affermato che la conduzione preghiera dovrebbe rimanere limitata agli uomini. Ha basato la sua argomentazione sulla pratica di lunga data e quindi consenso della comunit\u00e0 e ha sottolineato il pericolo per le donne di distrarre gli uomini durante le preghiere.\nCodici di abbigliamento.\nUn altro problema che riguarda le donne musulmane \u00e8 il codice di abbigliamento che \u00e8 aspettato da loro. L'Islam richiede sia agli uomini sia alle donne di vestire con modestia; questo concetto \u00e8 noto come hijab e copre una vasta interpretazione del comportamento e dei capi di abbigliamento. Ci sono pareri contrastanti tra le femministe musulmane sugli estremi del controllo imposto dall'esterno.\nUn certo numero di femministe islamiche, tra cui Fadela Amara e Hedi Mhenni sostengono il bando dell'hijab, per vari motivi. Amara ha spiegato il suo sostegno per il divieto della Francia del capo negli edifici pubblici: \u00abIl velo \u00e8 il simbolo visibile della sottomissione delle donne, e quindi non ha posto negli spazi secolari misti del sistema scolastico pubblico francese.\u00bb Quando alcune femministe cominciarono a difendere il velo per motivi di \"tradizione\", Amara \u00e8 stato citata dicendo: \u00abNon \u00e8 la tradizione, \u00e8 arcaico! Le femministe francesi sono totalmente contraddittorie. Quando le donne algerine hanno combattuto contro l'indossare il velo in Algeria, le femministe francesi le hanno sostenute. Ma quando si tratta di qualche giovane ragazza in una scuola di periferia francese, non lo fanno. Definiscono la libert\u00e0 e l'uguaglianza in base a qual \u00e8 il colore della tua pelle. Non \u00e8 niente di pi\u00f9 che neocolonialismo\u00bb. Anche Mhenni ha espresso sostegno per il divieto della Tunisia sul velo: \u00abSe oggi accettiamo il velo, domani accetteremo che i diritti delle donne al lavoro e al voto e all'educazione possano essere vietati e saranno considerate solo uno strumento per la riproduzione e i lavori domestici\u00bb.\nSihem Habchi, femminista e direttrice di Ni Putes Ni Soumises, ha espresso sostegno per il divieto della Francia sul burqa nei luoghi pubblici, affermando che il divieto era una questione di 'principio democratico' e di proteggere le donne francesi dal 'movimento di destra fascista e oscurantista' che sostiene che il burqa rappresenta.\nMentre molti musulmani sono contro il velo, c'\u00e8 anche un forte sostegno a favore del velo. Molte persone, sia uomini sia donne, ora considerano il velo come simbolo di libert\u00e0 islamica. \u00abNon \u00e8 pi\u00f9 una versione bandana del burqa afghano onnicomprensivo, che segnala la sottomissione lavaggio del cervello di una donna o per lo meno la sua mancanza di scelta\u00bb. Molti studiosi concordano sul fatto che non vi \u00e8 alcuna Scrittura che richiede alle donne di indossare l'hijab, ma molte ancora lo fanno come atto di piet\u00e0 religiosa.\nIl Corano afferma che entrambi uomini e donne devono essere vestiti modestamente (33:59-60, 24:30-31; nella traduzione da Ali, 1988, 1126-1127). Per\u00f2 non usa le parole velo, hijab, burka, chador, o abaya. Utilizza le parole \"jilb\u0101b\" dal significato di \"mantello\" e \"khumur\" dal significato di \"scialle\". Questi non coprono il viso, le mani o i piedi. Inoltre, dal III fino al IX secolo le donne pregavano nelle moschee senza velo. Coprire l'intero corpo con burka, chador, e altri capi di abbigliamento \u00e8 una tradizione e manifesto culturale da una lettura conservatrice del Corano da parte mullah; uomini. Non \u00e8 ci\u00f2 che il Corano stesso afferma. Corano, II:256, afferma: \u00abNon vi sia costrizione nella religione\u00bb (\"L\u0101 ikr\u0101\u1e25 f\u012b l-d\u012bn\")\nUguaglianza nella moschea.\nUn sondaggio del Council on American Islamic Relations (Consiglio delle relazioni islamiche americane) ha dimostrato che due moschee su tre nel 2000 richiedevano che le donne pregassero in una zona separata, pi\u00f9 delle una su due del 1994. Le femministe islamiche hanno cominciato a protestare contro questo, sostenendo che le donne siano autorizzati a pregare accanto a uomini senza una partizione come fanno a La Mecca. Marsh, Julia (2010-02-22). \"Protesters Break Prayer Rules at Leading Mosque\". Women's eNews. Retrieved 2012-08-13. Nel 2003, Asra Nomani ha sfidato le regole nella sua moschea di Morgantown, West Virginia, che richiedevano che le donne entrassero attraverso una porta sul retro e pregassero in un balcone appartato. Ha sostenuto che, poich\u00e9 nel VII secolo il profeta islamico Maometto non aveva messo le donne dietro le partizioni, che le barriere fossero solo regole sessiste imposte dall'uomo. Gli uomini nella sua moschea la misero sotto processo per essere bandita.\nNel 2005, a seguito di agitazione pubblica sulla questione, organizzazioni musulmane, comprese CAIR e la Societ\u00e0 Islamica del Nord America, ha pubblicato un rapporto sul rendere le moschee \"a misura di donna\", affermando i diritti delle donne nelle moschee, tra cui il diritto di pregare nella sala principale senza una partizione.\nLa musulmana americana Fatima Thompson e pochi altri hanno organizzato e partecipato ad una sit-in di preghiere (\"pray-in\") nel 2010 presso il Centro Islamico di Washington DC. La polizia \u00e8 stata convocata e ha minacciato di arrestare le donne quando si rifiutarono di lasciare la sala di preghiera principale e hanno continuato la loro protesta contro l'essere rinchiuse in quello che indicato come la \"panca della penalit\u00e0\" di uno spazio di preghiera riservata alle donne. Una seconda protesta organizzata dalle stesse donne, alla vigilia della Giornata Internazionale della donna nel 2010 ha portato a chiamate alla polizia e nuove minacce di arresto. Tuttavia, le donne non furono arrestate in nessuna delle due occasioni.\nInoltre, a maggio 2010 cinque donne pregavano con gli uomini della moschea Dar al-Hijrah, uno dei pi\u00f9 grandi centri islamici della regione di Washington. Dopo le preghiere, un membro della moschea chiam\u00f2 la polizia di Fairfax, che ha chiesto alle donne di lasciare. Tuttavia, nel corso del 2010 \u00e8 stato deciso che la polizia del District of Columbia non sarebbe pi\u00f9 intervenuta in tali proteste"}
{"id": "3296993", "revid": "123512139", "url": "https://it.wikipedia.org/wiki?curid=3296993", "title": "Aknaghbyur", "text": "Aknaghbyur (; fino al 1967 Nerkin Agdan/Nerkin Aghdan, in russo Nizhniy Agdan, 1967-1970 Morut) \u00e8 un comune dell'Armenia di 551 abitanti (2009) della provincia di Tavush. Il villaggio di Aknaghbyur fu fondato nel 451 in onore di Vartan Mamikonian ed \u00e8 una delle comunit\u00e0 rurali pi\u00f9 antiche dell'Armenia; in anni recenti Armenia Fund ha completato diversi progetti di infrastrutture nella cittadina, come la costruzione di un gasdotto e di un sistema d'irrigazione ed il rinnovamento dell'acquedotto."}
{"id": "3296996", "revid": "110157", "url": "https://it.wikipedia.org/wiki?curid=3296996", "title": "Clim\u0103u\u021bii de Jos", "text": "Clim\u0103u\u021bii de Jos \u00e8 un comune della Moldavia situato nel distretto di \u0218old\u0103ne\u0219ti di 1.467 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3297002", "revid": "114325", "url": "https://it.wikipedia.org/wiki?curid=3297002", "title": "Nerkin Agdan", "text": ""}
{"id": "3297006", "revid": "114325", "url": "https://it.wikipedia.org/wiki?curid=3297006", "title": "Nerkin Aghdan", "text": ""}
{"id": "3297007", "revid": "114325", "url": "https://it.wikipedia.org/wiki?curid=3297007", "title": "Nizhniy Agdan", "text": ""}
{"id": "3297009", "revid": "114325", "url": "https://it.wikipedia.org/wiki?curid=3297009", "title": "Morut", "text": ""}
