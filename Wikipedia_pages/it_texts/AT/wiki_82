{"id": "3309391", "revid": "2175766", "url": "https://it.wikipedia.org/wiki?curid=3309391", "title": "Teatro in Italia", "text": "Il teatro in Italia ha una storia oltre che bimillenaria e risale ai tempi dell'antica Roma, anche se fu preceduto da quello greco delle colonie della Magna Grecia.\nStoria.\nIl teatro greco in Italia.\n\u00c8 sempre difficile trovare un'origine precisa di un fenomeno come l'arte drammatica. Se intendiamo per Italia tutta la penisola attuale, comprese le isole, dobbiamo sposare la tesi che l'origine del teatro italiano viene dalla Magna Grecia. I coloni greci siciliani, ma anche campani e pugliesi, portarono dalla madre patria anche l'arte teatrale. I teatri di Siracusa, Segesta, quello di Tindari, il Teatro di Hippana, il Teatro di Akrai, il Teatro di Monte Jato, il Teatro di Morgantina e il pi\u00f9 famoso Teatro greco di Taormina, lo dimostrano ampiamente.\nNon conosciamo i programmi di questi teatri, anche se ci sono rimasti frammenti di opere drammaturgiche originali, non \u00e8 difficile intuire che non mancassero i classici, le tragedie dei tre grandi giganti Eschilo, Sofocle ed Euripide e le commedie di Aristofane. Il Teatro romano risent\u00ec in maniera massiccia dal teatro che arrivava dal sud dell'Italia.\nAlcuni celebri drammaturghi in lingua greca provenivano direttamente dalla Magna Grecia. Altri, come Eschilo ed Epicarmo, lavorarono per lungo tempo in Sicilia. Epicarmo si pu\u00f2 ritenere siracusano a tutti gli effetti, avendo lavorato per tutta la vita presso i tiranni di Siracusa. La sua commedia precorse quella del pi\u00f9 celebre Aristofane mettendo in scena, per la prima volta in commedia gli dei. Mentre Eschilo, dopo un lungo soggiorno nelle colonie sicule mor\u00ec proprio in Sicilia nella colonia di Gela nel 456 a.C..\nEpicarmo e Formide, ambedue del VI secolo a.C., stanno alla base, per Aristotele, dell'invenzione della commedia greca, come dice nel suo libro sulla \"Poetica\".\nAltri autori drammatici nativi della Magna Grecia, oltre al siracusano Formide che abbiamo citato, sono: Acheo di Siracusa, Apollodoro di Gela, Filemone di Siracusa e il di lui figlio Filemone il giovane. Dalla Calabria, precisamente dalla colonia di Turii, provengono il commediografo Alessi e Eraclide.\nMentre Rintone, pur se siciliano di Siracusa, lavor\u00f2 quasi essenzialmente per la colonia di Taranto.\nIl teatro italico.\nAnche le popolazioni italiche come gli Etruschi sappiamo che avevano gi\u00e0 sviluppato forme di letteratura teatrale.\nLa leggenda, riportata anche da Tito Livio, parla di una pestilenza che aveva colpito Roma, ai primordi, e la richiesta di istrioni etruschi. Lo storico romano rifiuta cos\u00ec la filiazione dal teatro greco prima dei contatti con la Magna Grecia e le sue tradizioni teatrali.\nPurtroppo non sono rimaste testimonianze architettoniche e artistiche del teatro etrusco. Una fonte molto tarda, come lo storico Varrone, cita il nome di un certo Volnio che scriveva tragedie in lingua etrusca. Anche i Sanniti avevano delle forme rappresentative originali che, come vedremo, avranno molta influenza sulla drammaturgia romana come le commedie Atellane, abbiamo anche alcune testimonianze architettoniche come il teatro di Pietrabbondante in Molise, e quello di Nocera Inferiore sopra il quale i romani costruirono il proprio. La costruzione dei teatri sanniti di Pietrabbondante e Nocera ci fanno capire la filiazione architettonica dal teatro greco.\nIl teatro romano.\nCon la conquista della Magna Grecia i romani vennero in contatto con la cultura greca, quindi anche con il teatro. Probabilmente gi\u00e0 in precedenza, dopo le guerre con i Sanniti, i romani avevano gi\u00e0 conosciuto l'arte rappresentativa, ma anche le rappresentazioni sannite, a loro volta, erano influenzate da quelle greche.\nL'apice dell'espressione del teatro romano fu raggiunto, per la commedia da Livio Andronico nativo della Magna Grecia, probabilmente Taranto, che fu il legame fra il Teatro greco e quello latino. Autore meno famoso, ma sempre ponte di collegamento tra i greci e delle colonie italiane e i latini fu il campano Nevio, vissuto al tempo delle guerre puniche.\nNevio tent\u00f2 di creare un teatro politicizzato, sullo stile ateniese di Aristofane, ma gli strali del poeta colpivano troppo spesso \"gens\" famose come quella degli Scipioni. Per questo motivo il drammaturgo fu esiliato ad Utica dove mor\u00ec povero. Al contrario Quinto Ennio, anche lui della Magna Grecia, us\u00f2 il teatro per incensare le famiglie nobili romane.\nI maggiori epigoni della commedia latina, ancora legata alla commedia greca, furono Plauto e Terenzio che romanizzarono i testi delle commedie greche. Plauto \u00e8 considerato un poeta pi\u00f9 \"popolare\", cos\u00ec come Cecilio Stazio, mentre Terenzio viene considerato pi\u00f9 un purista cos\u00ec come Afranio considerato il Menandro latino. In ambito tragico Seneca fu il maggiore fra i latini, ma il filosofo non raggiunse mai le vette degli esempi greci. Mentre un tragico d'impronta latina fu Ennio, le cui opere furono molto apprezzate dal patriziato.\nMolti furono i passaggi che portarono dalla primitiva commedia latina ai grandi commediografi citati sopra.\nIl teatro romano era simile a quello greco, sia dal punto di vista architettonico che dall'abbigliamento degli attori. Questi usavano maschere e coturni come quelli greci.\nAnche i teatri romani avevano una cavea e una scenografia fissa tripartita. Molte scenografie sono rimaste a testimonianza di questa tipologia, sia nelle colonie come a Leptis Magna, oggi in Libia, che l'ha quasi integra. In Italia \u00e8 pi\u00f9 rara da trovare in condizioni simili.\nA Roma, probabilmente, la commedia fu pi\u00f9 gradita della tragedia, data anche l'originalit\u00e0 dei testi che si svincolava dalla tradizione greca con temi pi\u00f9 vicini alla realt\u00e0 quotidiana.\nLa vera espressione popolare del teatro romano pu\u00f2 essere individuato nella rappresentazioni dette Atellane. Queste erano delle commedie satiriche d'impronta Osco-sannita recitate nel dialetto locale, e poi diffuse anche nel resto dell'Impero, nella stessa Roma \"in primis\".\nTeatro medievale.\nCon l'affermazione del Cristianesimo, il teatro cambi\u00f2 aspetto. L'iconoclastia che la nuova religione si portava dall'oriente, fece sparire, o quasi, i testi della cultura classica compresi quelli teatrali. Ma ancora, soprattutto in aree periferiche del decaduto impero, il teatro continuava ad esistere ed era molto frequentato. Nelle sue \"Confessioni\" Agostino d'Ippona, scritto nel V secolo racconta di essere stato, in giovent\u00f9, un assiduo frequentatore dei teatri della sua regione nat\u00eca, cio\u00e8 i dintorni di Cartagine. L'arrivo delle invasioni barbariche cancell\u00f2 ogni forma rappresentativa greco-romana.\nL'arte teatrale non spar\u00ec definitivamente, perch\u00e9 sin d'all'inizio, con le tragedie greche, il teatro era parte della vita religiosa del popolo. Come la rappresentazione, per i pagani, derivava dalle feste in onore di Bacco, dai riti cristiani nacque la Sacra rappresentazione e da questa una vera e propria arte teatrale chiamata dei Misteri.\nIl popolo dell'Italia medievale era per gran parte costituito da analfabeti. Il cristianesimo cerc\u00f2 di diffondere il verbo anche attraverso rappresentazioni durante le feste religiose. Una delle pi\u00f9 importanti era la Settimana santa, durante la quale i cittadini dei villaggi e le citt\u00e0 s'improvvisavano attori per impersonare i personaggi del Vangelo.\nLa sacra rappresentazione \u00e8 rimasta, per secoli, un momento importante nella vita sociale.\nMa non sparirono del tutto nemmeno gli spettacoli d'impronta profana, il pi\u00f9 antico fra quelli pervenutici, e il pi\u00f9 interessante \u00e8 il \"Quaerulus\", scritto in tardo latino. Questa commedia \u00e8 stata considerata per secoli, come un'opera di Plauto. In realt\u00e0 l'autore \u00e8 un anonimo del IV secolo. Contemporaneamente i menestrelli diffondevano storie passando da un villaggio all'altro. Esisteva tutta una serie di poeti, provenienti soprattutto dalla Provenza e la Linguadoca, che avevano importato storie nuove, legate alla cavalleria. Le storie dei Paladini, quella del \"Ciclo Bretone\" dei cavalieri di re Art\u00f9 erano fra i loro testi pi\u00f9 diffusi. Queste storie erano molto apprezzate nelle corti e presso i feudatari, tanto da diventare una cultura alternativa a quella ecclesiastica.\nPoi esistevano anche spettacoli gestiti dai giovani studenti, sempre d'impronta profana e le feste carnevalesche dove venivano anche messe in scena metaforiche \"Battaglie tra vizi e virt\u00f9\".\nInfine i testi \"dialogici\" s'imposero anche nella cultura del tempo si pensi alla Scuola siciliana. Cielo d'Alcamo scrisse dialoghi detti \"Contrasti\" che molto erano influenzati da una scrittura di tipo \"teatrale\".\nL'Umanesimo all'inizio del XV secolo riesum\u00f2 gli antichi testi che si sovrapposero ai cortei sacri e quelli carnevaleschi, non sostituendoli mai completamente.\nIl teatro nel Rinascimento.\nL'Umanesimo fu un periodo di svolta anche per il teatro italiano. Il recupero degli antichi testi, sia commedie e tragedie, che testi riferentisi all'arte del teatro come la \"Poetica\" di Aristotele, dettero una svolta anche all'arte rappresentativa, che mise di nuovo in scena i personaggi plautini e gli eroi delle tragedie di Seneca, ma costruendo anche dei testi nuovi e in lingua volgare. Il teatro umanista si avvalse, nel '400, anche di grandi intellettuali, prestati provvisoriamente al teatro, come gli umanisti Agnolo Poliziano e Donato Giannotti.\nNel periodo Rinascimentale, l'Italia raggiunse nuovamente il vertice dell'arte teatrale in Europa. Mentre negli altri paesi le rappresentazioni sacre erano ancora il fenomeno drammatico pi\u00f9 usato, in Italia nacquero importanti autori di commedie come Niccol\u00f2 Machiavelli, Bernardo Dovizi da Bibbiena e molti altri legati pi\u00f9 o meno alle varie corti italiane fra i quali non si possono non citare Ludovico Ariosto, che scrisse, o meglio tradusse e adatt\u00f2 ai suoi tempi, commedie di provenienza latina, Ruzante, che introdusse il dialetto nel teatro veneto, Pietro Aretino che lavor\u00f2 presso varie corti, quella romana, quella dei Gonzaga a Mantova e quella di Venezia e infine Giordano Bruno che filosofeggi\u00f2 anche nel suo testo \"Candelaio\" prima del rogo di Campo dei Fiori. Questa novit\u00e0, chiamata poi \"Commedia erudita\" si svincol\u00f2 dai testi classici, creando una nuova drammaturgia pi\u00f9 vicina alla societ\u00e0 del tempo.\nDiversamente le tragedie, nel periodo rinascimentale, non ebbero lo sviluppo delle commedie. Pochi furono i tragediografi quattro-cinquecenteschi in Italia. La tragedia s'ispirava ai modelli greci, ma in particolare quelli di stampo senechiano. Fra questi vanno citati Sperone Speroni, Gian Giorgio Trissino e Torquato Tasso. Lo stesso Tasso si rivolse per\u00f2, con la sua \"Aminta\" ad un genere nuovo: quello della \"Commedia pastorale\". Ma il pi\u00f9 importante autore italiano di questo genere fu Giovanni Battista Guarini che compose la pastorale pi\u00f9 famosa e rappresentata del teatro italiano: \"Il pastor fido\".\nUn aspetto non secondario del teatro umanista fu quello architettonico e scenografico. In un primo tempo furono riutilizzati i vecchi teatri romani, in seguito grandi architetti si dedicarono alla costruzione degli spazi scenici e delle scenografie per i nuovi testi. Fra questi vanno citati Sebastiano Serlio, Andrea Palladio, Giovanni Maria Falconetto e Vincenzo Scamozzi.\nAltri artisti rinascimentali furono prestati al teatro come Andrea Mantegna e Filippo Brunelleschi. Alla fine del rinascimento il teatro ebbe una svolta, soprattutto nelle corti. I testi divennero sempre meno importanti e le scenografie, manieriste come quelle di Bernardo Buontalenti, invece crearono effetti sorprendenti e nuovi. Questo teatro infine port\u00f2 al teatro barocco.\nDa non sottovalutare \u00e8 la nascita, alla fine del XVI secolo, del melodramma. Un grande librettista come Ottavio Rinuccini scrisse i libretti per le opere pi\u00f9 importanti di questo periodo. Aprendo di fatto la stagione del teatro musicale o \"recitar cantando\" come si diceva in un primo tempo tra i musicisti e librettisti della Camerata de' Bardi, la prima istituzione che invent\u00f2, di fatto, il melodramma. I libretti di Rinuccini furono usati dal primo autore di melodrammi Claudio Monteverdi che traghett\u00f2 il genere nel teatro barocco.\nIl teatro barocco e la Commedia dell'arte.\nIl teatro barocco fece la sua comparsa all'inizio del XVII secolo. Nasceva per filiazione dalla tragedia del rinascimento. I testi drammatici cominciarono a perdere il primato nei teatri cortigiani dove gli si preferiva l'effetto scenico e rappresentazioni come il balletto, appena giunto dalla Francia. In questo periodo l'Italia aveva perso il primato teatrale, nonostante i fasti delle rappresentazioni cortigiane. Dalla Francia venivano le tragedie di Jean Racine e Pierre Corneille, dalla Spagna le commedie degli autori del Siglo de Oro. Gli autori italiani presero spunto da questi nuovi testi adattandoli alla nostra lingua e cambiando i nomi e i luoghi. Fra questi si annoverano il \"raciniano\" Federico Della Valle e il traduttore dei testi spagnoli Giacinto Andrea Cicognini.\nContemporaneamente nacque la Commedia dell'Arte e i personaggi della stessa furono diffusi in tutta Europa. La contingenza della nascita dei teatri pubblici a pagamento, prima a Venezia e a Genova (Teatro del Falcone) e poi in tutto il resto d'Italia, imposero questo tipo di teatro, che nasceva dagli attori di strada, i buffoni e i saltimbanchi che si esibivano nelle fiere di paese. Questi, riunitosi in compagnie comiche, perseguirono una nuova drammaturgia popolare che proveniva dagli antichi \"Contrasti comici\" diffusi sin dal primo medioevo. In seguito le compagnie organizzate furono chiamate presso le corti principesche italiane. Una delle caratteristiche della Commedia dell'arte, al confronto con quella erudita del secolo precedente, fu la presenza di attori professionisti e l'introduzione delle attrici, in precedenza impersonate da attori maschi.\nNacquero nuove commedie adattate alla recitazione \"a braccio\", ovvero improvvisata, dei comici: il Canovaccio, ovvero un'indicazione di massima della trama. Il tema dell'improvvisazione \u00e8 stato a lungo oggetto di dispute, anche recenti. In realt\u00e0 vi sono molti testi dei comici dell'arte pubblicate sotto forma di canovaccio e altrettanti repertori comici legati a ciascuna maschera. La commedia dell'arte fu, in un primo tempo, un fenomeno esclusivamente italiano. Il recupero delle maschere aveva probabilmente come ispirazione il teatro romano, anche se \u00e8 una delle tante ipotesi. Certi personaggi di stampo plautino hanno non poco influenzato quelli della commedia dell'arte. Il parallelo pi\u00f9 evidente \u00e8 quello del Capitan Spavento e il \"Miles gloriosus\" di Plauto.\nAl di l\u00e0 di ci\u00f2, la commedia dei professionisti fu un fenomeno originale, che poi si diffuse in tutta Europa col nome di \"Commedia italiana\". Fra le compagnie comiche pi\u00f9 rappresentative citiamo la Compagnia dei Gelosi, la pi\u00f9 famosa in assoluto. Anche altri attori si distinsero per la loro recitazione e i loro lazzi, fra i quali Tristano Martinelli, uno dei primi arlecchini della storia del teatro. Silvio Fiorillo fu invece quello che impose, anche nei teatri dell'Italia del nord, il personaggio di Pulcinella e molti altri attori legati alle varie maschere.\nL'unica forma nuova di teatro che poteva competere con la commedia dell'arte era il melodramma, altrettanto diffuso in Europa, ed altrettanto apprezzato dagli stranieri. La diffusione di questi due generi, ma in particolare il melodramma, imposero l'italiano come la lingua principale del teatro, tanto che ancora nel '700, musicisti stranieri continuavano ad usare librettisti italiani. Il sodalizio Wolfgang Amadeus Mozart e Lorenzo da Ponte \u00e8 forse l'esempio pi\u00f9 noto di questa preponderanza dei libretti in italiano in tutte le corti europee.\nIl XVIII secolo.\nQuesto secolo \u00e8 stato un periodo difficile per il Teatro Italiano. Diffusasi in tutta Europa la commedia dell'arte, questa sub\u00ec un evidente declino in quanto si evidenzi\u00f2 il calo di drammaturgia e una poca attenzione ai testi che essa offriva, rispetto alle altre opere provenienti dal resto d'Europa. Cos\u00ec, in questi anni bui, mentre la commedia dell'arte rimase comunque un'importante scuola durata pi\u00f9 di cento anni, la tragedia, fece sentire ancor di pi\u00f9 la sua mancanza, anche perch\u00e9, importanti autori del periodo rinascimentale, non riuscirono ad offrire un ampio ventaglio di opere potendo cos\u00ec costruire le basi per una scuola futura. Un importante ruolo rispetto all'Europa, l'Italia lo ottenne solo grazie alla commedia del Goldoni ed al melodramma del Metastasio.\nMa qualche decennio prima della svolta riformatrice della commedia di Goldoni, gi\u00e0 alcuni autori avevano fatto il tentativo di traghettare la commedia dell'arte verso una drammaturgia pi\u00f9 legata alla realt\u00e0, usando come modello Moli\u00e8re. Fra questi i pi\u00f9 importanti sono Giovan Battista Fagiuoli, Iacopo Angelo Nelli e Girolamo Gigli definiti \"pregoldoniani\" e precursori della \"commedia riformata\", anche se il personaggio di \"Don Pilone\" del Gigli \u00e8 cos\u00ec simile al \"Tartuffo\" di Moli\u00e8re da rischiarne il plagio.\nGoldoni non irruppe nella scena del teatro come un rivoluzionario bens\u00ec come un riformatore. In un primo tempo assecond\u00f2 il gusto del pubblico, ancora legato alle vecchie maschere. Nelle sue prime commedie \u00e8 costante la presenza di Pantalone, Brighella e con un grande Arlecchino, forse l'ultimo di grosso calibro in Italia, come Antonio Sacco che recitava con la maschera di Truffaldino.\nPer questa compagnia Goldoni scrisse importanti commedie come \"Il servitore di due padroni\" e \"La putta onorata\".\nNel 1750 l'avvocato veneto scrisse il testo-manifesto della sua riforma della commedia: \"Il teatro comico\". In questa commedia si mettono a confronto l'antica \"Commedia dell'Arte\", e la sua \"Commedia riformata\".\nCarlo Goldoni us\u00f2 nuove compagnie dalle quali sparirono le maschere, ormai troppo inverosimili in un teatro \"realista\", cos\u00ec come sparirono i loro frizzi e lazzi, spesso estranei al soggetto. Nelle sue commedie \"riformate\" la trama ritorna ad essere il punto centrale della commedia e i personaggi pi\u00f9 realistici. Su questa linea prosegu\u00ec Francesco Albergati Capacelli, grande amico di Goldoni e suo primo seguace.\nIl \"goldonismo\" fu fieramente contrastato da Pietro Chiari, che preferiva commedie pi\u00f9 \"romanzesche\" e ancora di stampo barocco. In seguito s'accod\u00f2, nella critica alla riforma goldoniana, anche Carlo Gozzi che ostacol\u00f2 la riforma, dedicandosi alla riesumazione dell'antica commedia dell'arte seicentesca ormai moribonda, ma ancora vitale nella sua variante accademica: la Commedia ridicolosa che, fino alla fine del secolo continu\u00f2 ad usare le maschere e i personaggi di quella dell'arte.\nLa tragedia, in Italia, non ebbe lo sviluppo che aveva avuto, sin dal secolo precedente, nelle altre nazioni europee. L'Italia, in questo caso, pativa il successo della Commedia dell'arte. La strada della tragedia di stampo illuminista fu percorsa da Antonio Conti, con discreto successo.\nRivolta al teatro francese \u00e8 l'opera di Pier Jacopo Martello che adatt\u00f2 alla lingua italiana il verso alessandrino dei francesi, che si chiam\u00f2 \"verso martelliano\". Ma il teorico maggiore che persegu\u00ec la strada di una tragedia italiana di stampo greco-aristotelico fu Gian Vincenzo Gravina. Le sue tragedie non ebbero per\u00f2 il successo sperato perch\u00e9 considerate poco adatte alla rappresentazione. Mentre il suo pupillo Pietro Metastasio adatt\u00f2 gli insegnamenti di Gravina applicandoli ai testi del melodramma. Altri librettisti come Apostolo Zeno e Ranieri de' Calzabigi lo seguirono su questa strada.\nIl maggior tragediografo del primo Settecento, fu Scipione Maffei che riusc\u00ec a comporre finalmente una tragedia italiana degna di questo nome: la \"Merope\". Nella seconda met\u00e0 del secolo domin\u00f2 la figura di Vittorio Alfieri, il pi\u00f9 grande tragediografo italiano di tutti i tempi. Le sue tragedie hanno una forza drammatica mai espressa in precedenza e supera gli stessi modelli rinascimentali.\nIl XIX secolo.\nDurante l'Ottocento, nacque il \"Dramma romantico\". Ci furono importanti autori promotori del genere, come Alessandro Manzoni e Silvio Pellico. Nella seconda met\u00e0 del secolo, la tragedia romantica cedette il posto al \"Teatro verista\", che vide fra i massimi esponenti Giovanni Verga ed Emilio Praga, ambedue provenienti dal movimento artistico degli \"scapigliati\" milanesi.\nIl Dramma romantico fu preceduto da un periodo vicino al Neoclassicismo, rappresentato dall'opera drammatica di Ugo Foscolo e Ippolito Pindemonte rivolte alla tragedia greca. Lo stesso Vittorio Alfieri, che cavalca i due secoli, pu\u00f2 essere definito, insieme a Vincenzo Monti, precursore e simbolo della tragedia neoclassica.\nLa lezione goldoniana si svilupp\u00f2 nel corso di questo secolo. Si deve per\u00f2 scontrare con l'invasione di certi esiti francesi del Teatro dell'arte, gi\u00e0 francesizzato sin dal secolo precedente, come la Com\u00e9die larmoyante che aprirono allo sviluppo del vero e proprio Dramma borghese italiano. Mentre tra gli eredi ottocenteschi della commedia goldoniana dobbiamo citare, fra gli altri, Giacinto Gallina, Giovanni Gherardo De Rossi e Francesco Augusto Bon.\nUn'evoluzione simile al dramma teatrale avviene nel campo del teatro per musica. Il \"Melodramma romantico\" sostituisce, all'inizio di questo secolo, l'Opera buffa di stampo napoletano e poi veneziano. Nasceva un'opera vicina ai grandi temi medievaleggianti del periodo risorgimentale. Vari sono i librettisti che affiancano i musicisti costruendo dei nuovi \"tipi\" di narrazione epica per musica.\nDa Felice Romani, librettista del primo ottocento per le opere di Bellini, fino ad Arrigo Boito e Francesco Maria Piave, che con i libretti per Giuseppe Verdi aprirono il periodo risorgimentale del teatro musicale italiano. Boito fu anche uno dei pochi che mise insieme il talento drammaturgico con quello musicale. La sua opera \"Mefistofele\", con musica e libretto dell'autore, rappresenta forse un \"unicum\" nel panorama del melodramma italiano.\nRimase comunque anche in questo secolo l'eredit\u00e0, ormai pluricentenaria, della Commedia dell'arte nel teatro dialettale che continu\u00f2 a mettere in scena le maschere. Il teatro dialettale scavalc\u00f2 tranquillamente il '700 e continu\u00f2 nella messinscena delle sue commedie. Fra i pi\u00f9 importanti autori di questo genere popolare ci furono Luigi Del Buono, che a Firenze, continu\u00f2 anche nell'Ottocento a mettere in scena il personaggio di Stenterello. Altro autore Ottocentesco di teatro dialettale fu il Pulcinella Antonio Petito. Semianalfabeta Petito era colui che aveva preso in mano il monopolio del teatro napoletano. I suoi canovacci erano stati modernizzati e Pulcinella era diventato anche un simbolo politico. Avversario dell'Assolutismo di fine '700, il pulcinella dell'800 si present\u00f2 fino alla met\u00e0 del secolo filoborbonico.\nD'altronde il personaggio napoletano aveva avuto il suo massimo splendore proprio sotto il regno dei Borboni. In un'Italia \"piemontese\", il ruolo centrale di Napoli fin\u00ec e la sua maschera rimase in ombra, ormai limitata a pochi teatri pulcinelleschi come il Teatro San Carlino. Sempre nell'ambito del teatro dialettale napoletano, fu il commediografo Eduardo Scarpetta a imporsi come erede del Petito nei decenni post-unitari. Egli fu anche l'iniziatore di una dinastia che domin\u00f2 la scena teatrale napoletana per decenni e artefice della maschera di Felice Sciosciammocca; l'opera che pi\u00f9 spicca nella sua prolifica produzione \u00e8 Miseria e nobilt\u00e0, la cui fama presso le ultime generazioni \u00e8 dovuta anche alla trasposizione filmica del 1954 con Tot\u00f2 nel ruolo di protagonista.\nIl XX secolo.\nLa prima met\u00e0 del secolo.\nDurante il XX secolo nascono importanti autori drammaturghi che pongono le basi per il \"Teatro italiano moderno\". Su tutti spicca il genio di Luigi Pirandello, considerato \"padre del teatro moderno\". Con l'autore siciliano, nacque il \"Dramma psicologico\", caratterizzato essenzialmente dall'aspetto introspettivo. Un altro grande esponente del teatro drammaturgico del novecento fu Eduardo De Filippo. Egli, figlio del gi\u00e0 citato Eduardo Scarpetta, riusc\u00ec a ripristinare il dialetto all'interno dell'opera teatrale, eliminando la diffusa concezione dei tempi addietro che definivano \"l'opera dialettale\" come opera di secondo livello. Con Eduardo, nacque il \"Teatro popolare\".\nAll'inizio del secolo si fecero sentire forti le influenze delle \"Avanguardie storiche\": Futurismo, Dadaismo e Surrealismo. Soprattutto il futurismo cerc\u00f2 di cambiare l'idea di teatro moderno adattandola alle nuove idee. Filippo Tommaso Marinetti s'interess\u00f2 di scrivere i vari \"Manifesti futuristi\" sulla sua nuova idea di teatro. Insieme a Bruno Corra e Francesco Cangiullo cre\u00f2 quello che fu chiamato \"Teatro sintetico\". In seguito i futuristi costituirono una compagnia, diretta da Rodolfo De Angelis, che fu chiamata \"Teatro della sorpresa\". La presenza di uno scenografo come Enrico Prampolini spost\u00f2 l'attenzione pi\u00f9 sulle scenografie modernissime che sulla recitazione, spesso deludente.\nUn altro personaggio che frequent\u00f2 il teatro in questo periodo, senza notevole successo al confronto di altre produzioni letteraria e poetica, fu Gabriele D'Annunzio. Di lui sono rimaste delle tragedie d'ambito classico, vicine al gusto Liberty caratteristico di tutta la produzione del \"poeta-guerriero\".\nNel contempo nacque, e fu un fenomeno tutto italiano o quasi, il \"Teatro grottesco\". Fra gli altri frequentatori di questo genere si possono annoverare Massimo Bontempelli, Luigi Antonelli, Enrico Cavacchioli, Luigi Chiarelli, Rosso di San Secondo e lo stesso Pirandello nelle sue prime commedie.\nNel periodo del Fascismo il teatro fu tenuto in grande considerazione. Nonostante questo il teatro durante il regime non fu un mezzo di propaganda politica, questo era pi\u00f9 che altro demandato al cinema, lo spettacolo popolare per eccellenza.\nGiovanni Gentile stil\u00f2 un manifesto d'appoggio al regime degli intellettuali italiani. Tra i firmatari alcune figure importanti del teatro del periodo: Luigi Pirandello, Salvatore di Giacomo, Filippo Tommaso Marinetti e Gabriele D'Annunzio.\nNel 1925 il filosofo Benedetto Croce contrappose il suo Manifesto degli intellettuali antifascisti, sottoscritto, fra gli altri, dai drammaturghi Roberto Bracco e Sem Benelli. Durante questo periodo furono importanti i due registi della famiglia Bragaglia: Carlo Ludovico e Anton Giulio che si affiancarono alle produzioni pi\u00f9 sperimentali del periodo, in seguito passarono al cinema.\nIl secondo dopoguerra fu caratterizzato dal \"Teatro di rivista\". Questo era gi\u00e0 presente in precedenza con grandi attori-autori come Ettore Petrolini. Dalla rivista s'imposero attori come Erminio Macario e Tot\u00f2. Poi furono importanti anche le grandi compagnie come quella di Dario Niccodemi e attori del livello di Eleonora Duse, Ruggero Ruggeri, Memo Benassi e Sergio Tofano.\nAltrettanto importante fu l'apporto dei grandi registi, nel teatro italiano del dopoguerra come Giorgio Strehler, Luchino Visconti e Luca Ronconi.\nUn esperimento interessante fu quello di Dario Fo, che fu molto influenzato dal \"Teatro epico\" e politico di Bertolt Brecht, ma contemporaneamente restitu\u00ec al teatro italiano la centralit\u00e0 dell'attore \"puro\" in termini ruzanteschi con la sua opera \"Mistero buffo\" che con il grammelot ci consegnava il teatro dei buffoni e cantastorie del medioevo.\nLa seconda met\u00e0 del secolo.\nPi\u00f9 legato allo sperimentalismo \u00e8 stato il teatro di Carmelo Bene. Anche l'attore-drammaturgo pugliese cerc\u00f2 di riportare al centro dell'attenzione la recitazione, rimaneggiando i testi del passato, da Shakespeare a Alfred De Musset, ma anche Manzoni e Majakovskij.\nMerita inoltre di essere ricordata l'esperienza del drammaturgo lombardo Giovanni Testori, per l'ampiezza del suo impegno - fu scrittore, regista, impresario -, la multiformit\u00e0 dei generi praticati, lo sperimentalismo linguistico: egli lavor\u00f2 lungamente con l'attore Franco Branciaroli ed insieme hanno influenzato profondamente il teatro milanese del dopoguerra.\n\u00c8 il 1959 l\u2019anno dell\u2019esordio a Roma di tre figure centrali della nuova scena italiana. Oltre a Carmelo Bene (attore con Alberto Ruggiero), Claudio Remondi e Carlo Quartucci (con lui esordisce Leo De Berardinis): si ha una vera rivoluzione, dove il testo non \u00e8 pi\u00f9 da servire, da mettere in scena, ma l\u2019occasione, il pretesto per un'operazione che trova la sua ragione direttamente sulla scena, (\"La\" \"Scrittura scenica\"\").\" Sul finire degli anni \u201960, il \"Nuovo Teatro\" risente fortemente del clima di rinnovamento culturale della societ\u00e0 occidentale, si contamina con le altre arti e le ipotesi delle Avanguardie di Inizio secolo. Con Mario Ricci, poi con Giancarlo Nanni, entrambi provenienti dalla pittura, una seconda stagione prender\u00e0 il nome di \"Teatro Immagine\", proseguita da Giuliano Vasilic\u00f2, Mem\u00e8 Perlini, il Patagruppo, Pippo di Marca. Un teatro aveva spesso sede in \u2018cantine\u2019, spazi alternativi, fra tutti il teatro Beat \u201972 di Roma, di Ulisse Benedetti e Simone Carella.Nella seconda parte degli anni \u201970 \u00e8 la terza avanguardia, battezzata dal decano dei critici specializzati Giuseppe Bartolucci, \"Postavanguardia\" \",\" un teatro caratterizzato da un copioso uso della tecnologia (amplificazioni, immagini, filmati), e la marginalit\u00e0 del testo, con gruppi come Il Carrozzone (poi Magazzini Criminali), La Gaia Scienza, Falso Movimento, Teatro Studio di Caserta, Dal Bosco-Varesco.\nLo sperimentalismo di fine secolo ci porta verso nuove frontiere dell'arte teatrale, consegnata in Italia a nuove compagnie come i Magazzini Criminali, i Krypton e Soc\u00ecetas Raffaello Sanzio, ma anche compagnie frequentatrici di un teatro pi\u00f9 classico come la compagnia del Teatro dell'Elfo di Gabriele Salvatores.\nIl teatro italiano di fine secolo si \u00e8 avvalso anche dell'opera dell'autore-attore Paolo Poli.\nFra i grandi attori di parola del '900 sono da ricordare Vittorio Gassman, Giorgio Albertazzi, Enrico Maria Salerno.\nDi recente si sono affermati, in campo teatrale, dei monologhisti importanti come Marco Paolini e Ascanio Celestini, autori di un teatro di narrazione basato su un approfondito lavoro di ricerca."}
{"id": "3309404", "revid": "121232515", "url": "https://it.wikipedia.org/wiki?curid=3309404", "title": "Daisy Tahan", "text": "Vita privata.\nDaisy \u00e8 iscritta a una scuola pubblica, dove \u00e8 membro del Consiglio degli Studenti. Ha due fratelli pi\u00f9 grandi di lei, tra cui Charlie Tahan, anche lui attore. "}
{"id": "3309406", "revid": "339392", "url": "https://it.wikipedia.org/wiki?curid=3309406", "title": "Vittime degli anni di piombo", "text": ""}
{"id": "3309410", "revid": "122688850", "url": "https://it.wikipedia.org/wiki?curid=3309410", "title": "B. C. Forbes", "text": "Biografia.\nNato a New Deer, Abeershire, in Scozia. Dopo aver studiato all'Universit\u00e0 di Dundee nel 1897 lavora come cronista e al giornale locale di Dundee fino al 1901 quando si sposta a Johannesburg, Sudafrica dove fonda il Rand Daily Mail. Nel 1904 emigra a New York dove fece il giornalista finanziario al Journal of Commerce prima di diventare nel 1911 un membro della Hearst Corporation e scrivere sui quotidiani di quel gruppo editoriale. Lasci\u00f2 la Hearst per diventare editore della rubrica affari e finanza del New York American dove rimase fino al 1916.\nNel 1917 ha fondato la rivista Forbes della quale \u00e8 rimasto direttore fino alla morte. Fu assistito nella direzione della rivista negli ultimi anni della sua vita dai suoi due figli maggiori Bruce Charles Forbes (1916-1964) e Malcolm Stevenson Forbes (1919-1990).\n\u00c8 stato il fondatore della Investors League nel 1942. \u00c8 morto il 6 maggio 1954.\nOpere.\nB.C.Forbes fu autore di molti saggi:"}
{"id": "3309412", "revid": "1502706", "url": "https://it.wikipedia.org/wiki?curid=3309412", "title": "Mario Zanin", "text": "Professionista dal 1965 al 1968, fu campione olimpico nella prova in linea di ai Giochi olimpici di . \nCarriera.\nCampione d'Italia tra i dilettanti nell'anno del successo olimpico, non ebbe poi una grande carriera da professionista, ottenendo come miglior risultato una vittoria di tappa alla Vuelta a Espa\u00f1a 1966."}
{"id": "3309416", "revid": "287204", "url": "https://it.wikipedia.org/wiki?curid=3309416", "title": "Steve Baker", "text": "Carriera.\nNato nello stato di Washington, Baker inizi\u00f2 a correre in moto a undici anni nel dirt track, ottenendo la sua prima vittoria a quindici anni.\nDiciottenne, Baker lasci\u00f2 le gare sulla terra battuta per quelle su asfalto. Trasferitosi in Canada, vinse per tre anni consecutivi (1970-1972) il locale campionato dedicato agli esordienti, cosa che gli assicur\u00f2 l'ingaggio da parte dell'importatore canadese Yamaha, Trevor Deely.\nSotto i colori della \"Yamaha Motor Canada\", in sella ad una TZ 250, Baker inizi\u00f2 a farsi notare anche negli USA: nel 1973 a Talladega lott\u00f2 per tutta la gara con l'ex campione del mondo Kel Carruthers, finendogli alle spalle.\nTerminata malamente la stagione 1974 a causa di un infortunio a Talladega, Baker si ripresent\u00f2 nel 1975 per la 200 Miglia di Daytona. Sul triovale della Florida lo statunitense fu protagonista di una buona gara, terminata al secondo posto dietro a Gene Romero (pilota ufficiale Yamaha USA) e davanti all'astro nascente Johnny Cecotto. Il '75 vide Baker concentrarsi quasi esclusivamente sulle gare statunitensi, unica eccezione la 200 Miglia di Imola terminata al terzo posto.\nLa stagione 1976 vide Baker in sella alle Yamaha 250 e 750 ufficiali della Yamaha-Canada: con la OW 31 vinse la 200 Miglia di Imola e il Transatlantic Trophy in Inghilterra, mentre con la 250 sfior\u00f2 la vittoria del titolo AMA, sfumato a causa di un infortunio a Riverside.\nNonostante il titolo AMA mancato, la Yamaha continu\u00f2 a credere nello statunitense, facendolo correre in 500 e in 750 per la stagione '77. Nella mezzo litro Baker, al suo esordio nel Motomondiale, fu clamorosamente secondo, nonostante la sua scarsa conoscenza delle piste del Mondiale, grazie al suo stile di guida pulito che gli permise di ottenere diversi piazzamenti a podio. In 750 le cose andarono ancora meglio: con 4 GP d'anticipo fece suo il neonato Campionato del Mondo della 750, primo pilota statunitense a potersi fregiare del titolo di Campione del Mondo.\nLa vittoria del titolo della 750 non fu sufficiente a Baker per essere confermato dalla Yamaha anche per il 1978. Grazie alla sua amicizia con Barry Sheene lo statunitense ottenne un ingaggio dal Team Nava-Olio Fiat di Roberto Gallina, correndo in 500 con una Suzuki RG e in 750 con una Yamaha TZ. La stagione fu meno brillante della precedente: in 500 fu 7\u00ba, mentre problemi di affidabilit\u00e0 impedirono di ripetere il brillante risultato dell'anno precedente.\nPer le ultime due gare del Mondiale della 750 (Laguna Seca e Mosport), a cui il team di Gallina non partecipava, Baker ricontatt\u00f2 Deely, il quale gli forn\u00ec una moto. Nella prima gara lo statunitense ottenne nelle due manche due podi (3\u00ba e 2\u00ba), ma a Mosport sub\u00ec un grave incidente durante le prove, scivolando su una macchia d'olio rimasta in pista, che gli provoc\u00f2 la frattura di un braccio e una gamba. La moto di Baker, senza pi\u00f9 controllo, falci\u00f2 Didier de Radigu\u00e8s e Avrum Gudelski, con quest'ultimo che perse la vita.\nBaker sub\u00ec una lunga convalescenza, al termine della quale decise di smettere con le competizioni. Apr\u00ec quindi una concessionaria di moto nella natia Bellingham gestendola per 22 anni. Ceduta la concessionaria, dal 2007 \u00e8 una presenza frequente nelle manifestazioni dedicate alle moto d'epoca, pilotando le Yamaha del \"Yamaha Classic Racing Team\". Nel 1999 \u00e8 stato inserito nella Motorcycle Hall of Fame"}
{"id": "3309417", "revid": "123658580", "url": "https://it.wikipedia.org/wiki?curid=3309417", "title": "Comunit\u00e0 montana Alto Crotonese", "text": "La Comunit\u00e0 montana Alto Crotonese era una comunit\u00e0 montana calabrese, situata nella provincia di Crotone. La sede della Comunit\u00e0 si trovava nella cittadina di Cerenzia. La Comunit\u00e0 montana era il prodotto della fusione della vecchia \"Comunit\u00e0 Montana Alto Crotonese\" e della \"Comunit\u00e0 Montana Alto Marchesato\".\nDella prima Comunit\u00e0 montana sono i comuni di Caccuri, Castelsilano, Cerenzia, Pallagorio, Savelli e Verzino; della seconda Comunit\u00e0 montana sono i comuni di Carfizzi, Cotronei, Mesoraca, San Nicola dell'Alto, Petilia Policastro.\nCon Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nGeografia fisica.\nLa Comunit\u00e0 Montana comprende 11 comuni che gravitano tra il Marchesato Crotonese e i comuni appartenenti alla fascia presilana Crotonese (versante orientale della Sila)\nLa superficie della Comunit\u00e0 Montana \u00e8 pari a 548,4\u00a0km\u00b2 mentre la sua popolazione \u00e8 di circa 35.000 abitanti."}
{"id": "3309422", "revid": "283826", "url": "https://it.wikipedia.org/wiki?curid=3309422", "title": "Campionato europeo di pallanuoto 1997 (maschile)", "text": "La XXIII\u00aa edizione del campionato europeo di pallanuoto si \u00e8 svolta dal 13 al 22 agosto a Siviglia, in Spagna, per l'ultima volta all'interno del programma dei campionati europei di nuoto.\nLe dodici squadre partecipanti sono state divise in due gironi da sei, al termine dei quali le prime quattro di ciascun girone si sono qualificate alla fase ad eliminazione diretta.\nIl torneo \u00e8 stato vinto per l'undicesima volta dall'Ungheria, che aveva riportato l'ultima vittoria 20 anni prima (J\u00f6nk\u00f6ping 1977)."}
{"id": "3309425", "revid": "591178", "url": "https://it.wikipedia.org/wiki?curid=3309425", "title": "Museo Ascione", "text": ""}
{"id": "3309436", "revid": "124021172", "url": "https://it.wikipedia.org/wiki?curid=3309436", "title": "Moto3", "text": "Con il termine Moto3 si identifica la categoria inferiore delle moto da corsa su circuito che concorre nel Motomondiale. Nel novembre 2010 la FIM ha pubblicato il nuovo regolamento per il 2012 comprendente la variazione della categoria dalla classe 125 a Moto3, Corrado Cecchinelli, direttore tecnico MotoGP motiva la scelta con un adeguamento ai tempi attuali e per una riduzione dei costi.\nStoria.\nQuesta categoria \u00e8 sorta nel 2012 sostituendo la precedente classe minore, la 125. Il cambio di nome \u00e8 stato necessario in virt\u00f9 del cambio di regolamento in merito alla cilindrata, non pi\u00f9 limitata a 125 cm\u00b3 per qualsiasi tipo di propulsore, ma si passa a una classe pi\u00f9 vincolata regolarmente sulle caratteristiche del mezzo, con precisi obblighi.\nRegolamento tecnico.\nIl primo anno.\nCon questa classe si obbliga all'uso di un motore da 250\u00a0cm\u00b3 4T monocilindrico aspirato (non \u00e8 permessa la sovralimentazione) e obbligatoriamente munito di un pistone tradizionale (non sono permessi pistoni ovali) di diametro massimo permesso pari a 81\u00a0mm, inoltre il regime massimo \u00e8 vincolato ai 14.000 giri al minuto, il sistema di distribuzione non pu\u00f2 superare le 4 valvole e l'azionamento delle valvole deve essere classico, con l'abolizione di soluzioni pneumatiche o idrauliche, mentre la distribuzione deve essere obbligatoriamente a catena, inoltre non possono essere usati sistemi per la variazione della fasatura di distribuzione.\nL'alimentazione non deve usufruire di sistemi a lunghezza variabile, il comando gas deve essere meccanico, sono ammessi un massimo di 2 iniettori, posti entrambi prima delle valvole d'aspirazione e con una pressione massima di funzionamento pari a 5 bar; Per quanto riguarda lo scarico non pu\u00f2 essere a lunghezza variabile e non pu\u00f2 essere munito di sistemi mobili come le valvole allo scarico, il rumore massimo ammesso \u00e8 pari a 115\u00a0dB/a.\nIl cambio non pu\u00f2 avere pi\u00f9 di 6 marce, non sono permessi pi\u00f9 di due coppie per la trasmissione finale e due per la trasmissione primaria, inoltre non sono permessi sistemi elettro-attuati per la frizione, il telaio deve essere un prototipo e il peso minimo della moto e del pilota \u00e8 pari a 148\u00a0kg, non \u00e8 permesso l'uso dei dischi in carbonio per i freni, inoltre le sospensioni non possono essere attive, ma devono seguire uno schema classico e le molle devono essere in acciaio, mentre i cerchi devono essere da 17\", con un canale da 2,5\" per l'anteriore e di 3,5\"per il posteriore.\nLa centralina ECU utilizzata deve essere quella ufficiale approvata dalla federazione fornita dalla Dell'Orto, quindi sar\u00e0 unica per tutti. La ECU funziona anche da acquisitore dati, ed \u00e8 l'unico ammesso. La ECU controlla gli iniettori, l'accensione, il by-pass del corpo farfallato e la pompa benzina. Le strategie di controllo comprendono il limitatore giri come da regolamento, il traction control, il launch control, il freno motore, la cambiata veloce, il pit limiter, l'anti-jerk e il controllo di detonazione. Come per la Moto2, per quanto riguarda i carburanti si ha come fornitore unico ENI con una benzina con numero di ottano 100, mentre per gli pneumatici si ha come fornitore unico la Dunlop nelle misure 90/75 R 17 e 115/75 R 17, aggiornati sia nelle strutture che mescole rispetto alla vecchia classe 125, introducendo anche pneumatici bimescola.\nLa prima pubblicazione del regolamento di questa classe si ha il 06/11/2010, per poter definire i limiti generali della nuova classe e iniziare gli studi sulle nuove moto, ma la pubblicazione definitiva e dettagliata del regolamento tecnico per il primo anno della competizione avvenne il 24 novembre del 2011.\nPur essendo una categoria studiata per abbattere i costi, nel suo primo anno si \u00e8 visto come le spese siano lievitate per via degli aggiornamenti durante la stagione.\nAnni successivi.\nAl termine del 2013 venne evidenziato l'eccessivo costo della categoria, annata caratterizzata da molti pacchetti d'aggiornamento della ciclistica dal costo elevato, infatti un telaio KTM (2013) si attesta sui 200.000 euro, mentre una Moto3 Honda (2014) completa sui 400.000 euro, per questo venne accordato che dal 2014 il costo massimo per un'unit\u00e0 propulsore non deve superare i 68.000 euro, mentre il regime massimo verr\u00e0 ridotto a 13.500 giri/minuto, mentre dal 2015 il \u201crolling chassis\u201d completo (quindi telaio, forcellone, carene, sella, serbatoio, sospensioni, freni e ruote) e il relativo aggiornamento stagionale (uno solo) non debba superare gli 85.000 euro, mentre i 6 motori stagionali (sprovvisti del cambio, disponibile a 1.500 euro per unit\u00e0) non devono superare i 60.000 euro.\nLa prima motocicletta.\nLa prima moto prodotta per questa categoria \u00e8 la Honda NSF250R, che ha condotto i primi test gi\u00e0 a partire dal 2010 ed \u00e8 stata presentata ufficialmente il 3 giugno 2011, dichiarando una potenza di 47,6\u00a0CV a 13.000 giri/min e 28 N\u00b7m di coppia a 10.500 giri/min.."}
{"id": "3309442", "revid": "1893", "url": "https://it.wikipedia.org/wiki?curid=3309442", "title": "Directory di lavoro", "text": ""}
{"id": "3309444", "revid": "1793900", "url": "https://it.wikipedia.org/wiki?curid=3309444", "title": "Gare (Lussemburgo)", "text": "Gare (in lussemburghese \"Garer Quartier\") \u00e8 un quartiere di Lussemburgo, capitale dell'omonimo stato. \u00c8 chiamato cos\u00ec perch\u00e9 ospita la stazione ferroviaria di Lussemburgo, in francese \"Gare de Luxembourg\".\nNel 2001 contava una popolazione di 7 764 abitanti."}
{"id": "3309446", "revid": "3831", "url": "https://it.wikipedia.org/wiki?curid=3309446", "title": "Marina di Vecchiano", "text": ""}
{"id": "3309448", "revid": "592532", "url": "https://it.wikipedia.org/wiki?curid=3309448", "title": "B.C. Forbes", "text": ""}
{"id": "3309452", "revid": "36426", "url": "https://it.wikipedia.org/wiki?curid=3309452", "title": "Joachim Patinier", "text": ""}
{"id": "3309453", "revid": "287451", "url": "https://it.wikipedia.org/wiki?curid=3309453", "title": "Andrea Ceccotti", "text": ""}
{"id": "3309460", "revid": "132266", "url": "https://it.wikipedia.org/wiki?curid=3309460", "title": "Ridotto Nazionale", "text": ""}
{"id": "3309467", "revid": "24989", "url": "https://it.wikipedia.org/wiki?curid=3309467", "title": "Confine tra l'Italia e la Slovenia", "text": "Il confine tra l'Italia e la Slovenia ha una lunghezza di 232 km e si trova a nord-est dell'Italia e ad ovest della Slovenia. Entrambi i paesi aderiscono allo spazio Schengen. Una buona parte del confine mantiene l'originario tracciato della linea Morgan.\nCaratteristiche geografiche.\nIl confine inizia alla triplice frontiera collocata sul Monte Forno, dove si incontrano l'Austria, l'Italia e la Slovenia. Prosegue con direzione generale verso sud presso la localit\u00e0 italiana di Grozzana (comune di Trieste), per poi piegare verso ovest fino alla localit\u00e0 Lazzaretto (comune di Muggia), dove termina nell'Alto Adriatico.\nStoria.\nLa definizione del confine, salvo alcune modifiche stabilite nel 1954, nel 1975 e nel 2017, risale al trattato di Parigi del 1947. Dopo il 1991 la Slovenia, quando divenne indipendente rispetto alla ormai disgregata Jugoslavia, subentr\u00f2 in questo confine.\nNel 1954, il Memorandum di Londra stabil\u00ec la spartizione del Territorio Libero di Trieste tra l'Italia che si annett\u00e9 la zona A e la Jugoslavia che si annett\u00e9 la zona B, con una lieve modifica a favore di quest'ultima nel Muggesano.\nNel 1975 il Trattato di Osimo, firmato tra la Repubblica Italiana e l'allora Repubblica Socialista Federale di Jugoslavia, previde alcune correzioni alla linea stabilita nel 1947: sul Monte Sabotino ritorn\u00f2 all'Italia la cresta di cima fra la vetta e i ruderi della chiesa di San Valentino: l'Italia in cambio costru\u00ec una strada internazionale per collegare il Collio sloveno a Nova Gorica sulle pendici di quel monte. Fu inoltre stabilita l'evacuazione di alcune sacche di occupazione jugoslave in territorio italiano nella zona del Monte Colovrat e la sistemazione dello status del Cimitero di Merna. Quest'ulltimo, diviso dal confine dal 1947 con il filo spinato ed una rete metallica che passava tra le tombe, pass\u00f2 interamente sotto sovranit\u00e0 jugoslava in cambio di un'equivalente porzione di territorio ceduto all'Italia, nelle sue immediate vicinanze.\nNel 2017, in seguito ad un accordo italo-sloveno firmato a Trieste nel 2014, venne modificato il confine tra i due stati lungo il torrente Barbucina/Cubnica a causa di un leggero spostamento del corso d'acqua che funge da linea di confine."}
{"id": "3309470", "revid": "767487", "url": "https://it.wikipedia.org/wiki?curid=3309470", "title": "Il molto onorevole Mr. Pennypacker", "text": "Il molto onorevole Mr. Pennypacker (\"The Remarkable Mr. Pennypacker\") \u00e8 un film del 1959 diretto da Henry Levin\nTrama.\nUn uomo con due lavori in due citt\u00e0 lontane fra loro, mantiene in piedi due famiglie con due mogli e parecchi figli, per un totale di diciannove persone. Nessuno sospetta della situazione e tutto fila liscio per molti anni, fino a quando il pi\u00f9 grande dei figli, dovendo rintracciare il padre perch\u00e9 ha bisogno di lui, fa emergere la verit\u00e0."}
{"id": "3309475", "revid": "729019", "url": "https://it.wikipedia.org/wiki?curid=3309475", "title": "Tommaso Lequio di Assaba", "text": "Biografia.\nNacque a Cuneo il 21 ottobre 1893, figlio del generale Clemente Lequio, a cui fu concesso di aggiungere il cognome onorifico Assaba, in ricordo dell'impresa libica e della signora Luisa Gevenzani.\nArruolatosi nel Regio Esercito fu assegnato all\u2019Arma di Cavalleria, e prese parte alla prima guerra mondiale dove si distinse in forza al 6\u00ba Reparto arditi tanto da venire decorato con una Medaglia di bronzo al valor militare.\nCelebre cavallerizzo, sempre in sella al leggendario cavallo \"Trebecco\", vinse la Medaglia d\u2019oro nel salto a ostacoli, alle Olimpiadi di Anversa del 1920, e la Medaglia d\u2019argento nel salto a ostacoli e quella di bronzo nel concorso a squadre, in quelle di Parigi 1924. Nel 1926, 1928 e 1934 vinse a Piazza di Siena la Coppa delle Nazioni.\nDurante la guerra d'Etiopia (1935-1936) si distinse, con il grado di maggiore, in forza al 1\u00ba Gruppo squadroni indigeni eritrei, e per le sue imprese fu decorato con una Medaglia d\u2019argento e una di bronzo al valor militare. Divenuto comandante della Scuola militare di Tor di Quinto, nel 1942, in vista dell\u2019inizio della campagna di Tunisia, assunse il comando del Raggruppamento Esplorante Corazzato (R.E.Co.) \"Cavalleggeri di Lodi\" alla cui testa part\u00ec per l\u2019Africa settentrionale, prendendo parte alla campagna di Tunisia.\nCatturato dagli inglesi in Tunisia nel maggio 1943, fu decorato con una seconda Medaglia d\u2019argento al valor militare.\nRientrato in servizio attivo nel dopoguerra, l\u201911 aprile 1947 fu insignito del titolo di Cavaliere dell\u2019Ordine militare d'Italia, e fu poi primo comandante della ricostituita Divisione corazzata \"Ariete\". Dal 1960 e fino alla data dalla sua morte fu presidente dell'Federazione sport equestri, e ancora nel 1964 cur\u00f2 la preparazione della squadra azzurra per le Olimpiadi di Tokyo.\nSposato con l\u2019aristocratica siciliana Maria Felice Santostefano della Cerda (sorella di Fulco di Verdura), da cui ebbe una figlia, Luisa, si spense a Roma il 17 dicembre 1965.\nCarriera olimpica.\nOltre alle due Olimpiadi in cui vinse medaglie, partecip\u00f2 anche a quelle di ."}
{"id": "3309478", "revid": "1573940", "url": "https://it.wikipedia.org/wiki?curid=3309478", "title": "Episodi di Negima", "text": "I titoli degli episodi sono in latino anzich\u00e9 in giapponese. In occasione della trasmissione italiana su Telemilano, nel contenitore \"Contactoons\", sono stati mantenuti i titoli originali, mentre la serie \u00e8 stata intitolata Negi, maestro di magia."}
{"id": "3309481", "revid": "438678", "url": "https://it.wikipedia.org/wiki?curid=3309481", "title": "Essere (filosofia)", "text": ""}
{"id": "3309486", "revid": "767487", "url": "https://it.wikipedia.org/wiki?curid=3309486", "title": "Eterociste", "text": "Un eterociste (plurale \"eterocisti\") \u00e8 in botanica un tipo di cellula adibita alla fissazione dell'azoto atmosferico e alla conversione dello stesso in ammoniaca. \nGli eterocisti si sviluppano in condizioni di assenza di azoto. Una caratteristica importante degli eterocisti \u00e8 la presenza di una parete molto spessa impermeabile all'ossigeno e incompatibile con l'azione fissativa dell'azoto. La capacit\u00e0 di fissare l'azoto \u00e8 data dalla presenza di un enzima, la nitrogenasi. \nNell'eterociste avviene la conversione di N2 in NH3. Tramite connessioni presenti nell'eterociste, l'ammoniaca passa alle cellule vicine. In questo caso si assicura la sopravvivenza per lo meno delle cellule vicine all'eterociste. \nSe improvvisamente viene riversato azoto nell'ambiente il processo viene interrotto e la cellula pu\u00f2 tornare cellula vegetativa ma quando le condizioni rimangono sempre di forte carenza il processo procede finch\u00e9 non diventa irreversibile . La presenza dell'attivit\u00e0 di fissazione dell'azoto \u00e8 contraria alla fotosintesi, per questo non coesiste in tutte le cellule."}
{"id": "3309491", "revid": "380453", "url": "https://it.wikipedia.org/wiki?curid=3309491", "title": "TED Ankara Kolejliler Spor Kul\u00fcb\u00fc (pallavolo femminile)", "text": "Il TED Ankara Kolejliler Spor Kul\u00fcb\u00fc, comunemente noto anche come \"TED Ankara Kolejliler\" o \"TED Ankara\", \u00e8 una squadra di pallavolo femminile con sede ad Ankara, appartenente alla polisportiva omonima, militante nella serie cadetta del campionato turco, la Voleybol 2. Ligi.\nStoria.\nIl TED Ankara Kolejliler Spor Kul\u00fcb\u00fc nasce nel 1954 all'interno della polisportiva TED Ankara Kolejliler Spor Kul\u00fcb\u00fc. Dopo aver trascorso gran parte della propria storia nelle categorie minori del campionato turco, il club arriva nella massima serie al termine degli anni duemila."}
{"id": "3309494", "revid": "62748", "url": "https://it.wikipedia.org/wiki?curid=3309494", "title": "Pasta del formaggio", "text": ""}
{"id": "3309502", "revid": "1543377", "url": "https://it.wikipedia.org/wiki?curid=3309502", "title": "General Electric J47", "text": "Il General Electric J47 era un turbogetto prodotto dall'azienda statunitense General Electric a partire dalla fine degli anni quaranta.\nFu il primo turbogetto con compressore a flusso assiale ad essere certificato negli Stati Uniti per l'uso commerciale.\nStoria.\nIl J47 (o TG-190 secondo la numerazione interna della GE) fu sviluppato sulla base del motore J35 per realizzare una nuova generazione di motori da destinare a nuovi progetti di velivoli da combattimento tra cui l'F-86 Sabre e fece il primo volo nel maggio del 1948.\nIl J47 fu anche montato su prototipi non volanti come l'automobile a getto \"\"Spirit of America\" e la locomotiva a reazione \"M-497 Black Beetle\"\".\nSviluppo.\nLa vita operativa del motore tra una revisione (\"overhaul\") e l'altra and\u00f2 crescendo dalle 15 ore di volo del 1948 alle 1200 del 1956. Fu installato su diversi modelli di aeroplano, e prodotto (fino al 1956) in pi\u00f9 di 36000 unit\u00e0. Il suo impiego in campo militare \u00e8 durato fino al 1978, quando l'ultimo Boeing KC-97J fu ritirato dal servizio della Air National Guard.\nTecnica.\nIl motore era composto di un singolo albero motore, un compressore assiale a dodici stadi, otto camere di combustione ed un singolo stadio di turbina. L'ultima versione era equipaggiata con un sistema antighiaccio che prevedeva il riscaldamento dell'ogiva, aveva le camere di combustione rivestite di un composto ceramico per resistere meglio alle alte temperature ed un nuovo sistema di iniezione di acqua per incrementare la spinta.\nVersione a propulsione nucleare.\nDurante gli anni cinquanta, nell'ambito del programma di ricerca Aircraft Nuclear Propulsion, da questo motore ne venne derivata anche una versione sperimentale chiamata X-39 destinata ad equipaggiare un futuro aereo a propulsione nucleare, il Convair X-6.\nL'X-39 consisteva in una coppia di J47 modificati in modo tale che l'aria compressa immessa in camera di combustione ricevesse il calore con un passaggio attraverso il reattore nucleare invece della consueta combustione del carburante. Il programma fu interrotto definitivamente nel 1961."}
{"id": "3309519", "revid": "767487", "url": "https://it.wikipedia.org/wiki?curid=3309519", "title": "Vacanze per amanti", "text": "Vacanze per amanti (\"Holidays for Lovers\") \u00e8 un film del 1959 diretto da Henry Levin. Per il ruolo di Mary Dean furono considerate prima Gene Tierney e poi Joan Fontaine, entrambe dovettero declinare per problemi di salute lasciando il posto a Jane Wyman.\nTrama.\nConvinti che la figlia maggiore, che vive in Brasile, sia sul punto di sposare un vecchio architetto, madre e padre, con la figlia minore, volano nel sudamerica per cercare di impedire il matrimonio. Giunti l\u00e0 scopriranno che la figlia vuole, s\u00ec, sposarsi, ma con il figlio dell'architetto, ed anche la piccola di casa trova l'amore."}
{"id": "3309521", "revid": "767487", "url": "https://it.wikipedia.org/wiki?curid=3309521", "title": "It Won't Be Long (The Beatles)", "text": "It Won't Be Long \u00e8 un brano musicale dei Beatles, contenuto nell'album \"With the Beatles\" del 1963.\n\u00c8 accreditato alla coppia Lennon/McCartney, anche se \u00e8 prevalentemente scritta dal solo Lennon, mentre McCartney ha contribuito nel testo e nell'arrangiamento.\nComposizione.\nIl brano inizia con il coro di McCartney, Lennon e Harrison che cantano \"It Won't Be Long, yeah (acuto), yeah (basso), yeah (acuto), yeah (basso)\", cosa ripetuta anche nel brano (uscito come singolo dopo l'uscita dell'album) \"She Loves You\".\nRegistrazione.\nLa canzone \u00e8 stata registrata il 30 luglio 1963, in due sessioni. Nella prima sessione, di mattina, sono stati registrati 10 nastri. Nella seconda sessione sono stati registrati 7 nastri. Il nastro finale, \u00e8 una composizione dei nastri 17 e 21.Il produttore \u00e8 stato George Martin.\nNon \u00e8 mai stata suonata in pubblico."}
{"id": "3309522", "revid": "1305772", "url": "https://it.wikipedia.org/wiki?curid=3309522", "title": "Santa Sara", "text": ""}
{"id": "3309538", "revid": "352448", "url": "https://it.wikipedia.org/wiki?curid=3309538", "title": "Raimbaut d'Aurenja", "text": ""}
{"id": "3309539", "revid": "110157", "url": "https://it.wikipedia.org/wiki?curid=3309539", "title": "Love... per sempre", "text": "Love... per sempre \u00e8 una raccolta formata da due CD di 15 brani ognuno pubblicata il 18 gennaio 2011 per la Sony Music.\nLa compilation debutta alla quinta posizione della classifica FIMI, per poi raggiungere la prima posizione la settimana seguente, mantenendola per due settimane."}
{"id": "3309542", "revid": "352448", "url": "https://it.wikipedia.org/wiki?curid=3309542", "title": "Rambaldo d'Aurenga", "text": ""}
{"id": "3309550", "revid": "729019", "url": "https://it.wikipedia.org/wiki?curid=3309550", "title": "Spendio", "text": "Storia.\nSecondo Polibio, Spendio era un \"mezzo greco\" di origine campane che, schiavo a Roma, era fuggito per arruolarsi come mercenario nell'esercito cartaginese durante la prima guerra punica. Di forte corporatura, egli era un valente e abile guerriero, dotato anche di capacit\u00e0 di comando, in grado di influenzare facilmente gli altri capi dell'esercito mercenario.\nDopo la sconfitta di Cartagine e il mancato pagamento dei mercenari, egli quindi, deciso ad evitare una pacificazione che avrebbe potuto condurre alla sua riconsegna al proprietario, spinse i suoi compagni alla ribellione e convinse l'africano Mato ad unirsi alla rivolta, di cui divenne uno dei principali dirigenti. Spendio e Mato respinsero ogni tentativo da parte dell'inviato di Cartagine, Giscone, di trovare un accordo e instaurarono un regime di terrore reprimendo brutalmente ogni fenomeno di opposizione ai loro propositi di rivolta violenta; i dissenzienti tra i mercenari vennero sommariamente uccisi e ben presto, su iniziativa di Spendio e Mato, vennero fatti prigionieri e trattenuti come ostaggi anche Giscone e gli inviati cartaginesi.\nSpendio e gli altri capo principali Mato e Autarito riuscirono inizialmente ad estendere la rivolta e, grazie al sostegno della popolazione locale, accumularono un notevole tesoro di guerre che permise di accrescere le forze dei ribelli e versare il saldo ai mercenari. Spendio di conseguenza pot\u00e9 affrontare con successo le truppe cartaginesi guidate da Annone il Grande che, a causa anche di incertezze e errori del comandante, furono sconfitte nei pressi di Utica.\nA La Sega venne circondato da 50.000 uomini di Amilcare Barca.\nSconfitto, fu costretto alla resa e venne crocifisso per ordine di Amilcare; Mato lo vendic\u00f2 con un abile contrattacco che consent\u00ec ai mercenari di recuperare il suo corpo e catturare il capo cartaginese Annibale che venne a sua volta crocefisso per rappresaglia."}
{"id": "3309553", "revid": "110157", "url": "https://it.wikipedia.org/wiki?curid=3309553", "title": "Universit\u00e0 di Kastamonu", "text": "L'Universit\u00e0 di Kastamonu (in turco: \"Kastamonu \u00dcniversitesi\") \u00e8 una universit\u00e0 situata nella citt\u00e0 di Kastamonu, capoluogo della provincia di Kastamonu, in Turchia. Fondata nel 2006, e il grande numero di studenti (circa 22.000) influisce sulla vita della citt\u00e0."}
{"id": "3309557", "revid": "1543377", "url": "https://it.wikipedia.org/wiki?curid=3309557", "title": "USS Bennington", "text": "Due unit\u00e0 dell'United States Navy sono state battezzate USS \"Bennington\" dall'omonima battaglia combattuta il 16 agosto 1777 durante la guerra d'indipendenza americana"}
{"id": "3309559", "revid": "767487", "url": "https://it.wikipedia.org/wiki?curid=3309559", "title": "La spiaggia del desiderio (film 1960)", "text": "La spiaggia del desiderio (\"Where the Boys Are\") \u00e8 un film del 1960 diretto da Henry Levin. Il film segna l'esordio di Paula Prentiss. Per il ruolo da protagonista era stata considerata anche Natalie Wood.\nTrama.\nQuattro amiche universitarie si recano a Fort Lauderdale per le vacanze di primavera e per incontrare dei ragazzi. Tuggle, che \u00e8 incredibilmente alta, spera di trovare un ragazzo che veda in lei il fascino e non solo la possibilit\u00e0 di una madre sforna-bambini. Melanie, romantica, sogna il bel ragazzo della Ivy League. Angie, il maschiaccio della combriccola, trova un giovane musicista appassionato di esoterismo e cerca delle cose in comune con lui. Merritt, la pi\u00f9 anticonformista, crede nella convivenza e nel sesso prima del matrimonio, cerca un ragazzo con cui mettere in pratica le proprie idee.\nColonna sonora.\nLa canzone principale cantata da Connie Francis nel film, \"Where the Boys Are\", ebbe anche una versione italiana, sempre cantata da Connie, intitolata \"Qualcuno mi aspetta\" (n\u00b0 1 per cinque settimane nella hit-parade italiana del maggio 1961)."}
{"id": "3309564", "revid": "75421", "url": "https://it.wikipedia.org/wiki?curid=3309564", "title": "Anarcopunk", "text": ""}
{"id": "3309566", "revid": "729019", "url": "https://it.wikipedia.org/wiki?curid=3309566", "title": "Santa Ana del Yacuma", "text": "Santa Ana del Yacuma \u00e8 un comune (\"municipio\" in spagnolo) della Bolivia capoluogo della provincia di Yacuma (dipartimento di Beni) con 16.291 abitanti (dato 2010).\nStoria.\nLa citt\u00e0 di Santa Ana del Yacuma \u00e8 stata fondata il 26 luglio 1708 dal sacerdote gesuita Fray Baltazar Espinoza di origine peruviana. Fu un piccolo villaggio fino alla met\u00e0 degli anni settanta del XX secolo, quando la sua popolazione crebbe fino a raggiungere un massimo di circa 25.000 abitanti negli anni ottanta. Venne dichiarata citt\u00e0 nel 1986.\nGeografia fisica.\nNei pressi della citt\u00e0, il fiume Yacuma si unisce al fiume Mamor\u00e9, circa nel centro geografico del dipartimento di Beni.\nCantoni.\nIl comune \u00e8 suddiviso in 2 cantoni (popolazione al censimento 2001):"}
{"id": "3309569", "revid": "767487", "url": "https://it.wikipedia.org/wiki?curid=3309569", "title": "Old Brown Shoe", "text": "Old Brown Shoe \u00e8 una canzone dei Beatles, composta da George Harrison. La canzone fu pubblicata come lato B del ventesimo singolo del gruppo inglese, che aveva come facciata A il brano di Lennon/McCartney \"The Ballad of John and Yoko\".\n\u00c8 stata la seconda delle tre canzoni di George Harrison che sono state pubblicate su un singolo inglese dei Beatles. La prima era stata \"The Inner Light\", facciata B di \"Lady Madonna\", e la terza sar\u00e0 \"Something\", prima ed unica facciata A.\nDescrizione.\nComposizione.\nIl brano \u00e8 una bizzarra canzone d'amore. George Harrison la compose lavorando inizialmente sulla sequenza degli accordi sul pianoforte, che non sapeva suonare; poi aggiunse il testo, pensando ai contrari. \"Old Brown Shoe\" ha quindi un testo molto simile ad \"Hello Goodbye\" di McCartney. Il testo, nel passaggio su un cantante con gli anelli, si riferisce a Ringo Starr. L'autore Massimo Paladino ha affermato che il significato nascosto di questa canzone sia il distaccamento dall'Io, tema poi affrontato su \"I Me Mine\". Sempre Paladino ha interpretato la penultima strofa come un messaggio di rabbia verso McCartney, che non accettava Allen Klein come nuovo manager della band.\nRegistrazione.\nIl gruppo esegu\u00ec varie volte il brano durante le \"Get Back sessions\". La prima volta fu il 27 gennaio 1969, con due esecuzioni. Nella prima suon\u00f2 solo Harrison, il quale cantava accompagnandosi con il pianoforte, mentre nella seconda venne interpretata dalla band al completo, con Billy Preston. Anche il 28 ed il 29 \"Old Brown Shoe\" venne provata, rispettivamente otto ed una volta. Tutte le esecuzioni sono state incluse in numerosi \"bootlegs\" sulle registrazioni di quello che portarono alla realizzazione dell'album \"Let It Be\".\nDue nastri di \"demo\" di \"Old Brown Shoe\" venne registrato il 25 febbraio dello stesso anno, giorno del ventiseiesimo compleanno di Harrison, anche se la band aveva gi\u00e0 suonato la canzone. Nello stesso giorno vennero registrate anche le \"demonstration\" di \"Something\" ed \"All Things Must Pass\".\nI Beatles iniziarono a lavorare sulla canzone nella serata del 16 aprile, quando vennero incise quattro \"takes\"; nel mattino, era stato registrato un secondo \"demo\" del brano. Sulla prima pista del registratore ad otto, venne incisa la parte batteristica di Starr, la seconda e la terza la voce-guida e la chitarra solista di Harrison, sulla quarta il pianoforte, suonato da McCartney, sulla quinta i cori di Paul e John, sulla sesta vennero sovraincisi il basso e la chitarra elettrica, che eseguivano ambedue lo stesso \"riff\" e sull'ottava la voce di Harrison, registrata in un angolo dello studio per darle un tono \"intimo\", e la chitarra ritmica di Lennon. Il 18 dello stesso mese, quest'ultima \"performance\" venne eliminata, ed al suo posto venne messa una parte di organo Hammond; inoltre, venne aggiunta un'altra parte di chitarra solista.\nPubblicazione.\nOltre che come lato B del singolo \"The Ballad of John and Yoko\", numero uno sia negli Stati Uniti d'America che in Gran Bretagna, \"Old Brown Shoe\" \u00e8 stata pubblicata in numerose \"compilation\". Infatti, la canzone \u00e8 stata inclusa sulla raccolta americana \"Hey Jude\" e nelle raccolte \"1967-1970\" e \"Past Masters Vol.2\". Inoltre, il \"demo\" del 25 febbraio \u00e8 stato incluso nell'\"Anthology 3\" del 1996; nel libretto, si dice che dei tre nastri realizzati quel giorno, quello di \"Old Brown Shoe\" \u00e8 il pi\u00f9 complesso: infatti, contiene delle sovraincisioni di chitarra.\nFormazione.\nJohn Lennon aveva originariamente suonato una parte di chitarra nel brano, ma questa fu eliminata nella fase di mixaggio. A McCartney talvolta \u00e8 stata accreditata anche una parte di chitarra."}
{"id": "3309584", "revid": "287204", "url": "https://it.wikipedia.org/wiki?curid=3309584", "title": "Spean Thma", "text": "Spean Thma (in khmer \u179f\u17d2\u1796\u17b6\u1793\u1790\u17d2\u1798, traslitterato anche come Spean Thmor), tradotto alla lettera \"ponte di pietra\", \u00e8 il nome attuale di un ponte in rovina dell'epoca khmer che si trova ad Angkor, in Cambogia, 100\u00a0m ad est del tempio Ta Keo.\nFu costruito sull'antico tragitto che il fiume Siem Reap compiva tra Angkor Thom e il Baray occidentale. Fu probabilmente ricostruito dopo la fine dell'Impero Khmer, verso il XV secolo, in quanto molti dei blocchi di arenaria che lo compongono provengono da altre costruzioni.\nI Khmer non conoscevano la struttura ad arco vera e propria ma utilizzavano la tecnica del \"falso arco\". Il ponte \u00e8 perci\u00f2 composto da 14 campate molto strette (1,1\u00a0m).\nSopravvivono ancora diversi altri ponti del periodo khmer nello stesso stile, uno dei pi\u00f9 noti \u00e8 Spean Praptos, composto da 25 campate, sulla strada reale che univa Angkor a Beng Mealea."}
{"id": "3309590", "revid": "1305772", "url": "https://it.wikipedia.org/wiki?curid=3309590", "title": "Tsaghkavan (Ijevan)", "text": "Tsaghkavan (in armeno \u053e\u0561\u0572\u056f\u0561\u057e\u0561\u0576, chiamato anche Tsakhkavan/Tzaghkavan; precedentemente Melikgyukh/Melikgekh/Milikgekh) \u00e8 un comune dell'Armenia di 576 abitanti (2010) della provincia di Tavush."}
{"id": "3309592", "revid": "767487", "url": "https://it.wikipedia.org/wiki?curid=3309592", "title": "Roberto Fernando Frojuello", "text": "Caratteristiche tecniche.\nGiocava come attaccante, ricoprendo il ruolo di ala sinistra.\nCarriera.\nClub.\nDebutt\u00f2 tra i professionisti nel 1956, giocando quattro incontri per la prima squadra del San Paolo. Dopo aver passato un periodo con il Guarani, torn\u00f2 al San Paolo, ove tra il 1959 e il 1960 mise a segno trentatr\u00e9 gol. Nel 1961 si aggiunse alla lista dei brasiliani che hanno giocato in Argentina, firmando per il River Plate. In quella stagione, peraltro, la rosa del club di Buenos Aires abbondava di suoi connazionali. Tra di essi vi era Del\u00e9m, con cui Roberto condivise la militanza nel River per le due annate successive (1962 e 1963). Il saldo dei tre campionati disputati da Roberto fu positivo, dato che si conclusero nell'ordine con un terzo e due secondi posti. Nel 1964 l'ala brasiliana lasci\u00f2 l'Argentina per il Cile, trasferendosi al Colo-Colo: cos\u00ec facendo divenne il primo giocatore brasiliano a giocare nel Colo-Colo. Fece ritorno in patria nel 1966, vincendo il campionato dello stato di San Paolo con la casacca del Palmeiras.\nNazionale.\nRoberto ebbe una breve carriera in Nazionale: nel 1960 fu convocato per la Coppa Roca e disput\u00f2 la doppia sfida contro l'."}
{"id": "3309595", "revid": "52953", "url": "https://it.wikipedia.org/wiki?curid=3309595", "title": "Montaggio delle attrazioni", "text": "Il montaggio delle attrazioni \u00e8 una teoria formulata dal regista russo Sergej Michajlovi\u010d \u0116jzen\u0161tejn nel 1924. \nSecondo tale teoria il cinema e il teatro dovrebbero essere utilizzati come strumenti volti a stimolare particolari reazioni emotive nello spettatore. Per raggiungere tale scopo \u00e8 necessario realizzare un montaggio cinematografico che si svincoli dal mero naturalismo per comprendere elementi eterogenei.\nIl concetto di \"attrazione\" risulta quindi fondamentale per catturare l'attenzione del pubblico, che deve essere sempre spinto alla riflessione intellettuale. Il regista attuer\u00e0 la prima applicazione pratica di tale teoria nel film \"Sciopero!\" (1924) in cui \u00e8 rappresentato attraverso spezzoni brevissimi e spesso incomprensibili, il caos della lotta e della rivoluzione."}
{"id": "3309596", "revid": "1305772", "url": "https://it.wikipedia.org/wiki?curid=3309596", "title": "Tsaghkavan", "text": "Tsaghkavan (o Tsakhkavan o Tzaghkavan) pu\u00f2 riferirsi a:"}
{"id": "3309597", "revid": "114325", "url": "https://it.wikipedia.org/wiki?curid=3309597", "title": "Tsakhkavan", "text": ""}
{"id": "3309598", "revid": "114325", "url": "https://it.wikipedia.org/wiki?curid=3309598", "title": "Tzaghkavan", "text": ""}
{"id": "3309599", "revid": "114325", "url": "https://it.wikipedia.org/wiki?curid=3309599", "title": "Melikgyukh", "text": ""}
{"id": "3309600", "revid": "114325", "url": "https://it.wikipedia.org/wiki?curid=3309600", "title": "Melikgekh", "text": ""}
{"id": "3309601", "revid": "300067", "url": "https://it.wikipedia.org/wiki?curid=3309601", "title": "Javier Imbroda Ortiz", "text": ""}
{"id": "3309602", "revid": "114325", "url": "https://it.wikipedia.org/wiki?curid=3309602", "title": "Milikgekh", "text": ""}
{"id": "3309604", "revid": "287204", "url": "https://it.wikipedia.org/wiki?curid=3309604", "title": "Francisco Pena Romero", "text": ""}
{"id": "3309611", "revid": "6923", "url": "https://it.wikipedia.org/wiki?curid=3309611", "title": "Narava", "text": "Biografia.\nNarava inizialmente milit\u00f2 come soldato nell'esercito mercenario di Spendio durante la guerra dei mercenari. Grande ammiratore di Amilcare Barca, nel 239 a.C. lasci\u00f2 le truppe mercenarie per unirsi all'esercito cartaginese. Impressionato dal suo valore, Amilcare gli concesse la mano di sua figlia.\nLe sue truppe di cavalleria leggera risultarono molto utili ai cartaginesi, poich\u00e9 con rapidi attacchi riuscirono a distruggere le linee di rifornimento dei ribelli.\nFu una figura molto importante durante la battaglia della Sega, che vide la distruzione dell'esercito mercenario.\nA guerra finita, nel 237 a.C., spos\u00f2 la figlia di Amilcare, il cui nome \u00e8 sconosciuto, e che nel 1800 ispirer\u00e0 il romanzo \"Salammb\u00f4\" di Gustave Flaubert, dove viene chiamata Salamb\u00f2."}
{"id": "3309616", "revid": "1305772", "url": "https://it.wikipedia.org/wiki?curid=3309616", "title": "Tsaghkavan (Tavush)", "text": "Tsaghkavan (in armeno \u053e\u0561\u0572\u056f\u0561\u057e\u0561\u0576, chiamato anche \"Tsakhkavan\"/\"Tzaghkavan\"; precedentemente \"Veligekh\"/\"Veli\") \u00e8 un comune dell'Armenia di 996 abitanti (2001) della provincia di Tavush."}
{"id": "3309618", "revid": "114325", "url": "https://it.wikipedia.org/wiki?curid=3309618", "title": "Veligekh", "text": ""}
{"id": "3309620", "revid": "767487", "url": "https://it.wikipedia.org/wiki?curid=3309620", "title": "Veli", "text": "Origine e diffusione.\nVuol dire semplicemente \"fratello\" in finlandese; ha lo stesso significato dei nomi Adelfo, Germano e Bror."}
{"id": "3309623", "revid": "547034", "url": "https://it.wikipedia.org/wiki?curid=3309623", "title": "Trilogia dei cannibali", "text": "La trilogia dei cannibali comprende una serie di film diretti da Ruggero Deodato. \nLa trilogia.\nNe fanno parte, cronologicamente, \"Ultimo mondo cannibale\", \"Cannibal Holocaust\" ed \"Inferno in diretta\". \nIl genere \"cannibal movie\" trae origine da \"Il paese del sesso selvaggio\" di Umberto Lenzi, il primo a mostrare una sequenza antropofaga. Successivamente, visto il consenso di pubblico, fu proposto a Deodato di dirigere una pellicola esotica-orrorifica. Nacque cos\u00ec l'idea di \"Ultimo mondo cannibale\".\nNei tre film diretti dal cineasta potentino si possono trovare alcuni elementi comuni e tipici di questo sottogenere horror: lo stile del falso documentario, sequenze violente ai danni di animali e ambientazioni tribali. Proprio per questi topoi, le seguenti opere audiovisive furono spesso censurate o vietate ai minori di 18 anni. Alcuni critici, nel corso degli anni, hanno intravisto, nei lavori della serie, duri attacchi verso la civilt\u00e0 occidentale.\nCome ha ribadito pi\u00f9 volte lo stesso regista, i tre lungometraggi si ispirano allo stile di Gualtiero Jacopetti, creatore dei cosiddetti \"mondo movie\".\nIl successo dei film consacr\u00f2 Deodato come \"Monsieur Cannibal\" (lett. \"Signor Cannibale\", dal francese). Eli Roth ha pi\u00f9 volte rilasciato interviste in cui ha dichiarato di essere stato influenzato dalla trilogia per la realizzazione del suo \"The Green Inferno\"."}
{"id": "3309625", "revid": "278406", "url": "https://it.wikipedia.org/wiki?curid=3309625", "title": "Campionato europeo di pallanuoto 1997 (femminile)", "text": "La VII\u00aa edizione del campionato europeo di pallanuoto femminile si \u00e8 tenuta a Siviglia dal 13 al 22 agosto 1997 nel corso dei XXIII Campionati europei di nuoto. \u00c8 stata l'ultima volta in cui il torneo ha fatto parte della rassegna continentale di sport acquatici.\nCome gi\u00e0 accaduto nella precedente edizione di Vienna 1995, la formula del torneo \u00e8 stata la stessa di quello maschile.\nBattendo in finale la Russia, l'Italia ha conquistato il suo secondo europeo consecutivo."}
{"id": "3309626", "revid": "599013", "url": "https://it.wikipedia.org/wiki?curid=3309626", "title": "Jos\u00e9 Luis Maluenda", "text": ""}
{"id": "3309630", "revid": "300067", "url": "https://it.wikipedia.org/wiki?curid=3309630", "title": "Jos\u00e9 Luis Maluenda Bened\u00ed", "text": ""}
{"id": "3309631", "revid": "300067", "url": "https://it.wikipedia.org/wiki?curid=3309631", "title": "Jose Luis Maluenda Benedi", "text": ""}
{"id": "3309633", "revid": "287204", "url": "https://it.wikipedia.org/wiki?curid=3309633", "title": "Jose Luis Maluenda", "text": ""}
{"id": "3309634", "revid": "119991", "url": "https://it.wikipedia.org/wiki?curid=3309634", "title": "Stazione meteorologica di Ancona Centro", "text": ""}
{"id": "3309636", "revid": "767487", "url": "https://it.wikipedia.org/wiki?curid=3309636", "title": "Pedro de Felipe", "text": "Carriera.\nGioc\u00f2 con il (faceva parte della generazione Y\u00e9-y\u00e9) con l'Espanyol, ricoprendo principalmente il ruolo di terzino sinistro."}
{"id": "3309637", "revid": "767487", "url": "https://it.wikipedia.org/wiki?curid=3309637", "title": "Varagavan", "text": "Varagavan (in armeno \u054e\u0561\u0580\u0561\u0563\u0561\u057e\u0561\u0576) \u00e8 un comune dell'Armenia di 748 abitanti (2001) della provincia di Tavush."}
{"id": "3309647", "revid": "136801", "url": "https://it.wikipedia.org/wiki?curid=3309647", "title": "Tornei di tennis maschili nel 1968", "text": ""}
{"id": "3309648", "revid": "136801", "url": "https://it.wikipedia.org/wiki?curid=3309648", "title": "Tornei di tennis maschili nel 1969", "text": ""}
{"id": "3309649", "revid": "120430324", "url": "https://it.wikipedia.org/wiki?curid=3309649", "title": "Juanjo Triguero", "text": ""}
{"id": "3309651", "revid": "136801", "url": "https://it.wikipedia.org/wiki?curid=3309651", "title": "Tornei di tennis maschili nel 1970", "text": ""}
{"id": "3309652", "revid": "300067", "url": "https://it.wikipedia.org/wiki?curid=3309652", "title": "Juan Jos\u00e9 Triguero Estruch", "text": ""}
{"id": "3309653", "revid": "300067", "url": "https://it.wikipedia.org/wiki?curid=3309653", "title": "Juan Jose Triguero Estruch", "text": ""}
{"id": "3309654", "revid": "300067", "url": "https://it.wikipedia.org/wiki?curid=3309654", "title": "Juan Jose Triguero", "text": ""}
{"id": "3309655", "revid": "136801", "url": "https://it.wikipedia.org/wiki?curid=3309655", "title": "Tornei di tennis maschili nel 1971", "text": ""}
{"id": "3309657", "revid": "136801", "url": "https://it.wikipedia.org/wiki?curid=3309657", "title": "Tornei di tennis maschili nel 1972", "text": ""}
{"id": "3309658", "revid": "1568704", "url": "https://it.wikipedia.org/wiki?curid=3309658", "title": "Interruttore molecolare", "text": "Un interruttore molecolare \u00e8 una molecola in grado di essere convertita reversibilmente in due o pi\u00f9 stati stabili.. Le molecole possono passare tra gli stati differenti in risposta a cambiamenti quali quelli di pH, luce, temperatura, una corrente elettrica, microambientali, o la presenza di un ligando. In alcuni casi viene utilizzata una combinazione di stimoli. Le pi\u00f9 vecchie forme di interruttori molecolari sintetici sono rappresentate dagli indicatori di pH, che mostrano colori distinti in funzione del pH. Attualmente gli interruttori molecolari sintetici rivestono interesse nel campo della nanotecnologia per l'applicazione nei computer molecolari. Gli interruttori molecolari sono importanti anche in biologia dato che molte funzioni biologiche si basano su di essi, per esempio nella regolazione allosterica e nella visione. Costituiscono uno dei pi\u00f9 semplici esempi di macchina molecolare.\nInterruttori molecolari fotocromici.\nUna classe ampiamente studiata di composti fotocromici che sono in grado di modificare la configurazione elettronica quando irradiati da una luce di una specifica lunghezza d'onda. Ciascuno stato ha uno specifico massimo di assorbimento che pu\u00f2 essere rilevato utilizzando la spettroscopia UV/VIS. I membri di questa classe includono azobenzeni, diarileteni, ditienileteni, fulgidi, stilbeni, spiropirani e fenossinaftacene chinoni.\nGli interruttori molecolari chirottici sono uno specifico sottogruppo con una commutazione fotochimica che avviene tra una coppia di enantiomeri. Questi composti vengono caratterizzati sfruttando il dicroismo circolare piuttosto che le tecniche spettroscopiche ordinarie. Gli alcheni stericamente impediti come quello descritto sotto cambiano la loro elicit\u00e0 (chiralit\u00e0 planare) in risposta all'irradiazione con luce polarizzata circolarmente.\nGli interruttori molecolari chirottici che mostrano un moto direzionale sono considerati dei motori molecolari sintetici.:\nInterruttori molecolari ospite/ospitante.\nNella chimica ospite/ospitante gli stati bistabili degli interruttori molecolari differiscono nella loro affinit\u00e0 per gli ospiti. Molti dei primi esempi di tali sistemi sono basati sulla chimica degli eteri corona. Il primo ospitante commutabile \u00e8 stato descritto nel 1978 da Desvergne e Bouas-Laurent che crearono un etere corona tramite dimerizzazione fotochimica dell'antracene. Anche se non in senso stretto commutabile, il composto \u00e8 in grado di legare cationi in seguito ad attivazione fotochimica e in presenza di acetonitrile ritorna a formare la forma aperta.\nNel 1980 Yamashita \"et al.\" costruirono un etere corona gi\u00e0 incorporante le unit\u00e0 antracene (un antracenofano) e studiarono anche il legame con gli ioni in funzione della fotochimica.\nSempre nel 1980, Shinkai estrasse l'unit\u00e0 antracene come fotoantenna sostituendola con un azobenzene e per la prima volta preved\u00e9 l'esistenza di molecole in grado di funzionare da interruttore on/off. In questa molecola la luce attiva una isomerizzazione cis-trans dell'azogruppo che produce una espansione dell'anello. In questo modo nella forma trans l'etere corona lega preferenzialmente gli ioni ammonio, litio e sodio mentre nella forma cis la preferenza \u00e8 per il potassio e il rubidio (entrambi gli ioni hanno raggio ionico pi\u00f9 grande all'interno dello stesso gruppo dei metalli alcalini). Al buio ha luogo l'isomerizzazione inversa.\nShinkai impieg\u00f2 questi dispositivi nel trasporto ionico imitando l'azione biochimica della monensina e della nigericina: in un sistema bifasico gli ioni vengono legati per azione della luce in una fase e depositati nell'altra fase in assenza di luce.\nInterruttori molecolari meccanicamente interconnessi.\nAlcuni dei pi\u00f9 avanzati interruttori molecolari sono basati su architetture molecolari meccanicamente interconnesse dove gli stati bistabili differiscono nella posizione del macrociclo. Nel 1991 Stoddart cre\u00f2 una navetta molecolare basata su un rotaxano in cui il macrociclo \u00e8 in grado di passare da una \"stazione\" all'altra situate lungo il tratto lineare della molecola. Stoddart predisse che quando le stazioni sono diverse, con ciascuna delle stazioni occupate in base a differenti stimoli esterni, la navetta diventa una macchina molecolare. Nel 1993 Fritz V\u00f6gtle sintetizz\u00f2 una molecola commutabile basata non su un rotaxano ma su un catenano.\nQuesto composto \u00e8 basato su un sistema a due anelli: un anello contiene l'azobenzene fotocommutabile e due stazioni costituite dal paraquat e l'altro anello \u00e8 un polietere con due benzeni con affinit\u00e0 di legame per le unit\u00e0 di paraquat. In questo sistema la spettroscopia NMR mostra che nella forma trans dell'azocomposto il polietere ciclico \u00e8 libero di ruotare attorno all'altro anello ma quando la luce attiva la forma cis dell'azocomposto questa rotazione \u00e8 impedita.\nKaifer e Stoddart nel 1994 modificarono la loro navetta molecolare in modo che un ciclofano tetracationico elettrondeficiente potesse avere a disposizione la scelta tra due stazioni: una unit\u00e0 di bifenolo e una unit\u00e0 di benzidina. In soluzione a temperatura ambiente la spettroscopia NMR rivela che l'anello di ciclofano si sposta a una velocit\u00e0 comparabile con la scala temporale NMR, riducendo la temperatura a 229 K si ha una risoluzione dei segnali con una popolazione dell'84% che preferisce la stazione benzidina. Tuttavia aggiungendo acido trifluoroacetico, gli atomi di azoto della benzidina vengono protonati e il ciclofano \u00e8 fissato permanentemente sulla stazione bifenolo. Lo stesso effetto \u00e8 ottenuto tramite ossidazione elettrosintetica (formando lo ione radicalico benzidina) e significativamente entrambi i processi sono reversibili.\nNel 2007 delle navette molecolari sono state utilizzate in un circuito DRAM sperimentale. Il dispositivo consiste di 400 elettrodi di nanotubi di silicio (larghi 16 nm a intervalli di 33\u00a0nm) attraversati da altri 400 nanotubi di titanio con dimensioni simili con interposto un monostrato di un rotaxano bistabile descritto sotto.\nCiascun bit nel dispositivo consiste di una barra di silicio e una di titanio con circa 100 molecole di rotaxano che occupano lo spazio frapposto tra le barre ad angoli perpendicolari. Il glicol dietilenico che costituisce l'estremit\u00e0 idrofila sulla parte sinistra della molecola lineare (in grigio) \u00e8 stato specificamente progettato per ancorare un tubo di silicio (reso idrofilo drogandolo con fosforo) mentre l'estremit\u00e0 idrofoba di tetrafenilmetano svolge la stessa funzione con il tubo di titanio altrettanto idrofobo. Nello stato fondamentale dell'interruttore, l'anello del paraquat si trova attorno ad un'unit\u00e0 di tetratiafulvalene (in rosso) ma si sposta verso l'unit\u00e0 diossinaftalene (in verde) quando l'unit\u00e0 di fulvalene \u00e8 ossidata tramite applicazione di corrente elettrica. Quando il fulvalene viene nuovamente ridotto si forma uno stato '1' metastabile a elevata conduttivit\u00e0 il quale torna allo stato fondamentale con una emivita di circa un'ora. Il problema dei difetti viene aggirato adottando un'architettura difetto-tollerante riscontrata anche nel progetto Teramac. In questo modo \u00e8 possibile ottenere un circuito consistente di 160.000 su un'area dalle dimensioni di un globulo bianco, il che si traduce in 1011 bit per centimetro quadrato."}
{"id": "3309662", "revid": "136801", "url": "https://it.wikipedia.org/wiki?curid=3309662", "title": "Tornei di tennis maschili nel 1973", "text": ""}
{"id": "3309668", "revid": "1305772", "url": "https://it.wikipedia.org/wiki?curid=3309668", "title": "Vazashen", "text": "Vazashen (in armeno \u054e\u0561\u0566\u0561\u0577\u0565\u0576; precedentemente \"Laligyukh\"/\"Laligekh\") \u00e8 un comune dell'Armenia di 790 abitanti (2001) della provincia di Tavush."}
{"id": "3309670", "revid": "114325", "url": "https://it.wikipedia.org/wiki?curid=3309670", "title": "Laligyukh", "text": ""}
{"id": "3309671", "revid": "114325", "url": "https://it.wikipedia.org/wiki?curid=3309671", "title": "Laligekh", "text": ""}
{"id": "3309675", "revid": "922800", "url": "https://it.wikipedia.org/wiki?curid=3309675", "title": "Svatopluk Pluskal", "text": ""}
{"id": "3309676", "revid": "1442080", "url": "https://it.wikipedia.org/wiki?curid=3309676", "title": "Napoca", "text": "Napoca \u00e8 un genere di ragni appartenente alla famiglia Salticidae.\nDistribuzione.\nL'unica specie oggi attribuita a questo genere \u00e8 endemica dello Stato di Israele.\nTassonomia.\nRimosso dalla sinonimia col genere Bianor , sempre dei Salticidae, da uno studio dell'aracnologo Logunov del 2001 \"contra\" un analogo studio di Pr\u00f3szynski del 1990.\nA maggio 2010, si compone di una sola specie:"}
{"id": "3309678", "revid": "125972064", "url": "https://it.wikipedia.org/wiki?curid=3309678", "title": "Txemi Urtasun", "text": ""}
{"id": "3309680", "revid": "287204", "url": "https://it.wikipedia.org/wiki?curid=3309680", "title": "Alex Urtasun", "text": ""}
{"id": "3309683", "revid": "287204", "url": "https://it.wikipedia.org/wiki?curid=3309683", "title": "Molodeznyj", "text": ""}
{"id": "3309685", "revid": "80339", "url": "https://it.wikipedia.org/wiki?curid=3309685", "title": "Molodyozhny", "text": ""}
{"id": "3309690", "revid": "1305772", "url": "https://it.wikipedia.org/wiki?curid=3309690", "title": "Verin Karmiraghbyur", "text": "Verin Karmiraghbyur (in armeno \u054e\u0565\u0580\u056b\u0576 \u053f\u0561\u0580\u0574\u056b\u0580\u0561\u0572\u0562\u0575\u0578\u0582\u0580, chiamato anche \"Verin Karmirakhpyur\", \"Verin Karmir Aghbyur\" e \"Verin Karmir aghpyur\"; in russo \"Verkhniy Karmragbyur\") \u00e8 un comune dell'Armenia di 2040 abitanti (2010) della provincia di Tavush."}
{"id": "3309691", "revid": "114325", "url": "https://it.wikipedia.org/wiki?curid=3309691", "title": "Verin Karmirakhpyur", "text": ""}
{"id": "3309692", "revid": "288031", "url": "https://it.wikipedia.org/wiki?curid=3309692", "title": "Casa Schr\u00f6der", "text": ""}
{"id": "3309693", "revid": "110157", "url": "https://it.wikipedia.org/wiki?curid=3309693", "title": "Mendeleevo (Oblast' di Mosca)", "text": "Mendeleevo \u00e8 una cittadina della Russia europea centrale, situata nella oblast' di Mosca (\"rajon\" Solne\u010dnogorskij).\nSorge nella parte centrale della \"oblast'\", nell'alto corso del fiume Kljaz'ma, pochi chilometri a nordovest della capitale Mosca."}
{"id": "3309694", "revid": "114325", "url": "https://it.wikipedia.org/wiki?curid=3309694", "title": "Verin Karmir Aghbyur", "text": ""}
{"id": "3309698", "revid": "125630683", "url": "https://it.wikipedia.org/wiki?curid=3309698", "title": "Tom\u00e1\u0161 Satoransk\u00fd", "text": ""}
{"id": "3309699", "revid": "114325", "url": "https://it.wikipedia.org/wiki?curid=3309699", "title": "Verin Karmir Aghpyur", "text": ""}
{"id": "3309700", "revid": "110157", "url": "https://it.wikipedia.org/wiki?curid=3309700", "title": "Povarovo", "text": "Povarovo \u00e8 una cittadina della Russia europea centrale, situata nella oblast' di Mosca (\"rajon\" Solne\u010dnogorskij).\nSorge nella parte centrale della \"oblast'\", pochi chilometri a nordovest della capitale Mosca."}
{"id": "3309702", "revid": "287204", "url": "https://it.wikipedia.org/wiki?curid=3309702", "title": "Tomas Satoransky", "text": ""}
{"id": "3309703", "revid": "287204", "url": "https://it.wikipedia.org/wiki?curid=3309703", "title": "Eclissi solare del 20 maggio 2012", "text": "L'eclissi solare del 20 maggio 2012 \u00e8 un evento astronomico che ha avuto luogo il suddetto giorno dalle ore 20:53 UTC alle 2:49 UTC di quello successivo.\n\u00c8 stata visibile dall'Asia Orientale, da gran parte dell'Oceano Pacifico e dal Nord America.\nL'eclissi maggiore ha avuto luogo alle coordinate 49.1N 176.3E, nell'Oceano Pacifico settentrionale al largo delle Isole Aleutine alle ore 23:53 UTC."}
{"id": "3309704", "revid": "114325", "url": "https://it.wikipedia.org/wiki?curid=3309704", "title": "Verkhniy Karmragbyur", "text": ""}
{"id": "3309705", "revid": "110157", "url": "https://it.wikipedia.org/wiki?curid=3309705", "title": "R\u017eavki", "text": "R\u017eavki \u00e8 una cittadina della Russia europea centrale, situata nella oblast' di Mosca (\"rajon\" Solne\u010dnogorskij).\nSorge nella parte centrale della \"oblast'\", pochi chilometri a nordovest della capitale Mosca, lungo l'importante autostrada M10."}
{"id": "3309707", "revid": "110157", "url": "https://it.wikipedia.org/wiki?curid=3309707", "title": "Re\u0161etnikovo (Oblast' di Mosca)", "text": "Re\u0161etnikovo \u00e8 una cittadina della Russia europea centrale, situata nella oblast' di Mosca (\"rajon\" Klinskij).\nSorge nella parte nordoccidentale della \"oblast'\", 115 chilometri a nordovest della capitale Mosca, presso il confine con la \"oblast\"' di Tver'."}
{"id": "3309709", "revid": "767487", "url": "https://it.wikipedia.org/wiki?curid=3309709", "title": "Xabier Davalillo", "text": ""}
{"id": "3309710", "revid": "300067", "url": "https://it.wikipedia.org/wiki?curid=3309710", "title": "Xabier Davalillo Pe\u00f1a", "text": ""}
{"id": "3309711", "revid": "110157", "url": "https://it.wikipedia.org/wiki?curid=3309711", "title": "Malino (Oblast' di Mosca)", "text": "Malino \u00e8 una cittadina della Russia europea centrale, situata nella oblast' di Mosca (\"rajon\" Stupinskij).\nSorge nella parte sudorientale della \"oblast'\", 88 chilometri a sudest della capitale Mosca."}
{"id": "3309713", "revid": "300067", "url": "https://it.wikipedia.org/wiki?curid=3309713", "title": "Xabier Davalillo Pena", "text": ""}
{"id": "3309714", "revid": "767487", "url": "https://it.wikipedia.org/wiki?curid=3309714", "title": "Looking Forward (film 1910)", "text": "Looking Forward \u00e8 un cortometraggio muto del 1910 di cui non si conosce con certezza il nome del regista. Film perduto, \u00e8 una commedia fantascientifica ambientata in una societ\u00e0 matriarcale del futuro.\nProduzione.\nIl film fu prodotto da Thanhouser Film Corporation.\nDistribuzione.\nIl film - un cortometraggio in una bobina - fu distribuito negli Stati Uniti dalla Motion Picture Distributors and Sales Company che lo fece uscire in sala il 20 dicembre 1910."}
{"id": "3309716", "revid": "300067", "url": "https://it.wikipedia.org/wiki?curid=3309716", "title": "Txemi Urtasun Uriz", "text": ""}
{"id": "3309718", "revid": "110157", "url": "https://it.wikipedia.org/wiki?curid=3309718", "title": "Michnevo (Oblast' di Mosca)", "text": "Michnevo (anche traslitterata come \"Mihnevo\") \u00e8 una cittadina della Russia europea centrale, situata nella oblast' di Mosca (\"rajon\" Stupinskij).\nSorge nella parte sudorientale della \"oblast'\", 73 chilometri a sudest della capitale Mosca."}
{"id": "3309720", "revid": "767487", "url": "https://it.wikipedia.org/wiki?curid=3309720", "title": "Roberto Guerra", "text": ""}
{"id": "3309721", "revid": "300067", "url": "https://it.wikipedia.org/wiki?curid=3309721", "title": "Roberto Guerra Santana", "text": ""}
{"id": "3309722", "revid": "767487", "url": "https://it.wikipedia.org/wiki?curid=3309722", "title": "Marcel R\u0103ducanu", "text": "Carriera.\nR\u0103ducanu inizi\u00f2 la carriera nella Steaua Bucarest con cui vinse due campionati rumeni e venne eletto nel 1980 giocatore rumeno dell'anno. Nel 1981 in occasione di un'amichevole a Dortmund non fece ritorno in patria e rimase in Germania. Essendo R\u0103ducanu un ufficiale dell'esercito tale atto fu considerato diserzione dal regime, che lo condann\u00f2 a sei anni di prigione. In Germania R\u0103ducanu firm\u00f2 un contratto per due squadre diverse e venne squalificato per un anno dalla FIFA. Terminata la squalifica gioc\u00f2 per sei anni nel Borussia Dortmund, in seguito pass\u00f2 allo Zurigo. La sua principale caratteristica era la grande abilit\u00e0 nel dribbling, che lo rese uno dei giocatori pi\u00f9 amati della Romania negli anni 1970."}
{"id": "3309723", "revid": "857138", "url": "https://it.wikipedia.org/wiki?curid=3309723", "title": "Michnevo", "text": "Michnevo \u00e8 un toponimo che pu\u00f2 riferirsi a:"}
{"id": "3309724", "revid": "287204", "url": "https://it.wikipedia.org/wiki?curid=3309724", "title": "Marcel Raducanu", "text": ""}
{"id": "3309725", "revid": "80339", "url": "https://it.wikipedia.org/wiki?curid=3309725", "title": "Mihnevo", "text": ""}
{"id": "3309726", "revid": "542633", "url": "https://it.wikipedia.org/wiki?curid=3309726", "title": "Questione dei riti malabarici", "text": ""}
{"id": "3309727", "revid": "80339", "url": "https://it.wikipedia.org/wiki?curid=3309727", "title": "Mikhnevo", "text": ""}
{"id": "3309729", "revid": "542633", "url": "https://it.wikipedia.org/wiki?curid=3309729", "title": "Questione dei riti cinesi", "text": ""}
{"id": "3309733", "revid": "287204", "url": "https://it.wikipedia.org/wiki?curid=3309733", "title": "Rzavki", "text": ""}
{"id": "3309734", "revid": "80339", "url": "https://it.wikipedia.org/wiki?curid=3309734", "title": "Rzhavki", "text": ""}
{"id": "3309738", "revid": "80339", "url": "https://it.wikipedia.org/wiki?curid=3309738", "title": "Italia7", "text": ""}
{"id": "3309739", "revid": "300067", "url": "https://it.wikipedia.org/wiki?curid=3309739", "title": "Alfonso S\u00e1nchez Delgado", "text": ""}
{"id": "3309740", "revid": "110157", "url": "https://it.wikipedia.org/wiki?curid=3309740", "title": "\u017dil\u00ebvo", "text": "\u017dil\u00ebvo \u00e8 una cittadina della Russia europea centrale, situata nella oblast' di Mosca (\"rajon\" Stupinskij).\nSorge nella parte sudorientale della \"oblast'\", 90 chilometri a sud-sudest della capitale Mosca."}
{"id": "3309743", "revid": "287204", "url": "https://it.wikipedia.org/wiki?curid=3309743", "title": "Alfonso Sanchez Delgado", "text": ""}
{"id": "3309745", "revid": "287204", "url": "https://it.wikipedia.org/wiki?curid=3309745", "title": "Alfonso Sanchez", "text": ""}
{"id": "3309746", "revid": "110157", "url": "https://it.wikipedia.org/wiki?curid=3309746", "title": "Bogorodskoe (Oblast' di Mosca)", "text": "Bogorodskoe \u00e8 una cittadina della Russia europea centrale, situata nella oblast' di Mosca (\"rajon\" Sergievo-Posadskij).\nSorge nella parte settentrionale della \"oblast'\", alcune decine di chilometri a nord-nordest della capitale Mosca."}
{"id": "3309748", "revid": "110157", "url": "https://it.wikipedia.org/wiki?curid=3309748", "title": "Bol'\u0161ie Dvory", "text": "Bol'\u0161ie Dvory) \u00e8 una cittadina della Russia europea centrale, situata nella oblast' di Mosca (\"rajon\" Pavlovo-Posadskij).\nSorge nella parte centro-orientale della \"oblast'\", sul fiume Kljaz'ma, alcune decine di chilometri a nord-nordest della capitale Mosca e a 1,5 chilometri dal capoluogo distrettuale Pavlovskij Posad."}
{"id": "3309749", "revid": "1305772", "url": "https://it.wikipedia.org/wiki?curid=3309749", "title": "Voskepar", "text": "Voskepar (in armeno \u0548\u057d\u056f\u0565\u057a\u0561\u0580; precedentemente \"Aksibara\"/\"Akhsibara\") \u00e8 un comune dell'Armenia di 956 abitanti (2001) della provincia di Tavush."}
{"id": "3309750", "revid": "287204", "url": "https://it.wikipedia.org/wiki?curid=3309750", "title": "Bol'sie Dvory", "text": ""}
{"id": "3309751", "revid": "114325", "url": "https://it.wikipedia.org/wiki?curid=3309751", "title": "Aksibara", "text": ""}
{"id": "3309752", "revid": "80339", "url": "https://it.wikipedia.org/wiki?curid=3309752", "title": "Bolshye Dvory", "text": ""}
{"id": "3309753", "revid": "114325", "url": "https://it.wikipedia.org/wiki?curid=3309753", "title": "Akhsibara", "text": ""}
{"id": "3309756", "revid": "1305772", "url": "https://it.wikipedia.org/wiki?curid=3309756", "title": "Weitzmann", "text": ""}
{"id": "3309757", "revid": "37871716", "url": "https://it.wikipedia.org/wiki?curid=3309757", "title": "Weitzman", "text": ""}
{"id": "3309760", "revid": "1861950", "url": "https://it.wikipedia.org/wiki?curid=3309760", "title": "Airbus A220", "text": "L'Airbus A220, precedentemente conosciuto come Bombardier CSeries, \u00e8 una famiglia di aeroplani di linea a fusoliera stretta (\"narrow-body\") composta da due modelli: A220-100 e A220-300, in produzione da parte di Bombardier Aerospace. Il progetto fu annunciato nel 2004, mentre la progettazione e lo sviluppo sono cominciati nel 2008. Dal primo luglio 2018 l'aereo \u00e8 commercializzato dall'azienda europea Airbus con il nome di A220.\nStoria del progetto.\nSviluppo.\nIl progetto per un aereo di linea con oltre 100 posti, targato Bombardier, ebbe origine con il tentativo di acquisizione da parte di Bombardier della casa costruttrice olandese \"Fokker\" negli anni novanta, proprietaria dei modelli Fokker 100. Le trattative non ebbero esito positivo e la Bombardier rinunci\u00f2 definitivamente all'acquisto nel 1996.\nIl passo successivo fu il progetto \"Bombardier Regional Jet eXpansion\" (BRJX) mediante il piano di espansione del modello regionale Bombardier CRJ, con l'obiettivo di aumentare le dimensioni della fusoliera e potenziare i motori ponendoli sotto le ali. Una ipotetica capacit\u00e0 fu stabilita fra gli 80 ed i 120 passeggeri. Il progetto fu accantonato a favore del semplice allungamento del CRJ700 nel CRJ900.\nProgetto CSeries.\nIl progetto ufficiale \"CSeries\" \u00e8 stato annunciato nel luglio 2004 da Bombardier Aerospace per rimpiazzare il fallito progetto BRJX. Questo nuovo piano prevedeva aeromobili di capienza tra 100 e 150 passeggeri, con cui per la prima volta Bombardier si proponeva di competere direttamente con i prodotti minori di Airbus e Boeing, quali gli A320 ed i 737, e ne prevedeva il lancio sul mercato nel 2013.\nA marzo del 2005 l'azienda canadese ha annunciato i due modelli: \"C110\" con capienza 100-125 posti e \"C130\" con 120-145 posti e ha aperto gli ordini per le compagnie aeree. Per i nuovi CSeries erano previsti l'utilizzo di materiali compositi e di nuovi motori ecologici che promettevano minori consumi di carburante. La Bombardier assumeva la medesima strategia gi\u00e0 adottata da Boeing e Airbus rispettivamente per il Boeing 787 e per l'Airbus A350. A maggio dello stesso anno la Bombardier ha stretto accordi con il governo federale canadese, il governo provinciale del Qu\u00e9bec ed il governo britannico per i finanziamenti del progetto CSeries, secondo i quali la maggior parte dei componenti sarebbe stata prodotta nello stabilimento di Belfast in Irlanda del Nord, mentre l'assemblaggio dell'aeromobile sarebbe avvenuto nello stabilimento canadese di Mirabel, nei pressi di Montr\u00e9al.\nIl 31 gennaio 2006 la Bombardier ha annunciato che il progetto CSeries non sarebbe stato portato a termine, dichiarando di continuare a pianificare l'aereo ma senza l'intenzione di costruirlo, in quanto non erano arrivati gli ordinativi minimi necessari stimati per l'avvio della produzione dell'aereo.\nEsattamente ad un anno dalla dichiarazione di accantonamento del programma, il 31 gennaio 2007 la Bombardier ha annunciato che il progetto ripartiva e a novembre dello stesso anno, l'azienda ha comunicato che i motori utilizzati in esclusiva per la CSeries sarebbero stati i \"Pratt &amp; Whitney Geared Turbofan\" (adesso rinominati PW1000G). A febbraio del 2008 la Bombardier ha definito che l'entrata in servizio dell'aeromobile sarebbe avvenuta nel 2013.\nNel marzo 2009 il nome delle due versioni viene cambiato in \"CS100\" e \"CS300\" e nel maggio 2010, la Bombardier Aerospace, ha registrato anche i marchi CS500 e CS900, lasciando intuire la possibilit\u00e0 di una competizione diretta con Airbus e Boeing negli aerei fino a 200 passeggeri, attraverso il futuro sviluppo dei CS100 e CS300 in \"CS500\" e \"CS900\", rispettivamente da 150 e 190 posti. Questa possibilit\u00e0 fu tuttavia negata nel marzo 2011 dalle dichiarazione del presidente della casa costruttrice canadese, Gary Scott, con l'affermazione di voler \"lasciare il mercato di velivoli oltre 150 posti a Boeing ed Airbus\". Comunque, il progetto CSeries port\u00f3 Airbus, nel dicembre 2010, a rivisitare i suoi A320 proponendo la versione ri-motorizzata A320neo, a causa del pericolo percepito dalla Airbus stessa in termini di perdita di quote di mercato nel campo dei velivoli narrow-body nella categoria sotto ai 150 posti. La risposta di Airbus al progetto CSeries costrinse quindi anche Boeing, nell'agosto 2011, ad offrire una versione ri-motorizzata della sua gamma di aerei a fusoliera stretta, proponendo il Boeing 737 MAX.\nIn occasione del 49\u00ba salone internazionale dell'aeronautica e dello spazio di Parigi Le Bourget, nel giugno 2011, la Bombardier ha mostrato per la prima volta l'avanzato cockpit del CSeries, illustrando le principali caratteristiche, quali glass cockpit, fly-by-wire, FMS con precisione RNP 0,1, autoland fino in Cat3b, EFB e HUD.\nBombardier ha firmato, nel marzo 2012, un accordo di cooperazione con la Comac per il progetto C919, secondo il quale i due aeromobili avrebbero avuto 4 punti di similarit\u00e0: cockpit, sistema elettrico, manuali e specifiche per i materiali avanzati (quali la fusoliera in lega di alluminio-litio), al fine di garantire un notevole vantaggio alle compagnie che avessero utilizzato entrambi gli aerei.\nNel luglio 2012, a seguito di discussioni avute con AirAsia, compagnia aerea a basso costo della Malaysia, la Bombardier cominci\u00f3 a valutare la possibilit\u00e0 di proporre una versione del CS300 da 160 posti, particolarmente mirato alle compagnie low cost, modificando la configurazione della cabina ed aggiungendo un secondo set di uscite di emergenza. La proposta suscit\u00f3 l'attenzione di diverse compagnie, oltre ad AirAsia, anche Vueling, easyJet e Fly Dubai espressero pubblicamente interesse per il modello.\nQuesta versione ad alta densit\u00e0, venne inclusa ufficialmente nel progetto, tra le possibili configurazioni, nel novembre 2012. Nel novembre dello stesso anno, a causa di problemi riscontrati nei confronti di alcuni fornitori, la Bombardier ha annunciato un ritardo di circa 6 mesi per il programma per il CS100, spostando il primo volo entro giugno 2013 e l'entrata in servizio entro un anno dal primo volo, mentre l'entrata in servizio per il CS300 rimase programmata entro la fine del 2014.\nIl 7 marzo 2013, Bombardier ha presentato il primo velivolo di prova durante una conferenza di aggiornamento sullo stato del programma. Durante l'evento ha presentato ufficialmente la versione \"Extra Capacity Seating\" per il CS300, la quale includeva una modifica del progetto con un allungamento della fusoliera, portando la capacit\u00e0 base a 135 passeggeri, ed una seconda serie di uscite di emergenza sulle ali che consentivano di raggiungere la capacit\u00e0 massima di 160 passeggeri. Alla fine di giugno dello stesso anno Bombardier ha dichiarato lo slittamento nel mese di luglio del primo volo gi\u00e0 previsto a giugno, a causa di aggiornamenti al software dell'aereo da effettuare in seguito alle richieste della squadra di test del velivolo nel processo di test al suolo. Il primo volo \u00e8 stato poi ulteriormente posticipato a causa di un processo di integrazione dei sistemi pi\u00f9 lungo del previsto. Il 16 settembre 2013, il primo prototipo del CSeries ha effettuato il primo volo, della durata di circa 2 ore e mezzo, dall'aeroporto di Montr\u00e9al-Mirabel.\nA febbraio 2014, in occasione del salone aeronautico internazionale del Bahrain, Bombardier ha annunciato che l'entrata in servizio del CS100 era stata riprogrammata per la seconda met\u00e0 del 2015, al fine di concedere pi\u00f9 tempo al programma di test e certificazione dell'aereo. L'entrata in servizio del CS300 era prevista 6 mesi dopo a quella del CS100.\nProgramma di test.\nNel mese di marzo 2011, Bombardier ha cominciato la fase di installazione e prova del sistema \"CIASTA\" (\"Complete Integrated Aircraft Systems Test Area\") che consente il controllo e l'ispezione, nonch\u00e9 la simulazione di volo per tutti i sistemi del velivolo, presso lo stabilimento di Mirabel (Qu\u00e9bec, Canada).\nLa Bombardier Aerospace ha effettuato estensivi test sull'aerodinamica del velivolo, mediante simulazioni in gallerie del vento, per oltre cinque anni, terminati nell'ottobre del 2011, confermando le aspettative di efficienza fissate all'inizio del progetto.\nNegli ultimi giorni del dicembre 2011, la Bombardier ha cominciato l'attivazione del \"Aircraft 0\" con il sistema CIASTA, mediante l'assemblaggio di un primo aeromobile statico dedicato ai test intensivi dei sistemi del velivolo per una durata complessiva di circa 4800 ore, funzionando 20 ore al giorno, 7 giorni su 7.\nSecondo quanto definito dal general manager per il progetto CSeries, Rob Dewar, il processo di test e certificazione del velivolo ha incluso 7 velivoli \"FTV\" (\"Flight Test Vehicle\") dedicati ad un programma comprendente 2400 ore di test in volo, oltre all\"'Aircraft 0\" e ad un velivolo per i test statici, denominato \"CAST\" (\"Complete Assembly Static Test\").\nIl primo volo del CS100 era stato inizialmente stabilito per il mese di dicembre 2012, secondo quanto dichiarato dal vicepresidente della sezione velivoli commerciali Chet Fuller nel marzo 2012. L'assemblaggio dei componenti strutturali per i primi tre FTV ha avuto inizio nella prima parte del 2012.\nTuttavia, a seguito di problemi insorti con alcuni fornitori, il primo volo \u00e8 stato ritardato di circa 6 mesi. Chet Fuller ha tuttavia dichiarato che, nonostante il nuovo obiettivo fissato per giugno 2013, il primo volo avrebbe potuto avvenire considerevolmente prima. Al giungere della scadenza prefissata, il primo volo \u00e8 stato tuttavia posticipato a luglio 2013 e successivamente posticipato nuovamente per le settimane successive, venendo effettuato il 16 settembre 2013.\nOgnuno dei velivoli test \u00e8 stato adibito a programmi di prova specifici:\nBombardier ha inoltre attivato, nel corso dei primi mesi del 2012 presso lo stabilimento di Mirabel, un modello simulativo in legno, di dimensioni reali, includendo ogni singola parte, al fine di effettuare test di compatibilit\u00e0 fra le varie parti strutturali del velivolo e per affinare l'addestramento del personale nelle fasi di assemblaggio dell'aeromobile.\nIl sistema CIASTA ha effettuato il primo \"volo virtuale\", dando il via al programma di prove al suolo comprendente 4800 ore di test, il 27 agosto 2012, grazie al \"Integrated Systems Test and Certification Rig\" (\"ISTCR\"), modulo di test e certificazione facente parte del complesso CIASTA.\nIl primo velivolo di prova (FTV1) \u00e8 stato attivato per la prima volta, energizzando il sistema elettrico, il 25 marzo 2013; contestualmente, Bombardier ha dichiarato che i test sul velivolo statico procedevano con risultati soddisfacenti e secondo il programma prestabilito.\nBombardier ha ottenuto, alla fine di agosto 2013, il permesso di volo, che consente di eseguire i test di rullaggio ad alta velocit\u00e0 e di effettuare voli di prova, da parte dell'ente nazionale dell'aviazione civile Canadese, Transport Canada.\nPartnership con Airbus.\nIl 16 ottobre 2017 Airbus e Bombardier Aerospace hanno annunciato una partnership per il programma CSeries, con Airbus che ha acquisto il 50,01% delle quote, Bombardier che ne ha mantenuto il 31% e la societ\u00e0 di sostegno alle imprese statale, Investissement Qu\u00e9bec, il restante 19%. Questo accordo ha permesso la produzione dei Bombardier CSeries negli stabilimenti di Mobile, in Alabama (dove venivano gi\u00e0 costruiti gli A320) in modo da evitare i pesanti dazi imposti dal governo statunitense agli aerei di fabbricazione canadese.\nIl 10 luglio 2018 i nuovi velivoli, ribattezzati A220-100 (l'ex CS100) e A220-300 (l'ex CS300) sono stati presentati alla stampa presso l'aeroporto di Tolosa.\nTecnica.\nIl Bombardier CSeries si presenta come un velivolo narrow-body in configurazione ad ala bassa con motori turboventola montati sotto le ali e piano di coda convenzionale.\nIl carrello di atterraggio si presenta di tipo triciclo e retrattile.\nLa configurazione di posti in cabina \u00e8 a corridoio unico con file 3+2 in economy class e 2+2 in business class.\nIl progetto include anche sedili pi\u00f9 spaziosi e cappelliere pi\u00f9 ampie, unitamente ad obl\u00f2 pi\u00f9 grandi per una maggiore illuminazione naturale.\nLa Bombardier Aerospace ha dichiarato che, rispetto agli aeroplani in produzione alla data di entrata in servizio del CS100, la CSeries ha un vantaggio in termini di costi operativi e consumo di carburante che si attestano rispettivamente al 15% e 20%. Il vantaggio \u00e8 presente anche su aeroplani ri-motorizzati come l'Airbus A320neo ed il Boeing 737 MAX e si attesta sul 12% in costi operativi e 12% in consumo di carburante. Altri punti forza risultano essere minori emissioni di CO2 (-20%) e NOx (-50%) rispetto ad altri modelli della stessa categoria, presenti alla data di entrata in servizio, assicurando anche una riduzione dell'inquinamento acustico del 75%.\nFornitori principali.\nLa Bombardier Aerospace fa affidamento su molteplici aziende aeronautiche leader del settore per la fornitura dei componenti destinati al progetto CSeries. Secondo al programma CIASTA per il test integrato del velivolo, la Bombardier ha formato un team di rappresentanti di tutti i fornitori con cui \u00e8 in costante comunicazione per risolvere ogni problematica che possa insorgere, onde evitare costi aggiuntivi e ritardi al progetto in fase di certificazione dell'aereo.\nMentre Bombardier provvede alla costruzione delle parti posteriore ed anteriore della fusoliera (a Saint-Laurent in Canada) e delle ali (a Belfast nell'Irlanda del Nord), i principali fornitori, e le parti di loro competenza, sono:\nL'assemblaggio finale dell'aereo \u00e8 fatto presso lo stabilimento Bombardier di Mirabel, in Canada.\nUtilizzatori.\nAl gennaio 2022, tutti i 195 esemplari consegnati sono operativi.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "3309761", "revid": "1573940", "url": "https://it.wikipedia.org/wiki?curid=3309761", "title": "Vibrionaceae", "text": "La famiglia delle Vibrionaceae comprende microrganismi Gram negativi a forma di bastoncello diritto o ricurvo o a forma di virgola. Hanno una motilit\u00e0 grazie a flagelli polari. Asporigeni e acapsulati, la maggior parte sono ossidasi e catalasi positivi. Sono anaerobi facoltativi e alofili utilizzano come unica o principale fonte di carbonio, quindi di energia, il substrato D-glucosio.\nSono microrganismi che trovano ampia diffusione nell'ambiente acqueo riuscendo a vivere sia in acque dolci che in acque salate: il \"Vibrio parahaemolyticus\" ha una resistenza al sale fino a concentrazioni non superiori all'11%. Di questa famiglia fanno parte molti ceppi patogeni, come il \"Vibrio cholerae cholerae\", il \"Vibio cholerae El Tor\" e il \"Vibrio parahaemolyticus\".\nIl \"V. cholerae cholerae\" causa il colera ed \u00e8 un microrganismo conosciuto da molto tempo, ma nel 1961 \u00e8 stato scoperto il biotipo \"V. cholerae El Tor\" (dall'ospedale egiziano dove \u00e8 avvenuta la prima epidemia), molto pi\u00f9 aggressivo del \"V.cholerae cholerae\" e con strutture che ne aumentano la virulenza. Il \"V. parahaemoliticus\" causa talvolta nell'uomo gastroenterite in seguito all'assunzione di frutti di mare contaminati."}
{"id": "3309762", "revid": "767487", "url": "https://it.wikipedia.org/wiki?curid=3309762", "title": "Jakim Donaldson", "text": ""}
{"id": "3309765", "revid": "767487", "url": "https://it.wikipedia.org/wiki?curid=3309765", "title": "Mother's Day (film 2010)", "text": "Mother's Day \u00e8 un film del 2010, diretto da Darren Lynn Bousman.\nIl film \u00e8 un remake dell'omonimo film prodotto nel 1980 dalla Troma e diretto da Charles Kaufman.\nTrama.\nDopo una rapina in banca andata male, i tre fratelli Koffin fuggono verso casa della loro madre nella speranza che possa aiutarli a scappare dalle autorit\u00e0, ormai ricercati. A contribuire alla situazione di tensione anche la fuga di un loro amico, complice della rapina, con il bottino.\nQuando i tre arrivano a casa, non trovano per\u00f2 la madre, a cui la casa \u00e8 stata pignorata mesi addietro, ma Beth e Daniel Sohapi, nuovi proprietari, intenti a festeggiare un compleanno con amici. Le persone dell'abitazione vengono cos\u00ec sequestrate e prese come ostaggi in attesa di stabilire un piano sul da farsi; nel frattempo la madre su indicazione della figlia torna a casa dai figli, iniziando a meditare un sanguinoso progetto per silenziare quanto pi\u00f9 l'accaduto.\nDistribuzione.\nIl film \u00e8 stato presentato in anteprima al Fantastic Fest di Austin, Texas il 23 settembre 2010 e successivamente al Sitges - Festival internazionale del cinema della Catalogna, il 16 ottobre 2010.\n\"Mother's Day\" fu presentato all'edizione 2010 dell'American Film Market, con la visione al pubblico del trailer in lingua tedesca; lo stesso diffuso in rete il 18 gennaio 2011 come trailer ufficiale.\nIl film esce nel circuito cinematografico statunitense il 1\u00ba aprile 2011."}
{"id": "3309767", "revid": "2176804", "url": "https://it.wikipedia.org/wiki?curid=3309767", "title": "Smart shop", "text": "Uno Smart Shop o smart drug shop \u00e8 un negozio al dettaglio specializzato nella vendita di sostanze psicoattive legali, letteratura dedicata e relativi accessori.\nDescrizione e stato legale.\nIl nome deriva dal tipo di prodotti venduti, chiamati \"smart drugs\" (cio\u00e8 \"droghe furbe\"), una categoria di sostanze stupefacenti e psicoattive (tra cui rientrano caffeina, teofillina, taurina, ginseng, guaran\u00e0 e varie altre) che non vengono considerate illegali dalle autorit\u00e0, dal momento che esse contengono solo i principi attivi delle piante da cui derivano e non parti di esse, n\u00e9 tantomeno la pianta per intera, il che le rende automaticamente legali e vendibili sia in Italia che nel resto d'Europa (gli smart shop sono infatti esercizi commerciali legali).\nLe sostanze vendute possono essere di origine naturale come il Kratom o la Salvia divinorum o anche totalmente sintetiche come il mefedrone o il CP 47,497 che \u00e8 un cannabinoide sintetico creato dalle case farmaceutiche. Negli smart shop vengono venduti inoltre tabacchi aromatizzati, accessori per fumatori, stimolanti sessuali, semi di cannabis ed attrezzature per la coltivazione (anche se quest'ultimo caso riguarda pi\u00f9 che altro i grow shop)."}
{"id": "3309770", "revid": "599013", "url": "https://it.wikipedia.org/wiki?curid=3309770", "title": "Guillermo Rej\u00f3n", "text": ""}
{"id": "3309771", "revid": "300067", "url": "https://it.wikipedia.org/wiki?curid=3309771", "title": "Guillermo Rej\u00f3n Miguel", "text": ""}
{"id": "3309772", "revid": "287204", "url": "https://it.wikipedia.org/wiki?curid=3309772", "title": "Guillermo Rejon Miguel", "text": ""}
{"id": "3309773", "revid": "287204", "url": "https://it.wikipedia.org/wiki?curid=3309773", "title": "Guillermo Rejon", "text": ""}
{"id": "3309775", "revid": "125902573", "url": "https://it.wikipedia.org/wiki?curid=3309775", "title": "Maison du Roi", "text": "La Maison du Roi (Casa del Re, in neerlandese: \"Broodhuis\") sorge sulla famosissima Grand Place di Bruxelles.\nNonostante la sua ricostruzione ottocentesca (su piani originali cinquecenteschi) rappresenta un bell'esempio dello stile Gotico brabantino.\nStoria e descrizione.\nNei primi anni del XIII secolo apparve sulla Grand-Place una struttura in legno atta a mercato coperto del pane: \"Broodhuis\" in fiammingo, che ne correva ancora il nome. Questo edificio venne sostituito da un altro in pietra nel 1405. Tuttavia nel XV secolo ci fu un cambiamento di mercato, i panettieri portavano il pane porta-a-porta direttamente alle abitazioni. L'edificio ormai libero, venne occupato dal duca di Brabante, che vi install\u00f2 un centro amministrativo. Cos\u00ec prese il nome di \"'s Hertogenhuys'\" (Casa del Duca), poi divenuto \"'s Conincxhuys\" (Casa del Re) in seguito alla salita di Carlo V, duca del Brabante dal 1506, al trono di Spagna nel 1516; in francese si continua tutt'oggi a chiamarlo \"Maison du Roi\".\nDurante il regno di Carlo V l'edificio venne completamente rifatto dal suo architetto di corte Antoon II Keldermans che previde una nuova costruzione in stile gotico fiammeggiante. I progetti vennero presentati nel 1514 e il cantiere si svolse tra il 1515 e il 1536.\nGravemente danneggiato con il bombardamento francese del 1695 questo edificio ebbe bisogno di un urgente e accurato restauro, ma a causa della mancanza di fondi, vennero eseguiti solo i lavori minimi per evitare un crollo. Nei secoli successivi venne adibito agli usi pi\u00f9 diversi, da \"Volkshuis\" (Casa del Popolo) durante l'occupazione dei rivoluzionari francesi di Bruxelles alla fine del XVIII secolo, a tribunale, carcere provvisorio, stoccaggio di fieno per la cavalleria britannica dopo la battaglia di Waterloo, sala prove della \"Scuola di Danza\" del Teatro de la Monnaie, biblioteca, ecc.\nAlla fine del 1870 l'edificio \u00e8 stato totalmente demolito e ricostruito in stile neogotico per volere degli allora sindaci Karel Buls e Jules Anspach. La ricostruzione dell'edificio venne affidata all'Architetto di Citt\u00e0 Pierre-Victor Jamaer, che lo progettandolo basandosi sui piani originali Antoon II Keldermans, realizz\u00f2 una ricostruzione fedele del palazzo cinquecentesco. I lavori iniziarono nel 1873 e durarono una ventina d'anni per concludersi nel 1895.\nDal 1887 \u00e8 sede del \"Museo civico\". Nel 1936, la Maison du Roi venne dichiarata \"Monumento Nazionale del Belgio\" e poi iscritto dall'UNESCO alle liste del Patrimonio dell'umanit\u00e0 nel 1998.\nDescrizione.\nLa costruzione si sviluppa su tre piani sormontati da un enorme tetto aperto da numerosi abbaini e puntellato di statue di alfieri. Al centro della facciata si erge il bel Beffroi a leggeri trafori, con pianta quadrangolare e sommit\u00e0 ottagonale terminante con elmo bombato in ardesia. I primi due piani sono dotati di portico con loggia, dai complicati decori tardo-gotici a rilievo. Ricche sono anche le due facciate laterali, sormontate da elaboratissimi frontoni terminanti con guglie e statue."}
{"id": "3309779", "revid": "599013", "url": "https://it.wikipedia.org/wiki?curid=3309779", "title": "Carlos Cazorla", "text": ""}
{"id": "3309780", "revid": "300067", "url": "https://it.wikipedia.org/wiki?curid=3309780", "title": "Carlos Cazorla Medina", "text": ""}
{"id": "3309783", "revid": "767487", "url": "https://it.wikipedia.org/wiki?curid=3309783", "title": "Prejudice of Pierre Marie", "text": "Prejudice of Pierre Marie \u00e8 un cortometraggio muto del 1911 diretto da Laurence Trimble.\nProduzione.\nIl film, tratto da una storia di James Oliver Curwood, fu prodotto dalla Vitagraph Company of America.\nDistribuzione.\nDistribuito dalla General Film Company, il film - un cortometraggio in una bobina - usc\u00ec in sala il 13 maggio 1911."}
{"id": "3309787", "revid": "3831", "url": "https://it.wikipedia.org/wiki?curid=3309787", "title": "Eterocisti", "text": ""}
{"id": "3309793", "revid": "118811514", "url": "https://it.wikipedia.org/wiki?curid=3309793", "title": "Annamaria Ludmann", "text": "Biografia.\nNata a Chiavari in provincia di Genova da una famiglia benestante (suo padre Corrado era un capitano di lungo corso), a 16 anni nel 1963 si trasferisce a Genova per studiare alla Scuola Svizzera, diplomandosi alle magistrali e iscrivendosi successivamente a diversi corsi di lingue straniere. Per solo una stagione, prima di sposarsi, lavora all'Hotel Regina Elena di Santa Margherita Ligure e nel 1970 si sposa nel quartiere genovese di Oregina, ma dopo pochi mesi si separa e torna a vivere con la sua famiglia.\nIncomincia a lavorare come segretaria prima per una ditta di spedizioni nel quartiere di Carignano e poi lavora per quasi due anni all'Italimpianti e infine gestisce con la famiglia per breve tempo un negozio di tabacchi in via Angelo Siffredi nel quartiere di Cornigliano, poco lontano dall'aeroporto di Genova. Nel 1978 diventa impiegata al Centro culturale italo-francese Galliera de G\u00eanes nella centralissima via Garibaldi e, nello stesso anno, con la morte del padre, torna a vivere a Chiavari con la madre; nel giugno del 1979 si dimette e trova nuovamente lavoro in una compagnia di spedizioni.\nAttivit\u00e0 nelle Brigate Rosse.\nAnnamaria Ludmann \u00e8 l'intestataria dell'appartamento in via Umberto Fracchia 12 che \u00e8 diventato teatro dell'irruzione dei carabinieri, ordinata da Carlo Alberto dalla Chiesa, che si concluder\u00e0 con la morte della Ludmann e degli altri 3 brigatisti presenti nell'appartamento. Entrata nelle Brigate Rosse, non pass\u00f2 mai alla clandestinit\u00e0 e rimase sempre una militante \"irregolare\". La sua partecipazione alle BR non venne scoperta fino a quando non perse la vita durante l'irruzione nel suo appartamento di via Fracchia, nel quartiere di Oregina a Genova. Ricordata con commozione sia dalle amiche sia dai vicini di casa, al centro culturale Galliera ebbe sempre grande stima da parte dei colleghi.\nMorte.\nMor\u00ec il 28 marzo 1980 durante l'Irruzione di via Fracchia; il suo orologio rimase fermo alle ore 2:42 (ufficialmente l'operazione part\u00ec alle 04:00, ma questo particolare fece sospettare su un orario diverso). La Ludmann venne trovata con un mitra, e inoltre furono trovate armi e munizioni come pure una bomba a mano. Ma nell'agosto 2017 l'ex PM Luigi Carli, gi\u00e0 titolare dell'inchiesta e poi procuratore capo proprio a Chiavari, dichiar\u00f2 a \"Il Secolo XIX\" senza avere smentite che la Luddmann \"era disarmata\". Qualche giorno dopo una sua amica, Liliana Boccarossa, scrisse una lettera al \"Manifesto\" per ricordarla:\nPoco dopo le BR rimaste le dedicarono la colonna veneta."}
{"id": "3309794", "revid": "1494169", "url": "https://it.wikipedia.org/wiki?curid=3309794", "title": "Bogorodskoe", "text": ""}
{"id": "3309796", "revid": "767487", "url": "https://it.wikipedia.org/wiki?curid=3309796", "title": "Cynthia Lander", "text": " Si \u00e8 trasferita negli Stati Uniti all'et\u00e0 di undici anni ma \u00e8 ritornata in Venezuela quando ne aveva sedici. \nOltre a Miss Venezuela e Miss Universo, la Lander ha partecipato anche ai concorsi El Reinado del Caf\u00e9, Miss Mesoam\u00e9rica e Miss International.\nCynthia Lander \u00e8 parente dell'ex Miss Venezuela ed ex Miss Universo Irene S\u00e1ez."}
{"id": "3309797", "revid": "80339", "url": "https://it.wikipedia.org/wiki?curid=3309797", "title": "Bogorodskoye", "text": ""}
{"id": "3309798", "revid": "80339", "url": "https://it.wikipedia.org/wiki?curid=3309798", "title": "Bogorodskoje", "text": ""}
{"id": "3309801", "revid": "1444886", "url": "https://it.wikipedia.org/wiki?curid=3309801", "title": "Consorti dei sovrani di Milano", "text": "Signore consorti di Milano.\nLe prime consorti.\n\"I nomi delle mogli e consorti dei primi Della Torre signori di Milano sono ad oggi sconosciute, ad eccezione di Napoleone della Torre che si sa aver sposato Margherita di Baux.\""}
{"id": "3309803", "revid": "110157", "url": "https://it.wikipedia.org/wiki?curid=3309803", "title": "Punto di Feynman", "text": "Il punto di Feynman \u00e8 una sequenza di sei 9 consecutivi che inizia alla 762-esima cifra decimale della rappresentazione decimale di \u03c0.\nPrende il nome da un aneddoto attribuito al premio Nobel per la fisica Richard Feynman.\nDurante una conferenza Feynman afferm\u00f2 che avrebbe voluto imparare a memoria le cifre di \"\u03c0\" fino a quel punto, per poterle recitare e concludere, a mo' di battuta, dicendo \"nove nove nove nove nove nove e cos\u00ec via\", suggerendo cos\u00ec, erroneamente, la razionalit\u00e0 di \"\u03c0\".\nConsiderazioni statistiche.\nLa singolarit\u00e0 di questa serie di cifre identiche \u00e8 comprensibile se si considera che il \"\u03c0\" \u00e8 ritenuto essere un numero normale in base 10 (anche se \u00e8 solo una congettura).\nIn un numero decimale \"normale\" ogni cifra da 0 a 9, in una serie statistica numerosa, dovrebbe capitare con la medesima probabilit\u00e0 (1/10); una coppia di cifre identiche (00, 11, ... 99) dovrebbe capitare in 1/100 di casi nella serie considerata, e cos\u00ec via.\nPer un qualsiasi numero normale scelto a caso, la probabilit\u00e0 che una sequenza di sei cifre scelte occorra cos\u00ec presto nella rappresentazione decimale \u00e8 solo dello 0,08%. \nNel caso di \"\u03c0\", la successiva sequenza di sei cifre consecutive identiche \u00e8 anch'essa composta da sei 9, e si trova alla posizione 193.034. Un'altra sequenza di questo tipo, composta per\u00f2 da sei 8, si pu\u00f2 trovare alla posizione 222.299. Riguardo alle cifre rimanenti, lo 0 \u00e8 l'ultimo ad apparire 6 volte consecutivamente, e tale sequenza si trova alla posizione 1.699.927. \nIl punto di Feynman \u00e8 anche la prima occorrenza di quattro e cinque cifre identiche consecutive. La successiva sequenza di quattro cifre consecutive identiche \u00e8 formata da quattro 7 e si trova alla posizione 1.589.\nLa posizione \"m\" della prima occorrenza di una sequenza composta da \"n\" nove consecutivi \u00e8 per \"n\" che varia da 1 a 9: \"m(n)\"= 5; 44; 762; 762; 762; 762; 1.722.776; 36.356.642; 564.665.206. (sequenza A048940 dell'OEIS)"}
{"id": "3309804", "revid": "767487", "url": "https://it.wikipedia.org/wiki?curid=3309804", "title": "Locomotiva FS 390", "text": "Le locomotive del gruppo 390 erano una serie di 9 macchine, a vapore saturo e semplice espansione, a tre assi con tender, alimentate a carbone, che le Ferrovie dello Stato acquisirono, in seguito alla statizzazione delle ferrovie nel 1905, insieme agli impianti della \"Rete Mediterranea\".\nStoria.\nLe locomotive acquisite nel 1905 dalle FS provenivano dal vecchio esercizio della \"Societ\u00e0 per le Strade Ferrate del Mediterraneo\" che a sua volta le aveva ereditate nel 1885, in seguito alla costituzione della Rete Mediterranea, dalle precedenti societ\u00e0 esercenti. Erano state costruite dalla fabbrica inglese di locomotive a vapore Stephenson e pertanto erano di concezione antiquata e mancanti di cabina di guida sostituita da una semplice protezione.\nLe unit\u00e0 immatricolate nel 1905 come gruppo 390 erano 9 classificate inizialmente 3901-3909, ma nel 1914 ne restavano attive solo 3, la 3903, la 3904 e la 3908, tutte costruite nel 1862.\nCaratteristiche.\nLe locomotive del Gruppo 390 FS erano a vapore saturo e a semplice espansione con 2 cilindri interni e distribuzione del tipo Stephenson, a cassetto piano, interna al telaio. Il rodiggio era 0-3-0, a tre assi accoppiati, e avevano la potenza di 287\u00a0kW e il diametro delle ruote di 1250\u00a0mm, quindi capaci solo di bassa velocit\u00e0. La caldaia aveva una pressione di taratura di 8 bar.\nLe locomotive erano munite di solo freno a controvapore e di freno a mano agente sulle ruote del tender.\nIl tender era a due assi con massa complessiva di 23\u00a0t. Il carico di carbone era di 3\u00a0t mentre il carico d'acqua era di 7\u00a0t. La velocit\u00e0 massima della locomotiva era di 45\u00a0km/h."}
{"id": "3309805", "revid": "712828", "url": "https://it.wikipedia.org/wiki?curid=3309805", "title": "Esercito di Shin", "text": ""}
{"id": "3309811", "revid": "110157", "url": "https://it.wikipedia.org/wiki?curid=3309811", "title": "Zagorjanskij", "text": "Zagorjanskij \u00e8 una cittadina della Russia europea centrale, situata nella oblast' di Mosca (\"rajon\" \u0160\u010d\u00eblkovskij).\nSorge nella parte centrale della \"oblast'\", pochi chilometri a nordest di Mosca."}
{"id": "3309812", "revid": "110157", "url": "https://it.wikipedia.org/wiki?curid=3309812", "title": "Monino", "text": "Monino () \u00e8 una cittadina della Russia europea centrale, situata nella oblast' di Mosca (\"rajon\" \u0160\u010d\u00eblkovskij).\nSorge nella parte centrale della \"oblast'\", 23 chilometri a est di Mosca, vi ha sede il Museo centrale della Federazione Russa delle aeronautiche militari. "}
{"id": "3309813", "revid": "486946", "url": "https://it.wikipedia.org/wiki?curid=3309813", "title": "Carpenedolo Calcio", "text": ""}
{"id": "3309814", "revid": "80339", "url": "https://it.wikipedia.org/wiki?curid=3309814", "title": "Rodniki", "text": "Rodniki \u00e8 un toponimo russo che pu\u00f2 riferirsi a:"}
{"id": "3309815", "revid": "1305772", "url": "https://it.wikipedia.org/wiki?curid=3309815", "title": "Voskevan", "text": "Voskevan (in armeno \u0548\u057d\u056f\u0565\u057e\u0561\u0576; precedentemente \"Koshkotan\") \u00e8 un comune dell'Armenia di 1407 abitanti (2010) della provincia di Tavush."}
{"id": "3309816", "revid": "110157", "url": "https://it.wikipedia.org/wiki?curid=3309816", "title": "Rodniki (Oblast' di Mosca)", "text": "Rodniki \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Ramenskij.\nSorge nella parte centrale della \"oblast'\", una ventina di chilometri circa a sudest di Mosca."}
{"id": "3309817", "revid": "114325", "url": "https://it.wikipedia.org/wiki?curid=3309817", "title": "Koshkotan", "text": ""}
{"id": "3309818", "revid": "767487", "url": "https://it.wikipedia.org/wiki?curid=3309818", "title": "Natasha Suri", "text": " In precedenza aveva vinto numerosi altri concorsi di bellezza come Navy Queen, Miss Maharashtra, Get Gorgeous ecc.\nScoperta dal fotografo indiano Atul Kasbekar, Natasha Suri aveva anche gi\u00e0 lavorato come modella per varie aziende come Pepsodent, Audi, Diet Coke, Snickers ed altre, ed era apparsa su varie riviste fra cui \"Femina, Elle\" e \"Maxim\".\n\u00c8 stata nominata Ambasciatrice del Turismo di Mauritius, ricevendo l'onorificenza di \"Amica di Mauritius\" dal vice Primo Ministro della nazione."}
{"id": "3309819", "revid": "287204", "url": "https://it.wikipedia.org/wiki?curid=3309819", "title": "Australasian Championships 1905 - Doppio maschile", "text": "Randolph Lycett e Tom Tachell hanno battuto in finale E. T. Barnard e Basil Spence 11-9, 8-6, 1-6, 4-6, 6-1."}
{"id": "3309821", "revid": "1305772", "url": "https://it.wikipedia.org/wiki?curid=3309821", "title": "Mother's Day", "text": "Il termine Mother's Day, in lingua inglese \"giorno della mamma\" (relativo alla festa della mamma), pu\u00f2 riferirsi a:"}
{"id": "3309822", "revid": "767487", "url": "https://it.wikipedia.org/wiki?curid=3309822", "title": "Duty and the Man", "text": "Duty and the Man \u00e8 un cortometraggio muto del 1913 diretto da Oscar Apfel. La sceneggiatura si basa sul romanzo di James Oliver Curwood.\nProduzione.\nIl film venne prodotto dalla Reliance Film Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale cinematografiche statunitensi il 1\u00ba gennaio 1913."}
{"id": "3309823", "revid": "110157", "url": "https://it.wikipedia.org/wiki?curid=3309823", "title": "Kratovo (Russia)", "text": "Kratovo \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Ramenskij.\nSorge nella parte centrale della \"oblast'\", una quarantina di chilometri circa a sudest di Mosca."}
{"id": "3309825", "revid": "729019", "url": "https://it.wikipedia.org/wiki?curid=3309825", "title": "Stazione di Modane", "text": "La stazione di Modane \u00e8 la stazione ferroviaria internazionale di trasmissione tra la rete ferroviaria francese e quella italiana a servizio dell'omonimo comune nel dipartimento della Savoia. Presso questo impianto si incontrano quindi la linea della Moriana e la linea del Frejus e si svolgono le procedure tecniche ed amministrative necessarie per lo scambio tra le due reti ferroviarie, dal cambio di locomotore a quello dei macchinisti.\nLa gestione delle infrastrutture \u00e8 di competenze di SNCF, l'ente ferroviario francese.\nStoria.\nLa stazione \u00e8 stata aperta il 16 ottobre 1871 assieme al tronco ferroviario collegante San Michele di Moriana a Bussoleno comprensivo del traforo del Frejus.\nIl 20 agosto 1915 venne attivato l'esercizio a trazione elettrica a corrente alternata trifase sulla tratta fra Modane e Bardonecchia, comprendente il traforo del Frejus; tale tratta venne convertita alla corrente continua il 28 maggio 1961.\nStrutture ed impianti.\nIl piano del ferro \u00e8 caratterizzato da un fascio principale, composto da quattro binari di cui tre - rispettivamente il primo, il terzo e il quarto - risultano serviti da banchine. Un secondo fascio \u00e8 utilizzato per il deposito dei convogli o per la composizione dei treni merci.\nI binari della stazione sono elettrificati secondo le caratteristiche vigenti sulla linea francese, ovvero a 1500 volt in corrente continua con alimentazione per linea aerea. La zona neutra di separazione tra la linea di contatto francese e quella italiana, quest'ultima a 3000 volt in continua, \u00e8 posizionata presso la progressiva chilometrica 101+973, tra il deposito locomotive ed il cavalcavia della route nationale 6, quindi in direzione del traforo, lato Bussoleno. Ad ogni modo le locomotive italiane, con tutti i pantografi in presa, possono e sono autorizzate a lavorare a mezza potenza nella zona francese e questo facilita di molto arrivi e partenze dei treni.\nMovimento.\nPer quanto riguarda il traffico passeggeri locale, la stazione \u00e8 capotronco delle corse di due servizi TER Rh\u00f4ne-Alpes, entrambe esercite dalla Soci\u00e9t\u00e9 nationale des chemins de fer fran\u00e7ais (SNCF):\nL'impianto \u00e8 inoltre servito da due linee TGV. Una collega Modane con Parigi Gare de Lyon, la seconda invece \u00e8 il collegamento tra Parigi Gare de Lyon e Milano Porta Garibaldi, attraverso la ferrovia del Frejus, che collega la stazione con le citt\u00e0 italiane di Bardonecchia, Torino e Milano."}
{"id": "3309826", "revid": "155634", "url": "https://it.wikipedia.org/wiki?curid=3309826", "title": "Australasian Championships 1906 - Doppio maschile", "text": "Rodney Heath e Tony Wilding hanno battuto in finale C. C. Cox e Harry Parker 6-2, 6-4, 6-2."}
{"id": "3309834", "revid": "568753", "url": "https://it.wikipedia.org/wiki?curid=3309834", "title": "Baronessa Thatcher di Kesteven", "text": ""}
{"id": "3309836", "revid": "767487", "url": "https://it.wikipedia.org/wiki?curid=3309836", "title": "Viktor Ani\u010dkin", "text": "Carriera.\nClub.\nDurante la sua carriera ha giocato con varie squadre di club, tra cui la Dinamo Mosca, in cui ha militato per 12 anni.\nNazionale.\nConta 18 presenze con la Nazionale sovietica."}
{"id": "3309838", "revid": "104011808", "url": "https://it.wikipedia.org/wiki?curid=3309838", "title": "Kratovo", "text": "Kratovo \u00e8 un toponimo che pu\u00f2 riferirsi a:"}
{"id": "3309844", "revid": "1305772", "url": "https://it.wikipedia.org/wiki?curid=3309844", "title": "Yenokavan", "text": "Yenokavan (in \u0535\u0576\u0578\u0584\u0561\u057e\u0561\u0576, chiamato anche \"Enokavan\"/\"Enoqavan\"; fino al 1935 \"Krdevan\") \u00e8 un comune dell'Armenia di 576 abitanti (2001) della provincia di Tavush. Il paese fu rinominato nel 1935 in onore di Yenok Mkrtumian, che fond\u00f2 il primo nucleo del partito comunista della regione.\nYenokavan si trova pochi chilometri a nord del capoluogo della provincia, Ijevan, presso l'autostrada principale. Il canyon dietro al villaggio ha una foresta lussureggiante, un fiume ed alcune caverne con interessanti incisioni rupestri."}
{"id": "3309845", "revid": "838137", "url": "https://it.wikipedia.org/wiki?curid=3309845", "title": "Ilario Roatta", "text": "Biografia.\nNacque a Prale di Ormea il 19 aprile 1905, primo figlio di una numerosa famiglia.\nIl 27 marzo 1951 fu eletto vescovo a Norcia.\nIl 20 luglio 1955 celebr\u00f2 il sinodo diocesano.\nL'8 marzo 1960 fu nominato vescovo di Sant'Agata dei Goti.\nRitiratosi il 2 gennaio 1982 per raggiunti limiti d'et\u00e0, esercit\u00f2 il suo ministero apostolico per due anni nella parrocchia di rito latino a Palazzo Adriano, in Sicilia.\nSi spense il 13 dicembre 1991 all'et\u00e0 di 86 anni.\nGenealogia episcopale.\nLa genealogia episcopale \u00e8:"}
{"id": "3309846", "revid": "114325", "url": "https://it.wikipedia.org/wiki?curid=3309846", "title": "Enokavan", "text": ""}
{"id": "3309848", "revid": "1271252", "url": "https://it.wikipedia.org/wiki?curid=3309848", "title": "Episodi di Hawaii Squadra Cinque Zero (settima stagione)", "text": "La settima stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 10 settembre 1974 al 25 marzo 1975."}
{"id": "3309849", "revid": "114325", "url": "https://it.wikipedia.org/wiki?curid=3309849", "title": "Enoqavan", "text": ""}
{"id": "3309850", "revid": "114325", "url": "https://it.wikipedia.org/wiki?curid=3309850", "title": "Krdevan", "text": ""}
{"id": "3309856", "revid": "767487", "url": "https://it.wikipedia.org/wiki?curid=3309856", "title": "Oro micidiale", "text": "Oro micidiale (\"The Strength of Men\") \u00e8 un cortometraggio muto del 1913 diretto da Ralph Ince, tratto da una storia di James Oliver Curwood.\nProduzione.\nIl film fu prodotto dalla Vitagraph Company of America\nDistribuzione.\nDistribuito dalla General Film Company, il film - un cortometraggio in due bobine - usc\u00ec in sala il 19 marzo 1913. In Italia, con il visto di censura 4673 dell'ottobre 1914, fu distribuito dalla Scalzaferri."}
{"id": "3309857", "revid": "2039709", "url": "https://it.wikipedia.org/wiki?curid=3309857", "title": "Katie Harman", "text": "Nel 2001, viene eletta Miss Multnomah County, ed in seguito vince il titolo di Miss Oregon, che le permette di partecipare a Miss America. Viene incoronata Miss America due settimane dopo gli attacchi terroristici dell'11 settembre 2001, e le sue prime apparizioni ufficiali nel nuovo ruolo sono state presso il luogo in cui sorgeva il World Trade Center ed al Pentagono, in visita ai soccorritori.\nCompletati i suoi impegni da Miss America, l'anno successivo Katie Herman ha intrapreso la carriera di attrice teatrale, interpretando tra l'altro Barbarina in \"Le nozze di Figaro\" e \"The Secret Garden\", e comparendo in numerose pubblicit\u00e0 televisive. Nel 2003 Katie Harman ha sposato il pilota Tim Ebner, dal quale nel 2005 ha avuto un figlio di nome Tyler Glen."}
{"id": "3309858", "revid": "182193", "url": "https://it.wikipedia.org/wiki?curid=3309858", "title": "Rainews", "text": ""}
{"id": "3309859", "revid": "155634", "url": "https://it.wikipedia.org/wiki?curid=3309859", "title": "Australasian Championships 1907 - Doppio maschile", "text": "Bill Gregg e Harry Parker hanno battuto in finale Horace Rice e George Wright 6-2, 3-6, 6-2, 6-2."}
{"id": "3309866", "revid": "1305772", "url": "https://it.wikipedia.org/wiki?curid=3309866", "title": "Zorakan", "text": "Zorakan (in armeno \u0536\u0578\u0580\u0561\u056f\u0561\u0576; precedentemente \"Verin Kerpilu\", \"Verin Kjorplu\", \"Verin Kyorplu\", \"Kerpilu\" o \"Yukhary-Kerpilu\") \u00e8 un comune dell'Armenia di 1092 abitanti (2010) della provincia di Tavush."}
{"id": "3309867", "revid": "114325", "url": "https://it.wikipedia.org/wiki?curid=3309867", "title": "Verin Kerpilu", "text": ""}
{"id": "3309868", "revid": "155634", "url": "https://it.wikipedia.org/wiki?curid=3309868", "title": "Australasian Championships 1908 - Doppio maschile", "text": "Fred Alexander e Alfred Dunlop hanno battuto in finale Granville Sharp e Tony Wilding 6-3, 6-2, 6-1."}
{"id": "3309869", "revid": "114325", "url": "https://it.wikipedia.org/wiki?curid=3309869", "title": "Verin Kjorplu", "text": ""}
{"id": "3309870", "revid": "729019", "url": "https://it.wikipedia.org/wiki?curid=3309870", "title": "SNCASO SO-M1", "text": "Lo SNCASO SO-M1 era un aliante sperimentale, costruito sul finire degli anni quaranta dall'azienda francese Soci\u00e9t\u00e9 nationale des constructions a\u00e9ronautiques du sud-ouest per realizzare esperienze e raccogliere dati finalizzati alla realizzazione del bombardiere strategico SNCASO SO-4000, del quale rappresentava sostanzialmente una copia in scala 1:2.\nStoria.\nSviluppo.\nIl processo di sviluppo che avrebbe dovuto condurre alla realizzazione del bombardiere SNCASO SO-4000 prevedeva, prima della realizzazione del prototipo, la costruzione di due velivoli in scala ridotta (in francese \"maquettes\"), al fine di raccogliere dati ed esperienze pratiche di volo: il primo (identificato come \"Maquette 1\", da cui SNCASO SO-M1) era un velivolo senza motore destinato ad eseguire prove di volo planando dopo essersi sganciato da un \"velivolo madre\" sul dorso del quale raggiungeva la quota utile per il lancio; il secondo (SNCASO SO-M2), sostanzialmente identico al primo, era al contrario un velivolo sperimentale dotato di un proprio apparato propulsivo, costituito da un singolo turbogetto.\nLo SNCASO SO-M1 venne realizzato in due esemplari, di cui uno esclusivamente impiegato per le prove nella galleria del vento.\nIl primo volo dello SNCASO SO-M1 venne effettuato il 28 settembre 1949 dal pilota collaudatore Jacques Guignard, cinque mesi dopo il primo volo del SO-M2. In questa prima occasione il volo libero ebbe inizio alla quota di 4\u00a0000\u00a0m, raggiunta volando agganciato ad una struttura tubolare attrezzata sul dorso di un quadrimotore SNCASE SE-161 Languedoc.\nVoli successivi vennero effettuati da quote di rilascio sempre pi\u00f9 elevate, raggiunte anche grazie all'impiego, in sostituzione del \"Languedoc\", di un Heinkel He 274: si trattava di uno dei due soli esemplari costruiti di questo bombardiere, realizzato dalla Soci\u00e9t\u00e9 Anonyme des Usines Farman durante l'occupazione tedesca. Il raggiungimento della quota di sgancio richiedeva all'incirca due ore di volo.\nComplessivamente il SO-M1 arriv\u00f2 a totalizzare dieci voli liberi per un tempo di poco inferiore alle due ore, arrivando a superare i 600 km/h. Malgrado il riscontro di alcuni problemi di rollio e di rigidit\u00e0 dei comandi alle velocit\u00e0 pi\u00f9 elevate, il comportamento in volo del SO-M1 risult\u00f2 soddisfacente.\nAl termine del programma di voli planati fu ipotizzata anche l'installazione di un motore a razzo Walter HWK 109-509 (il medesimo impiegato sui Messerschmitt Me 163), ma l'idea non ebbe seguito.\nDescrizione tecnica.\nLo SNCASO SO-M1 era un monoplano ad ala media dalla struttura interamente metallica; la fusoliera era caratterizzata dalla sezione ovale, e l'ala aveva una freccia di 34\u00b0; il carrello d'atterraggio era di tipo triciclo anteriore.\nCome detto, si trattava di un velivolo sperimentale privo di propulsione: si trattava dunque di un aliante, destinato a svolgere esclusivamente voli planati al fine di raccogliere dati ed esperienze relative alle soluzioni tecniche impiegate, al fine di riversarle nel processo realizzativo dello SNCASO SO-4000."}
{"id": "3309871", "revid": "114325", "url": "https://it.wikipedia.org/wiki?curid=3309871", "title": "Verin Kyorplu", "text": ""}
{"id": "3309872", "revid": "522912", "url": "https://it.wikipedia.org/wiki?curid=3309872", "title": "Aisam Qureshi", "text": ""}
{"id": "3309873", "revid": "114325", "url": "https://it.wikipedia.org/wiki?curid=3309873", "title": "Kerpilu", "text": ""}
{"id": "3309874", "revid": "114325", "url": "https://it.wikipedia.org/wiki?curid=3309874", "title": "Yukhary-Kerpilu", "text": ""}
{"id": "3309877", "revid": "70217", "url": "https://it.wikipedia.org/wiki?curid=3309877", "title": "Stampede International Tag Team Championship", "text": ""}
{"id": "3309878", "revid": "155634", "url": "https://it.wikipedia.org/wiki?curid=3309878", "title": "Australasian Championships 1909 - Doppio maschile", "text": "J. Keane e Ernie Parker hanno battuto in finale Tom Crooks e Tony Wilding 1-6, 6-1, 6-1, 9-7."}
{"id": "3309884", "revid": "767487", "url": "https://it.wikipedia.org/wiki?curid=3309884", "title": "Diamond Cut Diamond (film 1913)", "text": "Diamond Cut Diamond \u00e8 un cortometraggio muto del 1913 sceneggiato e diretto da Lloyd B. Carleton.\nTrama.\nJohn Sargent, un giovane ingegnere, e Paul Atwood, il proprietario di un giornale, amano ambedue la stessa ragazza, Bella Winton, ma Atwood non ha fortuna con la ragazza. Dell'ingegnere, \u00e8 innamorata la sorella minore di Bella, Jo. Quando Atwood, uno senza scrupoli, mette in atto un piano per eliminare il rivale, Jo si attiva per salvare l'uomo che ama e che ora incontra il disprezzo di Bella, convinta che John sia un poco di buono. Sargent finisce per essere arrestato per tentato omicidio dopo aver aggredito Atwood, furioso con l'uomo che lo ha rovinato con i suoi articoli scandalistici. Jo, allora, finge di essere lusingata dalle attenzioni di Atwood che corteggia anche lei. Induce il giornalista a farsi mostrare come lavorano i ladri: lo convince a vestirsi come un rapinatore e a mostrarle i trucchi del mestiere. Cos\u00ec gli fa scivolare in una tasca alcuni gioielli. Poi chiama la polizia. Atwood, allora, le firma una confessione che scagiona Sargent e viene arrestato. Bella deve ricredersi sul conto del giovane ingegnere e cerca di riconciliarsi con lui, ma John, ormai, le preferisce la sorella.\nProduzione.\nProdotto da Siegmund Lubin per la Lubin Manufacturing Company, il film venne girato nel 1913, tratto da una storia di James Oliver Curwood.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale il 25 aprile 1913."}
{"id": "3309885", "revid": "9282", "url": "https://it.wikipedia.org/wiki?curid=3309885", "title": "Amicorum communia omnia", "text": "Amicorum communia omnia - in greco \u03a4\u1f70 \u03c4\u1ff6\u03bd \u03c6\u03af\u03bb\u03c9\u03bd \u03ba\u03bf\u03b9\u03bd\u03ac - ovvero Tra gli amici tutto \u00e8 in comune, \u00e8 un antico proverbio. Con esso, Erasmo inaugur\u00f2 la sua raccolta di \"Adagia\" che, pubblicata per la prima volta a Parigi nel 1500, conobbe diversi ampliamenti, fino all'edizione definitiva di Basilea del 1536.\nSecondo quanto riferisce Diogene Laerzio, Timeo di Tauromenio attribu\u00ec la paternit\u00e0 del detto a Pitagora, per il quale \u00abl'amicizia \u00e8 uguaglianza. I suoi discepoli ponevano tutti i loro possessi in comune\u00bb, come conferma Giamblico. Anche Cicerone ebbe presente Timeo scrivendo nel \"De legibus\" di \u00abquel famoso detto di Pitagora, \u03c4\u1f70 \u03c6\u03af\u03bb\u03c9\u03bd \u03ba\u03bf\u03b9\u03bd\u1f70 \u03ba\u03b1\u03af \u03c6\u03af\u03bb\u03af\u03b1\u03bd \u1f30\u03c3\u03cc\u03c4\u03b7\u03c4\u03b1, cio\u00e8 i beni tra gli amici sono comuni e l'amicizia \u00e8 uguaglianza\u00bb, ripetendo nel \"De officiis\" che, \u00abcom'\u00e8 nel proverbio greco, tutto \u00e8 comune tra gli amici\u00bb. e Aulo Gellio ricorda che coloro che erano accolti da Pitagora mettevano in comune averi e denaro, \u00abformando un'inseparabile comunit\u00e0, come fu in quell'antica associazione che nel diritto romano si chiamava \"ercto non cito\"\u00bb, cio\u00e8 eredit\u00e0 indivisa.\nAncora Diogene Laerzio informa che Diogene il Cinico sosteneva che tutto appartiene ai sapienti, fornendo la seguente argomentazione: \u00abTutto appartiene agli d\u00e8i, gli d\u00e8i sono amici dei sapienti e i possessi degli amici sono in comune. Dunque, tutto appartiene ai sapienti\u00bb. \u00c8 poi noto come, per Platone, una condizione per la prosperit\u00e0 dello Stato fosse la comunione dei beni: \u00able migliori leggi sono quelle in cui l'antico detto \"i beni degli amici sono davvero beni comuni\" trova la sua pi\u00f9 completa realizzazione in tutto lo Stato\u00bb, mentre lo Stato rovina quando \u00abnon si sentono pi\u00f9 pronunciare all'unisono parole come \"mio\" e \"non mio\"\u00bb. Il proverbio \u00e8 richiamato anche alla conclusione del Fedro, in una prospettiva teoretica solo apparentemente lontana dalla politica, per condividere la preghiera filosofica pronunciata da Socrate. A questo proposito, Erasmo rileva come la comunione platonica dei beni sia profondamente avversata dai cristiani, bench\u00e9 \u00abquel filosofo pagano non abbia mai detto nulla di pi\u00f9 prossimo alle parole di Cristo\u00bb. Erasmo era pur consapevole della tendenza tipica dei primi cristiani a mettere tutto in comune.\nAnche Aristotele cita pi\u00f9 volte il proverbio nell'\"Etica Nicomachea\", dichiarandolo corretto, \u00abperch\u00e9 l'amicizia consiste nella comunit\u00e0\u00bb, ma non accetta la teoria politica della comunione dei beni di Platone. Nella \"Politica\" Aristotele, pur ammettendo che vi possano essere propriet\u00e0 comuni, scrive che in generale la propriet\u00e0 deve essere privata e la separazione dei beni pu\u00f2 essere un vantaggio, \u00abgiacch\u00e9 ciascuno bada a quel che \u00e8 suo, mentre la virt\u00f9 far\u00e0 s\u00ec che nell'uso le propriet\u00e0 degli amici siano comuni, come vuole il proverbio\u00bb. Plutarco cita invece Teofrasto il quale notava come, \u00abse i beni degli amici sono comuni, ne conviene soprattutto che siano comuni anche gli amici degli amici\u00bb.\nIl detto si trova anche nei poeti. Euripide scrive nell'\"Oreste\" che \u00abtutto \u00e8 infatti comune negli amici\u00bb, nell'\"Andromaca\" che \u00abnon c'\u00e8 davvero nessuna propriet\u00e0 fra gli amici, tra loro tutto \u00e8 messo in comune\u00bb, come comune \u00e8 il loro dolore, mentre per Terenzio, che certo ha presente Menandro, \u00ab\u00e8 un antico detto che i beni degli amici siano messi in comune tra di loro\u00bb. In un suo epigramma Marziale, per prendere in giro un certo Candido che citava sempre questo proverbio senza per\u00f2 mai dare nulla agli amici, gli ricorda che \u00ab\u039a\u03bf\u03b9\u03bd\u1f70 \u03c6\u03af\u03bb\u03c9\u03bd haec sunt, haec sunt tua, Candide, \u03ba\u03bf\u03b9\u03bd\u03ac [...] das nihil et dicis, Candide, \u03ba\u03bf\u03b9\u03bd\u1f70 \u03c6\u03af\u03bb\u03c9\u03bd?\u00bb."}
{"id": "3309890", "revid": "110157", "url": "https://it.wikipedia.org/wiki?curid=3309890", "title": "Test di Lucas-Lehmer-Riesel", "text": "In matematica, il test di Lucas-Lehmer-Riesel \u00e8 un test di primalit\u00e0 per i numeri della forma \"N\"\u00a0=\u00a0\"k\"2\"n\"\u00a0\u2212\u00a01, con 2\"n\"\u00a0&gt;\u00a0\"k\". Il test \u00e8 stato elaborato da Hans Riesel e si basa sul test di primalit\u00e0 di Lucas-Lehmer. \u00c8 il pi\u00f9 veloce algoritmo deterministico noto per verificare la primalit\u00e0 dei numeri della suddetta forma. Similmente, il test di Brillhart-Lehmer-Selfridge \u00e8 il pi\u00f9 veloce per i numeri della forma \"N\"\u00a0=\u00a0\"k\"2\"n\"\u00a0+\u00a01.\nL'algoritmo.\nL'algoritmo \u00e8 molto simile al test di Lucas-Lehmer, ma con un punto iniziale variabile dipendente dal valore di \"k\".\nDefiniamo la successione {\"u\"\"i\"}, ponendo:\nper ogni \"i\"\u00a0&gt;\u00a00.\nAllora, per un valore di partenza \"u\"0 scelto opportunamente (si veda la sezione seguente), si ha che \"N\" \u00e8 primo se e solo se esso divide \u00a0\"u\"\"n\"\u22122.\nSoftware LLR.\nL'LLR \u00e8 un programma in grado di effettuare dei test di Lucas-Lehmer-Riesel. Il programma \u00e8 stato elaborato da Jean Penn\u00e9. Vincent Penn\u00e9 ha modificato il programma, rendendolo capace di effettuare test via Internet. Il software \u00e8 utilizzato sia dai ricercatori di numeri primi sia da alcuni progetti sul calcolo distribuito, inclusi \"Riesel Sieve\" e PrimeGrid."}
{"id": "3309897", "revid": "287204", "url": "https://it.wikipedia.org/wiki?curid=3309897", "title": "Rossovermiglio", "text": "Rossovermiglio \u00e8 il primo romanzo di Benedetta Cibrario, con il quale ha vinto il Premio Campiello nel 2008.\nTrama.\nLa protagonista appartiene all'aristocrazia torinese. Nel 1928, a 19 anni, il padre la costringe a scegliere il marito in una lista di cinque nomi: sceglie Francesco Villaforesta, con cui si sposa in ottobre.\nDurante il viaggio di nozze a Parigi conosce Trott (abbreviazione di un complicato nome austriaco), anch'egli sposato, da cui rimane affascinata. Lo rivede quattro anni dopo ad un ricevimento: lui tenta un approccio ma senza conseguenze. Il loro rapporto ha una svolta nel 1939: si rivedono a Torino e passano una giornata insieme in un albergo di quart'ordine.\nIntanto il matrimonio della protagonista sta naufragando: il marito ha un'amante, Jole, che non esita ad ostentare. Decide cos\u00ec di fuggire da Torino e rifugiarsi in Toscana, nella tenuta detta 'la Bandita' a San Biagio, lasciatale in eredit\u00e0 dal fratello Enrico morto nel corso di un viaggio in Africa (la tenuta era stata vinta al gioco dal padre e successivamente intestata a Enrico).\nTrott, contrariamente a ci\u00f2 che le aveva promesso nel loro incontro del '39, rimasto l'unico, non fa pi\u00f9 avere notizie di s\u00e9 fino a dopo la guerra, quando si reca in Toscana: fa intendere che il suo matrimonio \u00e8 fallito, e ora si reca a Firenze in cerca di opere d'arte per un ricco statunitense. Ma alla fine decide di stabilirsi alla Bandita, dove si mostra molto abile nella coltivazione del vino. Trott sparisce all'improvviso nel giugno del 1946, durante i giorni del referendum per la scelta tra monarchia e repubblica. La protagonista \u00e8 incinta: dopo la sparizione di Trott decide di lasciare il bambino a Mario e Novella, che l'aiutano nella gestione della tenuta. Dino vivr\u00e0 accanto a lei senza sapere di essere suo figlio e diverr\u00e0 abilissimo nel gestire la Bandita.\nDopo decine di anni la protagonista riceve una lettera di Francesco Villaforesta: \u00e8 molto malato e la prega di rinunciare ai diritti che ancora ha sui beni di famiglia (sono ancora ufficialmente sposati) per il figlio Aimone avuto da Jole. La protagonista fa di pi\u00f9: in un testamento lascia ad Aimone una parte della Bandita.\nQualche giorno dopo Villaforesta si reca a trovarla. Una vecchia lettera casualmente caduta da un libro che lui aveva portato con s\u00e9 le fa scoprire la verit\u00e0: Villaforesta aveva vigilato segretamente su di lei incaricando un avvocato del luogo, Ricorsi, col quale \u00e8 ancora in buoni rapporti, di sorvegliarla per evitarle di commettere errori. Anche la sparizione di Trott \u00e8 opera di Villaforesta e Ricorsi: i due, saputo della cattiva reputazione dell'uomo (si dice che cerchi di approfittare del patrimonio delle sue amanti, che abbia debiti di gioco, che sia stato una spia tedesca) lo hanno convinto ad andarsene in cambio di un'adeguata somma di denaro.\nLa protagonista, furiosa per la scoperta, vorrebbe chiedere spiegazioni a Villaforesta, che sta dormendo dopo avere avuto un malore, ma all'ultimo rinuncia: pensa che forse Villaforesta l'ha amata veramente e forse lei per ansia e paura non \u00e8 riuscita a capirlo. Cerca anche di confessare a Dino di essere sua madre, ma lui la tratta come un bambino impertinente, cambiando discorso.\n(Il romanzo prende il titolo dal \"Rossovermiglio\", uno dei vini che si producono alla Bandita. Rossovermiglio \u00e8 il marchio registrato di una azienda vitivinicola campana la cui produzione ha ottenuto negli anni molti importanti riconoscimenti."}
{"id": "3309898", "revid": "181699", "url": "https://it.wikipedia.org/wiki?curid=3309898", "title": "Colwyn Bay", "text": "Colwyn Bay (in gallese: \"Bae Colwyn\"; 9.800 ab. ca.) \u00e8 una localit\u00e0 balneare del Galles settentrionale, affacciata sulla Baia di Liverpool (Mare d'Irlanda) ed appartenente alla contea di Conwy, di cui rappresenta uno dei centri principali.\nGeografia fisica.\nCollocazione.\nColwyn Bay \u00e8 situata al centro della costa settentrionale del Galles e si trova a ca. 13\u00a0km a sud-est di Llandudno e a ca. 9\u00a0km a sud di Conwy.\nSociet\u00e0.\nEvoluzione demografica.\nAl censimento del 2001, la popolazione era di 9.742 abitanti."}
{"id": "3309915", "revid": "1632387", "url": "https://it.wikipedia.org/wiki?curid=3309915", "title": "Widow's Tour", "text": "Widow's Tour \u00e8 un album live dei Tristania, pubblicato nel 1999 in formato CD e VHS.\nL'album.\nRegistrato durante un concerto tenutosi a Oberwart (Austria) agli inizi del 1999, \"Widow's Tour\" contiene cinque tracce dal vivo pi\u00f9 un video del concerto con una versione in studio di \"Evenfall\" leggermente differente rispetto a quella contenuta in \"Widow's Weeds\" (un diverso mixaggio, il finale \u00e8 stato accorciato e all'inizio \u00e8 stata aggiunta la breve \"Preludium...\"), pubblicata come singolo.In questa pubblicazione non compare il cantante \u00d8sten Berg\u00f8y, se non come corista in \"Evenfall\".Venne ripubblicato nel 2005 in formato DVD, come parte della raccolta \"Midwinter Tears\"."}
{"id": "3309917", "revid": "1005847", "url": "https://it.wikipedia.org/wiki?curid=3309917", "title": "Elezioni parlamentari in Danimarca del 2011", "text": "Le elezioni parlamentari in Danimarca del 2011 si tennero il 15 settembre per il rinnovo del Folketing. Esse videro fronteggiarsi due schieramenti:\nIn seguito alla vittoria dello schieramento di centro-sinistra, Helle Thorning-Schmidt, espressione dei Socialdemocratici, divenne Ministro di Stato."}
{"id": "3309919", "revid": "131358", "url": "https://it.wikipedia.org/wiki?curid=3309919", "title": "Gandzasar Kapan", "text": ""}
{"id": "3309924", "revid": "486946", "url": "https://it.wikipedia.org/wiki?curid=3309924", "title": "Banants Erevan", "text": ""}
{"id": "3309928", "revid": "568753", "url": "https://it.wikipedia.org/wiki?curid=3309928", "title": "Sir Denis Thatcher", "text": ""}
{"id": "3309932", "revid": "473173", "url": "https://it.wikipedia.org/wiki?curid=3309932", "title": "Biologia evoluzionistica", "text": ""}
{"id": "3309935", "revid": "729019", "url": "https://it.wikipedia.org/wiki?curid=3309935", "title": "Paraganglioma", "text": "I paragangliomi sono tumori che insorgono dai paragangli surrenalici (in tal caso prendono il nome di feocromocitoma) ed extra-surrenalici.\nEpidemiologia.\nIl paraganglioma/feocromocitoma \u00e8 un tumore piuttosto raro ed ha un'incidenza di circa 2/1 000 000 persone l'anno. Generalmente insorgono nella sesta decade di vita. Il pi\u00f9 delle volte compaiono singolarmente e sporadicamente ma possono essere familiari, con trasmissione autosomica dominante nella sindrome di neoplasia endocrina multipla MEN II. Ciononostante la penetranza della malattia \u00e8 incompleta.\nClassificazione.\nI paragangliomi presentano caratteristiche differenti a seconda della tipologia di paraganglio da cui si originano:\nMorfologia.\nLe caratteristiche morfologiche dei paragangliomi sono abbastanza uniformi: sono composti di nidi di cellule poligonali principali, le cosiddette \"zellballen\" (palle cellulari), circondati da stroma vascolare.\nLe cellule tumorali hanno citoplasma abbondante, chiaro o granuloso, eosinofilo e nuclei uniformi, rotondi od ovoidali, a volte vescicolari. Nella maggior parte dei tumori le mitosi sono rare e si osserva uno scarso polimorfismo; la microscopia elettronica spesso evidenzia granuli neuroendocrini ben demarcati nei tumori paravertebrali, che tendono ad essere scarsi invece nei tumori non secernenti. Tramite immunoistochimica si pu\u00f2 osservare che le cellule centrali sono positive per marcatori tipici delle cellule neurali (ad esempio la cromogranina) mentre le cellule di sostegno sono positive per i marcatori tipici delle cellule gliali (S100, proteina fibrillare acida della glia).\nGenetica.\nCirca il 40% dei tumori mostra mutazioni nei geni codificanti per le 4 sub-unit\u00e0 dell'enzima succinato deidrogenasi, per VHL, RET, TMEM127 e MAX. I tumori che presentano alterazioni nel gene SDHB si originano principalmente da i paragangli simpatici e mostrano frequentemente metastasi.\nCaratteristiche cliniche.\nI paragangliomi localizzati nella regione della testa e del collo possono provocare deficit dei nervi cranici. In particolare del nervo vago: acufeni, disfonia, senso di ripienezza faringea, paralisi facciale, difficolt\u00e0 di movimento della lingua. I paragangliomi giugulo-timpanici presentano invece una sintomatologia precoce, rappresentata da acufene pulsatile, in alcuni casi associato a ipoacusia di tipo conduttivo.\nI paragangliomi secernenti catecolamine in maniera costitutiva o parossistica possono produrre, oltre che i vari problemi dovuti all'accrescimento della loro massa, vari disagi come: ipertensione arteriosa (80-90% dei casi), cefalea (60-90%), tachicardia (50-70%), iperidrosi (55-75%), tremori, pallore (40-45%), ansia e anche attacchi di panico (20-40%). Poich\u00e9 questi sintomi sono comuni anche ad altre malattie il paraganglioma \u00e8 stato anche chiamato con il titolo di \"grande imitatore\".\nDiagnosi.\nLa procedura biochimica si fonda sull'evidenza di alterata secrezione di catecolamine e/o metanefrine.\nLa procedura per immagine anatomica tramite TC e RMN, e per immagine funzionale tramite scintigrafia.\nTerapia.\nLa principale terapia \u00e8 la rimozione chirurgica, l'embolizzazione e, quando non \u00e8 possibile l'intervento chirurgico, la radioterapia.\nPer le forme addominali si esegue in genere la laparoscopia mentre per i paragangliomi della regione testa/collo bisogna valutare il rapporto rischio/beneficio offerto dalla chirurgia.\nLa terapia medica \u00e8 molto importante per la preparazione all'intervento chirurgico dei paragangliomi secernenti. Si basa sull'uso degli alfa-antagonisti."}
{"id": "3309938", "revid": "200568", "url": "https://it.wikipedia.org/wiki?curid=3309938", "title": "All Star Game di pallavolo maschile 1998", "text": "L'All Star Game di pallavolo maschile 1998 fu la 8\u00aa edizione della manifestazione organizzata dalla FIPAV.\nRegolamento.\nAlla manifestazione presero parte due squadre, la Nazionale Italiana e la Nazionale Russa.\nVennero disputate tre partite in tre sedi diverse. Le gare si svolsero rispettivamente a Bergamo, Reggio Emilia e Pavia."}
{"id": "3309940", "revid": "568753", "url": "https://it.wikipedia.org/wiki?curid=3309940", "title": "Sir Mark Thatcher", "text": ""}
{"id": "3309948", "revid": "109651", "url": "https://it.wikipedia.org/wiki?curid=3309948", "title": "Episodi di Hawaii Squadra Cinque Zero (ottava stagione)", "text": "L'ottava stagione della serie televisiva Hawaii Squadra Cinque Zero venne trasmessa in prima visione negli Stati Uniti da CBS dal 12 settembre 1975 al 4 marzo 1976."}
{"id": "3309953", "revid": "1310927", "url": "https://it.wikipedia.org/wiki?curid=3309953", "title": "Geworg \u0120azaryan", "text": ""}
{"id": "3309954", "revid": "1543377", "url": "https://it.wikipedia.org/wiki?curid=3309954", "title": "Pieter Moninckx", "text": "Biografia.\nApparteneva ad una famiglia di artisti: suo padre era Sybert Corneliszoon Moninckx, suoi fratelli erano Cornelis e Machtelt Moninckx, sua nipote era Maria Moninckx.\nFu istruito inizialmente dal padre nell'arte della pittura e successivamente, per approfondire i suoi studi si rec\u00f2 in Italia dove rimase per tredici anni dal 1625 al 1637.\nIn accordo con Houbraken, lavor\u00f2 al servizio del Papa, ma si conoscono ben pochi dettagli riguardo alla sua vita nella capitale italiana.\nDurante questo periodo, Moninckx si specializz\u00f2 nel disegno di paesaggi, sia vedute di antichi monumenti e porti, che paesaggi di sua invenzione. Prima del suo viaggio in Italia, invece, dipinse principalmente soggetti di genere. Esegu\u00ec anche dipinti allegorici e religiosi, nature morte e cacce. Svilupp\u00f2, inoltre, uno stile proprio caratterizzato dalla sovrapposizione di strati sottili di colore con piccole zone di diverse tonalit\u00e0.\nAl suo ritorno nei Paesi Bassi nel 1637, lavor\u00f2 a Rijswijk, presso la Huis ter Nieuwburg e nel 1639 divenne membro della Corporazione di San Luca all'Aia. Continu\u00f2 a dipingere paesaggi nello stile italianeggiante in cui si era specializzato a Roma, come testimoniato da una serie di piccoli dipinti ritraenti vedute di citt\u00e0 italiane, tra cui Roma, Civitavecchia e Pisa, eseguiti tra il 1660 e il 1679.\nOltre a dipingere, la sua conoscenza dell'arte italiana gli permise di arrotondare le sue entrate stimando dipinti italiani."}
{"id": "3309957", "revid": "1005847", "url": "https://it.wikipedia.org/wiki?curid=3309957", "title": "Elezioni parlamentari in Finlandia del 2011", "text": "Le elezioni parlamentari in Finlandia del 2011 si tennero il 17 aprile per il rinnovo dell'Eduskunta.\nGli elettori ebbero facolt\u00e0 di esprimere il proprio voto alcuni giorni prima dell'apertura dei seggi, segnatamente tra il 6 e il 12 aprile.\nQuesta fu la prima elezione dalla promulgazione nel maggio del 2009 della legge sul finanziamento delle campagne elettorali dei candidati, assieme ai 2010 emendamenti alla legge sui partiti politici. I candidati non possono ricevere pi\u00f9 di 1500 \u20ac da contributori anonimi\nContesto.\nQuadro politico.\nL'importanza delle elezioni erano date dal fatto che la Finlandia sia capace di influenzare la decisione dell'Unione europea sul bailout del Portogallo attraverso l'European Financial Stability Facility, come parte del supporto finanziario per gli Stati europei in crisi e della caduta del governo portoghese guidato da Jos\u00e9 S\u00f3crates. Piccole differenze nei sondaggi d'opinione tra i tre partiti pi\u00f9 grandi (Partito di Coalizione Nazionale, Partito di Centro e Partito Socialdemocratico) e la sorprendente ascesa del partito dei Veri Finlandesi hanno reso elettrizzante l'atmosfera in attesa delle elezioni.\nNel giugno 2010, l'allora Primo ministro e leader del Partito di Centro Matti Vanhanen disse che avrebbe fatto un passo indietro da entrambe le posizioni. In una conferenza del partito tenuta tra l'11 e il 13 giugno, l'allora ministro dell'Amministrazione Pubblica e del Governo Locale Mari Kiviniemi \u00e8 stata eletta come nuovo leader del partito. Vanhanen si dimise dalla posizione di Primo ministro pochi giorni dopo e fu sostituito dalla Kiviniemi, che divenne la seconda Primo ministro femmina nella storia della Repubblica.\nEsito.\nI risultati dell'elezione mostrarono un boom per i populisti Veri Finlandesi, che fu il terzo partito pi\u00f9 votato, mentre gli altri partiti persero popolarit\u00e0, ad eccezione delle Isole \u00c5land. Il Partito di Coalizione Nazionale (Kok.) \u00e8 risultato essere il partito pi\u00f9 grande per la prima volta nella storia. La partecipazione alle elezioni sal\u00ec dal 67,9% delle precedenti elezioni al 70,5% e gli scandali di corruzione si sono trasformati in un voto anti-incumbent: la coalizione guidata dal partito di Centro, che include il Partito di Coalizione Nazionale, la Lega Verde e il Partito Popolare Svedese di Finlandia, ha perso cos\u00ec la maggioranza per due posti e il Primo Ministro Mari Kiviniemi del Partito di Centro ha segnalato che il suo partito sarebbe passato all'opposizione.\nIl 17 giugno, i sei partiti giunsero ad un accordo per formare una coalizione di governo, condotto da Katainen e consistente di 19 ministeri. Il portafoglio ministeriale venne diviso tra Partito di Coalizione Nazionale e Partito Socialdemocratico, entrambi con sei ministeri, mentre l'Alleanza di Sinistra, i Verdi e il Partito Popolare Svedese avrebbero avuto due ministeri a testa e i Cristiani Democratici uno. I sei partiti hanno annunciato i loro ministeri tra il 17 e il 20 giugno. Il 22 giugno il nuovo parlamento elesse Jyrki Katainen come Primo ministro.\nSistema elettorale.\nI 200 membri dell'\"eduskunta\" sono eletti usando il metodo D'Hondt, attraverso il quale i votanti eleggono un candidato all'interno di una lista di partito. Alleanze elettorali tra partiti sono permessi ma sono state meno comuni per i partiti parlamentari in questa tornata elettorale in quanto i partiti si stavano preparando per la prossima riforma elettorale che non prevederebbe alleanze elettorali.\nLa Finlandia \u00e8 divisa in 15 circoscrizioni elettorali."}
{"id": "3309964", "revid": "1543377", "url": "https://it.wikipedia.org/wiki?curid=3309964", "title": "Capiat\u00e1", "text": " \nCapiat\u00e1, il cui nome completo \u00e8 Nuestra Se\u00f1ora de la Candelaria de Capiat\u00e1, \u00e8 una citt\u00e0 del Paraguay, situata nel dipartimento Central.\nGeografia.\nCapiat\u00e1 \u00e8 situata a 20 km ad est dalla capitale del paese Asunci\u00f3n.\nOrigine del nome.\nEsistono due diverse versioni sull'origine del nome della citt\u00e0. La pi\u00f9 diffusa vuole che derivi dai termini in lingua guaran\u00ed \"capi\" (\"paglia\") e \"ata\" (\"dura\"). Un'altra versione vuole che il termine \"Capi\" fosse il nome di un cacicco della zona.\nStoria.\nLa citt\u00e0 \u00e8 stata fondata nel 1640, anche se \u00e8 discusso il nome del fondatore: al posto del nome del governatore Mart\u00edn Ledesma de Valderrama alcuni storici hanno recentemente proposto quello di Pedro Lugo de Navarro, che quell'anno lo avrebbe sostituito nell'incarico. Nel 1761 fu costruita la chiesa di \"Nuestra Se\u00f1ora de la Candelaria\", considerata oggi uno tra i maggiori patrimoni culturali del Paraguay.\nSociet\u00e0.\nPopolazione.\nAl censimento del 2002 Capiat\u00e1 contava una popolazione urbana di 154.274 abitanti. Il distretto \u00e8 privo di zona rurale.\nInfrastrutture e trasporti.\nCapiat\u00e1 \u00e8 attraversata dalla strada nazionale 2, la principale arteria di comunicazione del paese, che unisce la capitale Asunci\u00f3n con Ciudad del Este e la frontiera con il Brasile.\nNote.\n "}
{"id": "3309968", "revid": "1543377", "url": "https://it.wikipedia.org/wiki?curid=3309968", "title": "H-stabilit\u00e0", "text": "In meccanica statistica, un sistema di \"N\" particelle interattive \u00e8 chiamato H-stabile se l'energia potenziale per particella \u00e8 limitata dal basso da una costante che \u00e8 indipendente dal numero totale di particelle presenti, o, in simboli, se\nNel contesto della meccanica quantistica, vi \u00e8 una nozione differente di H-stabilit\u00e0:\ndove \"E\"0 \u00e8 lo stato fondamentale dell'energia.\nL'H-stabilit\u00e0 classica implica l'H-stabilit\u00e0 quantica, mentre il contrario \u00e8 falso.\nIl criterio \u00e8 particolarmente utile nell'ambito della meccanica statistica, dove l'H-stabilit\u00e0 \u00e8 necessaria per l'esistenza della termodinamica (in altre parole, se un sistema non \u00e8 H-stabile, il limite termodinamico non esiste)."}
{"id": "3309972", "revid": "1632387", "url": "https://it.wikipedia.org/wiki?curid=3309972", "title": "Midwintertears/Angina", "text": "Midwintertears/Angina \u00e8 una compilation della gothic metal band Tristania, pubblicata il 24 aprile 2001.\nAlbum.\nL'album contiene sette tracce: le prime quattro provengono dall'EP \"Tristania\", mentre le ultime tre dal singolo \"Angina\", pubblicato il 10 maggio 1999 per lanciare l'album \"Beyond the Veil\". L'ultima traccia \u00e8 l'inedito \"Saturnine\", e costituisce l'ultimo lavoro dei Tristania col fondatore, chitarrista e cantante Morten Veland.In questa compilation non compare il cantante \u00d8sten Berg\u00f8y."}
{"id": "3309976", "revid": "767487", "url": "https://it.wikipedia.org/wiki?curid=3309976", "title": "Achille Fould", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1947 (edizione tenutasi a St. Moritz, Svizzera) insieme ai suoi connazionali Henri Evrot, Robert Dumont e William Hirigoyen\nTotalizzarono un tempo inferiore rispetto a quella belga (medaglia d'argento) e svizzera (medaglia d'oro)."}
{"id": "3309980", "revid": "107896385", "url": "https://it.wikipedia.org/wiki?curid=3309980", "title": "Un romantico a Milano", "text": "Un romantico a Milano \u00e8 un brano musicale del gruppo Indie rock italiano Baustelle, dedicato allo scrittore toscano Luciano Bianciardi, emigrato a Milano negli anni cinquanta, ed estratto come secondo singolo dall'album \"La malavita\", pubblicato nel 2005 dall'etichetta discografica WMI.\nIl brano.\nIl singolo \u00e8 stato presentato in occasione di una rassegna musicale organizzata presso il Castello di Otranto. Il brano \u00e8 ufficialmente stato reso disponibile per l'airplay radiofonico il 31 marzo 2006. Il brano cita personaggi recenti come Piero Manzoni e Bruno Munari.\nIl video.\nIl videoclip prodotto per \"Un romantico a Milano\" \u00e8 stato diretto da Lorenzo Vignolo ed \u00e8 stato girato a Milano, la sequenza iniziale riprende via Eustachi e il quadrivio tra via Eustachi e via Plinio. Il videoclip \u00e8 stato nominato al Premio Videoclip Italiano 2006, nella categoria \"Emergenti\".\nNel video, che \u00e8 un omaggio al film \"Baci rubati\", di Fran\u00e7ois Truffaut, un uomo segue goffamente una donna misteriosa, che dopo essere entrata in un bar scambia una valigetta con un altro uomo, altra citazione che richiama la vicenda del criminale Luciano Lutring. Altro evidente omaggio alla Nouvelle Vague \u00e8 la scena dove due uomini e una donna ballano al bar, chiarissima citazione della famosa scena di \"Bande \u00e0 part\" di Jean-Luc Godard. Alla storia principale del video, si alternano sequenze del gruppo che suona presso Bastioni di Porta Venezia."}
{"id": "3309982", "revid": "37875433", "url": "https://it.wikipedia.org/wiki?curid=3309982", "title": "Storia della Gallia tardo-antica e alto-medioevale", "text": ""}
{"id": "3309983", "revid": "287204", "url": "https://it.wikipedia.org/wiki?curid=3309983", "title": "Coppa Italia di pallacanestro maschile 1996", "text": "L'edizione 1996 della coppa Italia si \u00e8 svolta con il sistema delle final four (semifinali e finale a partita unica e in campo neutro). Per qualificarsi si \u00e8 dovuto disputare i sedicesimi (tranne le semifinaliste dello scorso campionato, qualificate direttamente agli ottavi; di fatto solo 12 accoppiamenti), gli ottavi e i quarti con la formula andata e ritorno (passa il turno chi nell'arco di due partite ha fatto il maggior numero di punti). Le restanti hanno disputato le final four a Milano. Vincitrice la Stefanel Milano.\nSedicesimi di finale\n31 agosto e 3 settembre 1995\nOttavi di finale\n5 e 7 settembre 1995\nQuarti di finale\n10 e 14 settembre 1995\nFINAL FOUR:\na Milano\nSemifinali:\n22 marzo 1996\nFinale 3\u00ba posto:\n23 marzo 1996\nFinale 1\u00ba posto:\n23 marzo 1996"}
{"id": "3309984", "revid": "2110845", "url": "https://it.wikipedia.org/wiki?curid=3309984", "title": "Henri Evrot", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1947 (edizione tenutasi a St. Moritz, Svizzera) insieme ai suoi connazionali Achille Fould, Robert Dumont e William Hirigoyen\nTotalizzarono un tempo superiore rispetto all'equipaggio belga (medaglia d'argento) e a quello svizzero (medaglia d'oro)."}
{"id": "3309985", "revid": "767487", "url": "https://it.wikipedia.org/wiki?curid=3309985", "title": "I Am the Law (film 1922)", "text": "I Am the Law \u00e8 un film muto del 1922 diretto da Edwin Carewe e tratto da \"The Poetic Justice of Uko San\" di James Oliver Curwood. Curwood ha denunciato il distributore in quanto la storia discosta dal racconto originale.\nTrama.\nRobert Fitzgerald, un poliziotto delle Guardie a cavallo, salva la bella Joan dalle grinfie di Fu Chang, il proprietario di una sala da ballo. Ma la ragazza si innamora di suo fratello Tom, un tipo non troppo raccomandabile che ha una relazione con la moglie di un altro ufficiale delle Giubbe Rosse. Tom viene scoperto dal marito tradito e lo uccide. Robert resta ferito e, credendosi in punto di morte, firma una confessione dove si assume la responsabilit\u00e0 dell'omicidio. Il giovane, per\u00f2, guarisce anche se tutti ormai lo credono morto. Quando riappare, Tom lo arresta. Lo folla sta per linciarlo, ma viene salvato dall'intervento di Joan che ha forzato la vedova dell'ufficiale a una confessione che accusa Tom. Questi, allora, si suicida.\nProduzione.\nIl film fu prodotto dalla Edwin Carewe Productions.\nDistribuzione.\nDistribuito dalla Affiliated Distributors, il film usc\u00ec nelle sale statunitensi il 1\u00ba giugno 1922."}
{"id": "3309992", "revid": "228587", "url": "https://it.wikipedia.org/wiki?curid=3309992", "title": "Savari", "text": "Savari erano truppe coloniali a cavallo, appartenenti all'esercito del Regno d'Italia in Libia.\nStoria.\nLa parola \"Savari\" viene dall'arabo \"s\u0101w\u0101r\u012b\" (cavalieri).\nErano una specialit\u00e0 coloniale libica di cavalleria regolare di linea, organizzata come quella nazionale in squadroni e gruppi squadroni, differenziandosi per questi motivi degli spahis, che erano un corpo di cavalleria irregolare leggera. Erano montati su cavalli locali, piccoli ma veloci e resistentissimi. Erano diretti da ufficiali nazionali del Regio Esercito, mentre i libici potevano arrivare al grado di sciumbasci capo, corrispondendente al maresciallo aiutante.\nI Savari fecero parte del Regio Corpo Truppe Coloniali della Libia dal 1912 al 1943. Il 5\u00ba Squadrone savari fu costituito il 1912 a Bengasi, seguito l'anno successivo dal 1\u00ba, 2\u00ba e 3\u00ba Squadrone a Tripoli. Nell'ordinamento del 1928 il RCTC della Tripolitania schierava 7 squadroni e quello della Cirenaica 5 squadroni. Largamente impiegati nella riconquista della Tripolitania e specialmente della Cirenaica e del Fezzan negli anni trenta, i savari ricevettero tre Croci di guerra al V.M. per le azioni di el-Azizia, Zadio, Sid Es-Saiah, Tarhuna, Umm el Giuabi, Umm Mela, Bir Sciuref, Uadi Bu Taga. In quest'ultima azione furono proprio i savari a catturare il capo dei ribelli Omar al-Mukhtar.\nAll'inizio della seconda guerra mondiale le truppe coloniali libiche assommavano a circa 28000 soldati, dei quali oltre un migliaio erano Savari. I Savari soffrirono gravi perdite nell'Operazione Compass nel dicembre 1940 e successivamente fecero principalmente servizio di pattugliamento a cavallo nell'interno della Libia. Si distinsero nel contrastare le incursioni del Long Range Desert Group e dei francesi del generale Leclerc, difendendo le oasi di Ghat e Gadames nel 1941-1942. Nel gennaio 1943 il II Gruppo squadroni, inserito nel Settore di copertura di Zuara della Guardia alla Frontiera, si distinse in azioni contro fortini di frontiera della Francia libera e nella protezione del fianco sinistro delle truppe italiane durante la ritirata verso la Tunisia.\nI Savari furono disattivati e finirono le loro attivit\u00e0 belliche nel gennaio 1943, dopo il ritiro delle forze militari italiane dalla Libia.\nUniforme, equipaggiamento e gradi.\nL'uniforme e l'equipaggiamento dei Savari venne definito dall'ordine del giorno del 24 dicembre 1912. Come per gli \u00e0scari eritrei, ciascun reparto si distinguevano dai colori e dai motivi della fascia-distintivo di stoffa portata in vita, che riproducevano quello dello stendardo. Seppur con varie modifiche nel corso del tempo, i tratti distintivi dell'uniforme Savari erano la tachia) di feltro rosso granata con fiocco azzurro, sotto-tachia bianca e la farmula; questa era il tradizionale gilet con cordoncino, chiuso anteriormente da due alamari dello stesso cordoncino; il colore del panno e del cordoncino identificavano il reparto. Il fregio della cavalleria coloniale sul fez era quello dei palafrenieri, con cornetta, lance incrociate e fiamma; nel tondino il numero dello squadrone. L'armamento era costituito dal moschetto Mod. 91 da cavalleria con bandoliere in cuoio naturale Mod. 07 e Mod. 97 e dalla sciabola da cavalleria Mod. 71.\nFino al 1937 la gerarchia dei gradi era quella comune a tutte le truppe coloniali italiane. Il personale libico poteva arrivare fino al grado di sciumbasci capo, corrispondente al maresciallo aiutante. Dal 1939, quando la colonia libica divenne a tutti gli effetti territorio nazionale, con le provincie di Tripoli e di Bengasi, il personale militare libico si fregi\u00f2 delle stellette e la gerarchia venne equiparata a quella nazionale, con particolari galloni per i gradi compresi tra soldato scelto libico ad aiutante libico.\nCuriosit\u00e0.\nAmedeo Guillet comand\u00f2 un gruppo di Savari, il 7\u00ba Squadrone Savari, nel 1937 e con essi partecip\u00f2 alle celebrazioni legate alla dichiarazione di Mussolini di essere la \"Spada dell'Islam\" (ma, deluso dalla mancata promozione al grado di capitano promessagli dal generale Frusci al suo rientro dalla guerra di Spagna, chiese subito trasferimento in Eritrea)."}
{"id": "3309996", "revid": "1632387", "url": "https://it.wikipedia.org/wiki?curid=3309996", "title": "Midwinter Tears", "text": "Midwinter Tears \u00e8 una compilation della gothic metal band Tristania, pubblicata il 6 giugno 2005.\nAlbum.\nL'album, strutturato in un CD e un DVD, contiene la precedente compilation \"Midwintertears/Angina\" e il live \"Widow's Tour\".In questa compilation non compare il cantante \u00d8sten Berg\u00f8y, se non come corista in \"Evenfall\"."}
{"id": "3309998", "revid": "54354", "url": "https://it.wikipedia.org/wiki?curid=3309998", "title": "Universidad Polit\u00e9cnica de Catalu\u00f1a", "text": ""}
{"id": "3310006", "revid": "599013", "url": "https://it.wikipedia.org/wiki?curid=3310006", "title": "Robert Dumont", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1947 (edizione tenutasi a St. Moritz, Svizzera) insieme ai suoi connazionali Henri Evrot, Achille Fould e William Hirigoyen\nTotalizzarono un tempo inferiore rispetto a quella belga (medaglia d'argento) e svizzera (medaglia d'oro)."}
{"id": "3310008", "revid": "77594", "url": "https://it.wikipedia.org/wiki?curid=3310008", "title": "Universit\u00e0 politecnica della Catalogna", "text": "L'Universit\u00e0 politecnica della Catalogna (in spagnolo: Universidad Polit\u00e9cnica de Catalu\u00f1a, in catalano: Universitat Polit\u00e8cnica de Catalunya, in sigla UPC), \u00e8 la pi\u00f9 grande universit\u00e0 di ingegneria della Catalogna, fondata a Barcellona nel marzo 1971.\nDa giugno 2007, ospita il pi\u00f9 potente supercomputer d'Europa: MareNostrum."}
{"id": "3310014", "revid": "599013", "url": "https://it.wikipedia.org/wiki?curid=3310014", "title": "William Hirigoyen", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1947 (edizione tenutasi a St. Moritz, Svizzera) insieme ai suoi connazionali Henri Evrot, Robert Dumont e Achille Fould\nTotalizzarono un tempo inferiore rispetto a quella belga (medaglia d'argento) e svizzera (medaglia d'oro). In precedenza partecip\u00f2 al Rugby a 15."}
{"id": "3310017", "revid": "1543377", "url": "https://it.wikipedia.org/wiki?curid=3310017", "title": "Compansione", "text": "Nelle telecomunicazioni, nella teoria dei segnali e nella termodinamica, la compansione (conosciuta anche con il termine inglese companding) \u00e8 un metodo per attenuare gli effetti deleteri di un canale con intervallo dinamico limitato. Il nome \u00e8 una combinazione di compressione ed espansione.\nMentre la compressione utilizzata nella registrazione audio e simili dipende da un amplificatore controllato in tensione, ed \u00e8 quindi un processo localmente lineare (lineare per regioni brevi, ma non globalmente), la compansione \u00e8 non lineare e ha luogo nello stesso modo in tutti gli istanti di tempo. L'intervallo dinamico di un segnale viene compresso prima della trasmissione e viene espanso al valore originale nel ricevitore.\nIl circuito elettronico che fa questa operazione si chiama compansore (detto anche, in inglese, compander o compandor) e funziona comprimendo o espandendo l'intervallo dinamico di un segnale elettronico analogico come il suono. Una variet\u00e0 \u00e8 costituita da una tripletta di amplificatori: un amplificatore logaritmico, seguito da un amplificatore lineare controllato in tensione e da un amplificatore esponenziale. Tale tripletta ha la propriet\u00e0 che la sua tensione in uscita \u00e8 proporzionale a quella in entrata elevata ad una potenza regolabile. I compansori si usano negli impianti audio dei concerti e in alcuni sistemi di riduzione del rumore come il dbx e Dolby NR (tutte le versioni).\nLa compansione pu\u00f2 anche riferirsi all'uso della compressione, dove il guadagno \u00e8 diminuito quando i livelli salgono al di sopra di una certa soglia, e il suo complemento, l'espansione, dove il guadagno \u00e8 aumentato quando i livelli scendono al di sotto di una certa soglia.\nL'uso della compansione permette ai segnali con un ampio intervallo dinamico di essere trasmessi su attrezzature che hanno una minore capacit\u00e0 dell'intervallo dinamico. Ad esempio, si impiega nei radiomicrofoni professionali poich\u00e9 l'intervallo dinamico dello stesso segnale audio del microfono \u00e8 pi\u00f9 grande dell'intervallo dinamico fornito dalla trasmissione radio. La compansione riduce anche i livelli di rumore e di diafonia nel ricevitore.\nLa compansione si usa nei sistemi digitali e telefonici, comprimendo il segnale prima dell'entrata in un convertitore analogico-digitale (ADC), e poi espandendolo dopo l'uscita da un convertitore digitale-analogico DAC. Questo \u00e8 equivalente a usare un ADC non lineare come in un sistema telefonico T-carrier che implementa la compansione della legge A o della legge \u03bc. Questo metodo si usa anche nei formati dei file digitali per un migliore rapporto segnale/rumore (SNR) a velocit\u00e0 di trasmissione inferiori. Ad esempio, un segnale PCM a 16 bit codificato linearmente pu\u00f2 essere convertito in un file WAV o AU mentre si mantiene un SNR decente comprimendo prima della transizione a 8 bit ed espandendo dopo una riconversione a 16 bit. Si tratta in effetti di una forma di compressione di dati audio \"lossy\" (cio\u00e8 con perdita di dati).\nMolti dei fabbricanti di attrezzature musicali (Roland, Yamaha, Korg) usavano la compansione per la compressione dei dati nei loro sintetizzatori digitali. Questo risale alla fine degli anni 1980 quando i chip di memoria spesso diventavano le parti pi\u00f9 costose dello strumento. I fabbricanti solitamente esprimono la quantit\u00e0 di memoria com'\u00e8 nella sua forma compressa. Cos\u00ec, ad esempio, la memoria ROM da 24 MB delle forme d'onda (\"waveform ROM\") del sintetizzatore Korg Trinity corrisponde in effetti a 48 MB di dati. Tuttavia, rimane il fatto che l'unit\u00e0 ha una ROM fisica da 24 MB. Nell'esempio delle schede di espansione Roland SR-JV, di solito esse vengono pubblicizzate come schede da 8 MB che contengono \"il contenuto equivalente di 16 MB\". La copia non attenta dell'informazione e l'omissione della parte che precisa \"equivalente\" possono spesso indurre in confusione. \nStoria.\nL'uso della compansione in un sistema di trasmissione di immagini digitali fu brevettato da A. B. Clark della AT&amp;T nel 1928 (registrato nel 1925):\nNel 1942, Clark e la sua squadra terminarono il sistema sicuro di trasmissione della voce SIGSALY, che includeva il primo uso della compansione in un sistema (digitale) PCM.\nNel 1953, B. Smith mostr\u00f2 che un DAC non lineare poteva dare come risultato la non linearit\u00e0 inversa in una configurazione ADC per approssimazione successiva, semplificando la progettazione di sistemi di compansione digitale. \nNel 1970, H. Kaneko svilupp\u00f2 la descrizione uniforme delle leggi della compansione segmentale (lineare a tratti) che erano state ormai adottate nella telefonia digitale."}
{"id": "3310020", "revid": "869733", "url": "https://it.wikipedia.org/wiki?curid=3310020", "title": "Violenza interreligiosa", "text": "La violenza interreligiosa \u00e8 il manifestarsi di azioni e atteggiamenti violenti e aggressivi tra fedi diverse (come possono esserlo Induismo e Cristianesimo) o vicine tra loro (Cattolicesimo e Protestantesimo) "}
{"id": "3310024", "revid": "33689", "url": "https://it.wikipedia.org/wiki?curid=3310024", "title": "Francesco Di Bartolo", "text": ""}
{"id": "3310028", "revid": "118521633", "url": "https://it.wikipedia.org/wiki?curid=3310028", "title": "Ascione (torrente)", "text": "L'Ascione \u00e8 un piccolo torrente della provincia di Arezzo.\nPercorso.\nL'Ascione nasce dai modesti rilievi presso il Convento di Ganghereto, ai piedi del Pratomagno. Attraversa parte del Valdarno aretino passando per le campagne e le frazioni a valle della strada dei Setteponti e dando il nome ad un'area del Valdarno (val d'Ascione), tra Terranuova Bracciolini e Campogialli.\nIl torrente finisce il suo corso nell'Arno, dove sfocia in quella che \u00e8 oggi, dopo la costruzione della diga di Levane, l'area naturalistica di Bandella.\nIn tutta la zona l'Ascione permette un ricco raccolto agricolo a coltivazioni di granturco, girasoli e viti."}
{"id": "3310029", "revid": "1776082", "url": "https://it.wikipedia.org/wiki?curid=3310029", "title": "Es ist nichts Gesundes an meinem Leibe", "text": "Es ist nichts Gesundes an meinem Leibe (in tedesco, \"Nulla \u00e8 incorrotto nella mia carne\") BWV 25 \u00e8 una cantata di Johann Sebastian Bach.\nStoria.\nLa cantata \"Es ist nichts Gesundes an meinem Leibe\" venne composta da Bach a Lipsia nel 1723 per la XIV domenica dopo la Trinit\u00e0 e fu eseguita il 29 agosto dello stesso anno. Il testo \u00e8 di autore sconosciuto.\nStruttura.\nLa cantata \u00e8 scritta per soprano solista, tenore solista, basso solista, coro, corno, trombone I, II e III, flauto I, II e III, violino I e II, oboe I e II, viola e basso continuo ed \u00e8 suddivisa in sei movimenti:"}
{"id": "3310030", "revid": "4175", "url": "https://it.wikipedia.org/wiki?curid=3310030", "title": "Bill Johnson", "text": ""}
{"id": "3310032", "revid": "1543377", "url": "https://it.wikipedia.org/wiki?curid=3310032", "title": "Sedna (database)", "text": "Sedna \u00e8 un database management system open source studiato per memorizzare e manipolare direttamente dati XML.\n\u00c8 un database XML nativo, ossia non consiste in un wrapper che trasforma i dati XML in tuple memorizzate in realt\u00e0 in un database relazionale, ma memorizza i tag in una struttura ad albero che rappresenta direttamente quella del file XML.\nStruttura interna.\nPer memorizzare un albero XML Sedna usa dei blocchi di byte all'interno di un file collegati tra di loro tramite dei puntatori memorizzati a loro volta in liste bidirezionali.\nQuesto approccio, seguito da altri database non relazionali come Neo4j, permette una grande scalabilit\u00e0, poich\u00e9 il tempo necessario a trovare un elemento figlio o un attributo dipende dal numero di figli o attributi del nodo corrente piuttosto che dalle dimensioni totali dell'albero."}
{"id": "3310038", "revid": "125026449", "url": "https://it.wikipedia.org/wiki?curid=3310038", "title": "Zoo di San Diego", "text": "Lo zoo di San Diego \u00e8 uno dei pi\u00f9 grandi e famosi zoo del mondo e attualmente ospita circa 4.000 animali di pi\u00f9 di 800 specie diverse, occupando una superficie di 430 mila chilometri quadrati. \u00c8 una delle attrazioni turistiche pi\u00f9 famose della citt\u00e0 di San Diego ed \u00e8 uno dei pochi zoo al mondo che pu\u00f2 vantare la presenza di un panda gigante tra le sue attrazioni.\nAree ed animali.\nLo zoo ospita circa 4.000 animali di circa 800 specie ed una collezione botanica di oltre 700.000 piante.\nDiscovery Outpost.\nIn questa area si possono trovare lo zoo dei bambini, un padiglione in cui \u00e8 possibile accarezzare gli animali ed una piccola voliera.\nInoltre, si pu\u00f2 trovare un'esposizione di insetti e di rettili.\nLost Forest.\nBasata sulla vera foresta pluviale dell'Ituri, a nord-est della Repubblica Democratica del Congo, quest'area \u00e8 stata aperta nel 1999 ed ospita diverse animali della foresta pluviale tropicale dell'Africa centrale. Sei gorilla sono ospitati nello zoo in un'area di 740 m2 ed il percorso degli ippopotami, l\"'Hippo Trail\", permette di ammirare questi animali sott'acqua.\n\u00c8 stata anche creata un'area ispirata alla foresta pluviale tropicale asiatica: 780 m2 per diverse specie di scimmie asiatiche (accostati da una finestra di 34 metri per osservare gli animali) ed un percorso, \"Tiger Trail\", per poter osservare le tigri.\nIn questa area possiamo trovare infine due voliere: la Scripps Aviary e l'Owens Aviary, casa di circa 200 uccelli di 45 specie diverse.\nNorthern Frontier.\nAperto nel 1996 e rinnovato nel marzo 2010, ospita pi\u00f9 di 30 specie che rappresentano l'artico. Gli animali simboli dell'area sono tre orsi polari: Kalluk, Chinook e Tatqiq. \u00c8 presente una piscina di 490.000 litri con delle vetrate per permettere ai visitatori di osservare gli orsi nuotare.Il laghetto delle papere ha una temperatura di circa 12/15 \u00b0C.\nDopo l'area riservata per animali artici, sempre in quest'area possiamo trovare:\nPanda Canyon.\nLo zoo di San Diego \u00e8 uno dei quattro zoo degli Stati Uniti ad aver panda giganti ed \u00e8 lo zoo con pi\u00f9 successo in termini di riproduzione di questi animali. \nI primi due cuccioli di panda gigante nati in territorio statunitense e sopravvissuti fino all'et\u00e0 adulta, Hua Mei (femmina, nata da Bai Yun e Shi Shi) e Mei Sheng (maschio, nato da Bai Yun e Gao Gao), sono nati nello zoo rispettivamente nel 1999 e nel 2003. Da allora sono nati altri quattro cuccioli da Bai Yun e Gao Gao tramite concepimento naturale: Su Lin (femmina), Zhen Zhen (femmina), Yun Zi (maschio) e Xiao Liwu (maschio). Il sesto cucciolo, Xiao Liwu (che significa: \"piccolo regalo\"), \u00e8 nato il 29 luglio 2012 ed \u00e8 stato esposto al pubblico per la prima volta il 9 gennaio 2013.\nQuesti cuccioli, tranne Xiao Liwu, sono stati rimandati in Cina per partecipare al programma di riproduzione. I panda giganti attualmente ospitati nello zoo sono Bai Yun, Gao Gao e Xiao Liwu, visibili anche dal web tranne un camera live: la \"San Diego Zoo panda cam\".\nNel panda canyon sono ospitate, inoltre, queste specie animali:\nAsian passage.\nQuesta zona di circa 1,5 acri (0,61 ettari), costata circa 3.5 milioni di dollari, ha aperto nel 1989. Questa zona esibisce centinaia di piante esotiche e pi\u00f9 di 85 specie di piante del genere zingiber.\nSimbolo di quest'area \u00e8 l'orso malese, anche denominato \"orso del sole\", il membro pi\u00f9 piccolo della famiglia degli orsi.\nElephant Odyssey.\nQuesta zona ha aperto il 23 maggio 2009. Con un'estensione di 2,5 acri, questa area \u00e8 circa il triplo del precendete habitat per gli elefanti dello zoo, \"Elephant Mesa\".\nInoltre, questa zona presenta include una mostra di animali antichi a grandezza naturale nei pressi delle loro controparti contemporanee; tra queste forme di vita antiche rappresentate abbiamo il mammut columbiano, la tigre dai denti a sciabola, il leone americano, il ghepardo americano, il teratornis di Merriam, l'aquila di Daggett ed il bradipo terricolo di Jefferson, oltre che ad una ricostruzione e pannelli illustrativi di La Brea Tar Pits.\nAfrica Rocks.\nQuest'area mette in risalto la biodiversit\u00e0 dell'Africa. Costata 60 milioni di dollari (donati allo zoo da oltre 3800 utenti), \u00e8 stata aperta il 1\u00ba luglio 2017.\nLa \"Conrad Prebys Africa Rocks\" \u00e8 divisa in sei habitat.\nCape Fynbos.\nIl Cape Fynbos ospita i pinguini del Capo, pinguino diffuso in Sudafrica e su alcune isole della Namibia. Questo habitat mette a disposizione dei pinguini una vasca da circa 760.000 l di acqua con una profondit\u00e0 di oltre 3 m. \u00c8 stata inoltre costruita una spiaggia di ciottoli ed un'area di nidificazione. Un gruppo di 20 pinguini \u00e8 stato spostato nell'habitat il 22 giugno 2017 in preparazione all'apertura.\nCon i pinguini sono stati introdotti anche dodici squali leopardo tra i 5 ed i 20 anni. Questi animali non vivono insieme in natura, ma i pinguini vivono con una specie di squalo simile. Questi squali si nutrono di crostacei (granchi, gamberi) che catturano sul fondale e non sono quindi un pericolo per i pinguini.\nAcacia Woodland.\nQuesta zona ospita un gruppo di cercopitechi verdi, scimmie che tipicamente si nutrono di acacia erioloba, tema su cui \u00e8 basato l'habitat. \nIl leopardo in mostra in questo habitat non \u00e8 il leopardo africano, ma il leopardo dell'Amur, originario delle zone montane della taiga e altre foreste temperate in Corea, Cina nord-orientale e della Russia orientale che in natura \u00e8 sul punto di estinguersi. Lo zoo partecipa ad un piano di sopravvivenza del Leopardo dell'Amur, programma di riproduzione che punta a preservare questo raro grande felino. Si possono trovare anche il leopardo e la pantera nera.\nQuesto habitat ha, inoltre, una voliera.\nMadagascar Forest.\nLo zoo ha aderito ad un programma di riproduzione per lemuri provenienti dal Madagascar, per assicurare una sana crescita di queste specie, tutte in pericolo di estinzione. Alcuni di questi lemuri vengono esibiti insieme, anche se in natura non vivono nella stessa area; in questo habitat viene anche conservato il loro nemico principale: il fossa.\nEthiopian Highlands.\nL'Ethiopian Highlands esibisce due specie di primati unici: l'amadriade ed il gelada.\nLo zoo di San Diego \u00e8 il secondo zoo del Nord America ad ospitare il babbuino gelada, dopo lo zoo del Bronx. Il maschio alpha Juma guida un gruppo di soli membri maschi Mahbub, Saburi, Abasi, Diwani e Valentino. Arrivati allo zoo il 7 settembre 2016 dal giardino zoologico Wilhelma di Stoccarda in Germania, dove vivevano con altri 44 gelada, verranno introdotti ad esemplari femminili in futuro.\nIl gruppo vive con una mandria di stambecchi della Nubia.\nKopje Woodland.\nIl kopje \u00e8 un rilievo granitico o un piccolo monte isolato emergente nel mezzo di una piana o di un'area a rilievo moderato. Kopje \u00e8 il termine utilizzato nell'Africa centrale e meridionale, ma possono essere anche denominate monadnock.\nIl Kopje Woodland dello zoo di San Diego \u00e8 la casa di diversi tipi di animali che vivono in natura in ambienti simili:\nWest African Forest.\nQuesto habitat offre ai visitatori una cascata di 20 m (65 ft), la cascata artificiale pi\u00f9 grande di San Diego.\nNella pozza che si crea ai piedi della cascata si possono trovare il coccodrillo nano, la tartaruga del Madagascar dalla grande testa e la tartaruga del fango africana.\nAustralian outback.\nQuest'area dedicata agli ambienti australiani, anche chiamata \"Koalafornia\", ha aperto nel maggio 2013. All'ingresso dell'habitat vi sono un gruppo di pali totemici tra i 2 ed 4 m, che sia nella cultura australiana che nord americana hanno un significato simbolico particolare per una persona, un clan o una trib\u00f9, ed al quale ci si sente legati per tutta la vita. \nLo zoo ha accolto il primo diavolo della Tasmania nell'ottobre 2013, parte di un programma australiano di conservazione della specie.\nUrban Jungle.\nNel dicembre 2012 lo zoo ha accolto due cuccioli di leopardo nebuloso di 14 settimane.\nCuriosit\u00e0.\nLo Zoo di San Diego \u00e8 stato, inoltre, la location del primo video della storia caricato su YouTube, da Jawed Karim, co-fondatore dell'azienda.\nCollegamenti esterni.\nhttp://www.sandiegozoo.org/ Sito ufficiale"}
{"id": "3310043", "revid": "592483", "url": "https://it.wikipedia.org/wiki?curid=3310043", "title": "San Diego Zoo", "text": ""}
{"id": "3310051", "revid": "54354", "url": "https://it.wikipedia.org/wiki?curid=3310051", "title": "Universitat Polit\u00e8cnica de Catalunya", "text": ""}
{"id": "3310055", "revid": "123701506", "url": "https://it.wikipedia.org/wiki?curid=3310055", "title": "ZhuZhu Pets", "text": "ZhuZhu Pets (chiamati Go Go Hamsters nel Regno Unito), \u00e8 una linea di criceti giocattoli robotici, lanciati sul mercato nel 2009. Il nome deriva dal cinese \u732a\u732a zh\u016b zh\u016b, che vuol dire \"piccolo maiale\". Ispirata ai giocattoli \u00e8 stata prodotta una serie animata, \"The Zhu Zhu Pets\", in onda sul canale Disney Channel negli USA e sul canale Frisbee in Italia.\nStoria.\nLa linea \u00e8 stata creata da Russ Hornsby per la sua azienda, la Cepia LLC. L'azienda impiega soltanto sedici dipendenti negli Stati Uniti e trenta in Cina.\nIl notevole successo commerciale del prodotto ha fatto s\u00ec che in pochissimo tempo alcuni esemplari, lanciati sul mercato al prezzo di 9,99 dollari, abbiano raggiunto quotazioni di oltre 40 dollari su ebay ed Amazon.com. La produzione iniziale della Cepia LLC \u00e8 stata costretta a passare dalla produzione da 70.000 a 120.000 pezzi al giorno per soddisfare la richiesta. \nDescrizione.\nLa linea viene messa in commercio con nove differenti personaggi, chiamati Patches, Chunk, PipSqueak, Mr. Squiggles, Num Nums, Scoodles, Jilly, Nugget e Winkie e una serie di accessori. I \"criceti robot\" sono dotati di una intelligenza artificiale che li rende in grado di interagire fra loro, esplorare l'ambiente circostante ed emettere una quarantina di suoni differenti. Successivamente, oltre alla serie classica, venne ideata e prodotta una nuova serie di giocattoli ispirati ai cani e ai conigli."}
{"id": "3310057", "revid": "599013", "url": "https://it.wikipedia.org/wiki?curid=3310057", "title": "Giuseppe Del Zotto", "text": "Carriera.\nGioca cinque partite in Serie A ,poi due campionati in B titolare con l'Udinese per poi militare nel Verona prima di passare al Padova. Ritorna ad Udine in C come titolare per due anni. Poi passa al Venezia dove gioca gli ultimi due anni , il secondo anche come capitano.\nDebutta con i biancoscudati il 5 dicembre 1965 nella partita Genoa-Padova (2-2). Veste per l'ultima volta la maglia biancoscudata in occasione della partita Padova- (0-0) del 14 gennaio 1966.\nAl momento della tesi di laurea si ritira dall'attivit\u00e0 agonistica per intraprendere la carriera di architetto."}
{"id": "3310058", "revid": "125861065", "url": "https://it.wikipedia.org/wiki?curid=3310058", "title": "Maurizio Gucci", "text": "Biografia.\nFiglio di Rodolfo Gucci e dell'attrice Sandra Ravel, nipote di Guccio Gucci, dopo essersi laureato in giurisprudenza all'Universit\u00e0 Cattolica del Sacro Cuore ha lavorato per l'azienda di famiglia. Dopo la morte di suo padre, avvenuta nel 1983, ha assunto la direzione della societ\u00e0, licenziando in seguito lo zio Aldo. Ha inoltre ereditato un patrimonio di oltre 800 miliardi di lire (equivalenti a circa 1,3 miliardi di euro odierni). Durante la sua presidenza seleziona tre personalit\u00e0 chiave per il futuro di Gucci: Domenico De Sole, assunto come manager nel 1984, Dawn Mello, assunta nel 1989 come editrice e designer pr\u00eat-\u00e0-porter, e Tom Ford nel 1990. Nel 1993 vende le sue quote del gruppo alla Investcorp, societ\u00e0 di Nemir Kirdar, per 270 miliardi di lire. \nNel 1970 conosce ad una festa Patrizia Reggiani. I due si sposano il 28 ottobre 1972 nella Chiesa di San Sepolcro a Milano, pur con l'opposizione di Rodolfo Gucci; da Patrizia avr\u00e0 due figlie, Alessandra (nata nel 1976) e Allegra (nata nel 1981). Il 22 maggio 1985, dopo 12 anni di matrimonio, Maurizio lascia Patrizia, e nel 1993 instaura un rapporto con Paola Franchi. Nel 1992 Patrizia Reggiani e Maurizio Gucci divorziano ufficialmente e, come parte dell'accordo, la Reggiani avrebbe dovuto percepire l'equivalente di una somma annua di 1 miliardo di lire. \nLa morte.\nIl 27 marzo 1995 Maurizio Gucci viene assassinato da Benedetto Ceraulo nella portineria dello stabile dove erano situati gli uffici di una sua societ\u00e0. I funerali si svolgono nella Chiesa di San Carlo al Corso a Milano il 4 aprile 1995.\nNel 1997 Patrizia Reggiani, ex moglie di Maurizio, viene individuata come mandante dell'omicidio. Entrambi, oltre ad altri 3 collaboratori, vengono arrestati nel 1997 e condannati a diversi anni di reclusione."}
{"id": "3310068", "revid": "287204", "url": "https://it.wikipedia.org/wiki?curid=3310068", "title": "NeuroLex", "text": "NeuroLex \u00e8 un lessico dinamico dei concetti che correlano alle neuroscienze. La sua struttura \u00e8 quella di una wiki semantica, dal momento che utilizza come motore di ricerca il Semantic MediaWiki. NeuroLex \u00e8 sostenuto dal progetto Neuroscience Information Framework.\nSinossi.\nLo scopo di NeuroLex \u00e8 quello di aiutare a chiarire e definire i termini che i neuroscienziati utilizzano per condividere i loro dati (http://neurolex.org/wiki/Category:Data_object), in modo che i sistemi di informazione come il NIF possano trovare i dati pi\u00f9 facilmente e fornire pi\u00f9 potenti mezzi per l'integrazione dei dati che si trovano in risorse distribuite. Uno dei grandi ostacoli per l'integrazione dei dati nelle neuroscienze \u00e8 l'utilizzo di una terminologia spesso vaga, fino all'essere inconsistente nei database e in altre risorse (http://neurolex.org/wiki/Category:Structured_knowledge_resource) come nella letteratura scientifica (http://neurolex.org/wiki/Category:Literature_corpus). Quando si utilizzano gli stessi termini per designare cose differenti, non si pu\u00f2 rispondere facilmente agli interrogativi che necessitano di consultare molteplici risorse. Ad esempio, se tre database hanno informazioni riguardanti quali geni sono espressi nella corteccia, ma utilizzano diverse definizioni della corteccia cerebrale (http://neurolex.org/wiki/Category:Cerebellar_cortex), alla fine questi dati non si potranno confrontare facilmente.\nUtilizzazione nell'ambito del Neuroscience Information Framework.\nIl NIF permette la scoperta e l'accesso a dati di ricerca pubblica e strumenti disponibili a tutti in tutto il mondo grazie ad un ambiente a rete informatica open source. Finanziato dagli NIH Blueprint for Neuroscience Research, il NIF consente a scienziati e studenti di scoprire risorse web globali nell'ambito delle neuroscienze che tagliano i confini tradizionali della conoscenza\u00a0\u2013 andando da database di neuroscienze sperimentali, database clinici e di traduzione , fino alle basi della conoscenza, atlanti anatomici, e varie risorse di genetica/genomica.\nA differenza dei motori di ricerca generali, il NIF fornisce un accesso pi\u00f9 profondo verso un set di risorse pi\u00f9 focalizzato che \u00e8 rilevante per le neuroscienze, avvalendosi di strategie di ricerca \"su misura\" per le neuroscienze, e permettendo l'accesso a contenuti tradizionalmente \u201cnascosti\u201d dai motori di ricerca. Il Framework \u00e8 un inventario dinamico dei databse in neuroscienze, annotati e integrati con un sistema unificato di terminologia biomedica (ad.es. NeuroLex). Il NIF supporta \"queries\" basati sui concetti poste su molteplici scale di strutture biologiche e su molti livelli di funzione biologica, rendendo pi\u00f9 facile la ricerca e la comprensione dei risultati.\nCome parte del NIF, viene fornita una semplice interfaccia di ricerca a molte diverse fonti di informazione in neuroscienze. Per renderle pi\u00f9 efficaci, il NIF ha un sistema che costruisce ontologie per aiutare a organizzare i concetti delle neuroscienze in categorie gerarchiche, ad.es. dichiarando che un neurone \u00e8 una cellula. Questo aiuta gli utenti nel eseguire ricerche pi\u00f9 efficaci e per organizzare e capire l'informazione che viene presentata in risposta. Un'importante aggiunta a questo \u00e8 quello di definire chiaramente e in modo inequivocabile, tutti i termini usati per descrivere i dati, ad.es., termini anatomici, tecniche, nomi di organismo.\nContenuto.\nLe prime voci nel NeuroLex sono state costruite dalle ontologie NIFSTD che riassumevano il precedente vocabulario BIRNLex. Attualmente contengono concetti che spaziano dall'anatomia macroscopica, alle cellule del sistema nervoso (http://neurolex.org/wiki/Category:Nervous_system), alle strutture subcellulari (http://neurolex.org/wiki/Subcellular_Hierarchy), alla malattie (http://neurolex.org/wiki/Category:Disease), alle fisiologia e alle tecniche d'indagine. Il NIF sollecita alla comunit\u00e0 perch\u00e9 aggiunga ulteriori contenuti e perch\u00e9 corregga e aggiorni quelli presenti.\nBibliografia.\nUn articolo che presenta il NIF era presente nel numero 3 (volume 6) della pubblicazione \"Neuroinformatics\" del settembre 2008:"}
{"id": "3310075", "revid": "11959", "url": "https://it.wikipedia.org/wiki?curid=3310075", "title": "Pelagio Galv\u00e3o", "text": ""}
{"id": "3310078", "revid": "11959", "url": "https://it.wikipedia.org/wiki?curid=3310078", "title": "Pelagio d'Albano", "text": ""}
{"id": "3310079", "revid": "11959", "url": "https://it.wikipedia.org/wiki?curid=3310079", "title": "Pelayo Gaytan", "text": ""}
{"id": "3310080", "revid": "11959", "url": "https://it.wikipedia.org/wiki?curid=3310080", "title": "Pelagio di Santa Lucia", "text": ""}
{"id": "3310081", "revid": "11959", "url": "https://it.wikipedia.org/wiki?curid=3310081", "title": "Pelagius Albanensis", "text": ""}
{"id": "3310086", "revid": "73843", "url": "https://it.wikipedia.org/wiki?curid=3310086", "title": "Germinal Cimarelli", "text": "Biografia.\nGerminal Cimarelli nacque il 5 luglio 1911 da una famiglia di estrazione popolare a Terni. Molto giovane inizi\u00f2 a lavorare come operaio presso le Acciaierie di Terni, avvicinandosi alle idee socialiste e nel 1932 al Partito Comunista Italiano clandestino. Nel 1934 militava nel ristretto gruppo comunista ternano.\nIl carcere.\nIl 21 agosto 1936 si svolse a Terni a opera dei militanti del PCI clandestino una grande e articolata operazione di propaganda, con la diffusione di volantini a sostegno della Repubblica spagnola, aggredita da Francisco Franco con l'appoggio dell'Italia e della Germania nazista. A seguito di ci\u00f2 fu immediata la reazione della polizia del regime fascista, che arrest\u00f2 decine di persone sospettate di essere antifasciste. Tra di esse vi era il giovane Germinal Cimarelli, che aveva collaborato attivamente all'attivit\u00e0 di volantinaggio, e che perci\u00f2 il 22 settembre 1936 veniva condannato a 5 anni di confino, da scontarsi presso il carcere di Tremiti. Da l\u00ec venne successivamente trasferito alla colonia penale di Ponza. Allo scadere della pena, nel 1941, le autorit\u00e0 decisero di prolungare la prigionia fino alla fine della guerra, considerandolo un elemento politicamente pericoloso, che non aveva dato segno di ravvedimento durante il carcere.\nSolo dopo il 25 luglio 1943, con la caduta del Fascismo, Cimarelli venne scarcerato e, raggiunta Terni, si mise immediatamente in contatto con gli antifascisti.\nLa Resistenza.\nDopo l'armistizio dell'8 settembre nei dintorni di Terni si vennero subito formando le prime formazioni partigiane, a opera di Alfredo Filipponi e di altri antifascisti provenienti dalla clandestinit\u00e0. Tali bande si vennero via via radicando e ampliando, fino ad arrivare a costituire la Brigata Garibaldi \"Antonio Gramsci\", una delle prime e pi\u00f9 rilevanti Brigate Garibaldi dell'Italia Centrale.\nCimarelli, messosi subito a disposizione, venne inizialmente incaricato di tenere i rapporti del CLN e del PCI ternani con i centri dirigenti di Roma e Firenze, a causa anche di una menomazione all'occhio che ne sconsigliava l'utilizzo in una formazione di combattimento. A seguito per\u00f2 delle sue ripetute insistenze, venne allora destinato a un piccolo distaccamento partigiano operante sui monti sopra Terni, tra Cesi e la Valserra. \nTale banda faceva capo alla Brigata Garibaldi \"Antonio Gramsci\", pur operando geograficamente distaccata dal teatro di azione della Brigata, dislocata sui monti tra la Valnerina, Norcia, Cascia e Leonessa. A Cimarelli venne dato l'incarico di commissario politico della formazione, al cui comando era posto Elbano Renzi. La banda contava all'incirca 20 partigiani, a cui si erano uniti alcuni prigionieri di guerra sovietici liberati da un campo di lavoro presso Papigno.\nLa morte.\nVerso met\u00e0 di gennaio del 1944, alla formazione partigiana, installata presso il Monte Torre Maggiore, sopra Cesi, giunse notizia che si stava preparando un rastrellamento per distruggerla. I partigiani per\u00f2 sottovalutarono la notizia, cos\u00ec che nel primo pomeriggio del 20 gennaio 1944 vennero sorpresi presso l'accampamento dalle truppe tedesche. Venne ordinata la ritirata, ma d'un tratto la banda si ritrov\u00f2 la strada tagliata da soldati nemici che sopraggiungevano dall'altra direzione.\nAttaccati da soverchianti forze tedesche, per evitare l'accerchiamento e la distruzione del reparto, Cimarelli decise di fermarsi e, innalzata una bandiera tricolore, da solo con un fucile mitragliatore affront\u00f2 i nemici che avanzavano, riuscendo a coprire col suo sacrificio la ritirata dei compagni.\nLa sera stessa della sua morte, Cimarelli venne insignito della Medaglia d'Oro al Valor Militare alla memoria.\nNei giorni successivi al rastrellamento, i partigiani sopravvissuti del distaccamento di Cesi vennero reinquadrati nei ranghi della Brigata Garibaldi \"Antonio Gramsci\", il cui comando scelse di intitolare alla memoria di Germinal Cimarelli uno dei suoi battaglioni."}
{"id": "3310087", "revid": "1543377", "url": "https://it.wikipedia.org/wiki?curid=3310087", "title": "The Spirit of Radio (Rush)", "text": "The Spirit of Radio \u00e8 un brano musicale del gruppo canadese Rush ed \u00e8 il lato A del primo singolo estratto dall'album \"Permanent Waves\" del 1980, edito dalla Mercury Records. Brano tra i pi\u00f9 noti del gruppo e regolarmente proposto nei concerti, \"The Spirit of Radio\" \u00e8 una delle cinque canzoni dei Rush inserite nella \"Canadian Songwriters Hall of Fame\" il 28 marzo 2010. Nel lato B \u00e8 presente \"Circumstances\".\nIl disco.\nIl singolo raggiunge il 51\u00ba posto della classifica statunitense nel marzo 1980.\nCon questo pezzo i Rush per la prima volta si allontanano dalle sonorit\u00e0 tipiche del rock progressivo per approdare a un rock pi\u00f9 moderno e immediato; il brano verso la sua conclusione vira verso ritmiche ska. Il titolo del pezzo prende origine dallo slogan della emittente radiofonica CFNY di Toronto; il testo include una citazione di \"The Sound of Silence\" di Simon &amp; Garfunkel.\nNella versione per il singolo discografico \"The Spirit of Radio\" viene presentata in versione ridotta a soli 3 minuti. \nGrande classico del repertorio dei Rush, il brano \u00e8 presente in svariati album dal vivo del gruppo, tra gli altri: \"Exit...Stage Left\", \"Different Stages\", \"Clockwork Angels Tour\". Il brano \u00e8 stato eseguito anche in occasione dell'inserimento del gruppo nella \"Rock and Roll Hall of Fame\" nel 2013.\nLa canzone \u00e8 stata inserita inoltre nella tracklist di Guitar Hero 5, ed \u00e8 la traccia pi\u00f9 complicata del gioco.\nBrano curiosamente proposto come lato B anche del singolo precedente e proveniente dall'album \"Hemispheres\", dove la voce di Lee raggiunge toni particolarmente alti, soprattutto durante il ritornello; il testo fa riferimento alle esperienze giovanili di Neil Peart in Inghilterra.\n\"Circumstances\" \u00e8 stata proposta dal vivo solo durante il \"Tour of the Hemispheres\" (1978-79) e lo \"Snakes &amp; Arrows Tour\" (2007); compare in versione live nell'album \"Snakes &amp; Arrows Live\".\nTracce.\nIl singolo pubblicato per il mercato statunitense contiene le seguenti tracce:\nCover.\n\"The Spirit of Radio\" \u00e8 stato interpretato da alcuni artisti"}
{"id": "3310090", "revid": "114755243", "url": "https://it.wikipedia.org/wiki?curid=3310090", "title": "Distretto di Gebze", "text": " \nIl distretto di Gebze (in turco Gebze il\u00e7esi) \u00e8 un distretto della provincia di Kocaeli, in Turchia.\nGeografia fisica.\nIl distretto si trova nell'estrema parte occidentale della provincia di Kocaeli, al confine con la provincia di Istanbul. Confina con i distretti di Tuzla, Pendik, \u015eile e K\u00f6rfez.\nAmministrazioni.\nOltre a Gebze, comprendente anche i centri di \u015eekerpinar e Tav\u015fancil e parte del comune metropolitano di Kocaeli, appartengono al distretto 18 villaggi."}
{"id": "3310097", "revid": "287204", "url": "https://it.wikipedia.org/wiki?curid=3310097", "title": "Jaan Ehlvest", "text": "Allievo della famosa scuola di scacchi fondata da Michail Botvinnik, nel 1980 vinse il 29\u00ba campionato juniores (under-20) dell'Unione Sovietica, e nel 1983 il campionato europeo juniores.\nEhlvest ha partecipato a otto Olimpiadi degli scacchi: nel 1988 con l'Unione Sovietica, dal 1992 al 2004 con l'Estonia. Ha vinto la medaglia d'oro di squadra alle olimpiadi di Salonicco 1988 e la medaglia di bronzo individuale in 2\u00aa scacchiera alle olimpiadi di Mosca 1994.\nAlcuni altri risultati:\nEhlvest ha studiato psicologia all'Universit\u00e0 di Tartu. Ha ottenuto due volte (1987 e 1989) il riconoscimento di \"Atleta dell'anno\" dell'Estonia.\nNel 2004 ha scritto una sua autobiografia: \"The Story of a Chess Player\".\nNel 2014 la FIDE gli ha attribuito il titolo di \"Senior Trainer\" (Istruttore Senior)."}
{"id": "3310101", "revid": "205250", "url": "https://it.wikipedia.org/wiki?curid=3310101", "title": "Nancy Dupl\u00e1a", "text": "Vita privata.\nDal 2007 \u00e8 sposata con l'attore Pablo Echarri, da cui ha avuto 2 figli: Morena e Julian e ha un altro figlio Lucas avuto dal precedente matrimonio."}
{"id": "3310105", "revid": "339392", "url": "https://it.wikipedia.org/wiki?curid=3310105", "title": "Vajont - la diga del disonore", "text": ""}
{"id": "3310106", "revid": "154059", "url": "https://it.wikipedia.org/wiki?curid=3310106", "title": "Companding", "text": ""}
{"id": "3310107", "revid": "227211", "url": "https://it.wikipedia.org/wiki?curid=3310107", "title": "Guerre baussene", "text": ""}
{"id": "3310108", "revid": "122964949", "url": "https://it.wikipedia.org/wiki?curid=3310108", "title": "Guerres baussenques", "text": "Le guerres baussenques (1144-1162), traducibili in italiano con guerre baussene, conservano nella memoria provenzale un posto importante: sono il ricordo \u00ab idealizzato \u00bb della resistenza dei provenzali e di una delle sue pi\u00f9 illustri famiglie, la casa di Baux, contro l'\u00ab occupante \u00bb catalano. Sul piano politico, esse contribuiscono, per il successo della casata di Barcellona, alla restaurazione della seconda dinastia dei conti di Provenza.\nDalle cause all'epilogo.\nLe cause : 1112-1144.\nL'origine di queste guerre vanno ricercate al contempo nella rivalit\u00e0 che oppone la Casa di Tolosa a quella di Barcellona, nei problemi di successione della prima dinastia dei conti di Provenza e nelle ambizioni di una grande famiglia provenzale, la casa di Baux.\nConflitto di interessi.\nInizialmente, un conflitto di interessi tra la contea di Tolosa e quella di Barcellona crea una situazione di tensione, con le sue opportunit\u00e0 politiche, in tutta la Provenza.\nFermati a sud, i conti catalani volgono le loro ambizioni verso il litorale mediterraneo, ai piedi delle Cevenne e fino al Rodano dove vengono a scontrarsi con la casa di Tolosa, i cui opposti interessi provocano il conflitto. Nel 1112, il matrimonio con l'ereditiera della contea di Provenza riaccende le tensioni. In effetti, questo matrimonio, probabilmente, per iniziativa della Chiesa, tra Raimondo Berengario di Barcellona e Dolce, figlia di Gerberga che possiede la contea di Provenza, il G\u00e9vaudan, il Carladais e una parte della contea di Rodez, vale al conte catalano un'ulteriore autorit\u00e0 in Provenza. Questa unione costringe Alfonso Giordano, della casa di Tolosa, a firmare nel 1125 un trattato delimitante per ciascuno le proprie zone di influenza.\nProblemi successori.\nA questo conflitto di interessi si aggiungono i problemi di successione tra l'ambiziosa casata dei Baux e quella di Barcellona relativi alla contea di Provenza.\nIn realt\u00e0, Dolce ha una sorella secondogenita, Stefania (\"\u00c9tiennette\"), in linea di principio gi\u00e0 con la sua dote sposata a un conte dei Baux. Fino al 1127, data della morte di Dolce, i documenti concernenti i loro domini recano la firma di Dolce e di suo marito. Dopo questa data, recheranno soltanto la firma di Raimondo Berengario che sostituisce completamente la moglie. Finch\u00e9 Raimondo Berengario \u00e8 in vita, Stefania non pretende nessuna rivendicazione. La cosa cambia quando alla morte del padre (1131), i beni di sua madre ritornano ai suoi nipoti e, in seguito a una spartizione, la Provenza va a uno di loro. Ora, Stefania \u00e8 sposata con Raimondo di Baux (fino a questa data, fedele alleato del conte di Provenza) che non si preoccupa di sostenere i diritti ereditari che sua moglie detiene da sua madre Gerberga.\n Gerberga di Provenza, contessa di Provenza\n 1073? ep. Gerberto(v.1053 - v.1110), alias \"Gilberto\" (? - ca. 1110), visconte\n \u251c\u2500 Dolce (ca. 1090 - 1127 o 1129) alias \"Dol\u00e7a\",\n \u2502 sposa nel 1112 Raimondo Berengario, conte di Barcellona\n \u2514\u2500 Stefania (1110? - 1160) alias \"\u00c9tiennette\" (in fr.) o \"St\u00e9phania\",\n sposa verso il 1116-1120 Raimondo di Baux (? - 1150), signore di Les Baux-de-Provence dal 1095 al 1150\nI protagonisti e i movimenti collaterali.\nDi colpo, il Mezzogiorno della Francia si divide in due opposte fazioni :\nQuesta situazione provoca sconvolgenti collaterali agli attori secondari implicati nel conflitto. Cos\u00ec, la citt\u00e0 di Arles \u00e8 in piena effervescenza; secondo gli storici arlesiani Anibert, essa istuituisce in quest'epoca (1131) un consolato per far fronte a questa situazione conflittuale:\nI conflitti del 1144-1162.\nIn un primo tempo, Raimondo di Baux si rivolge all'imperatore Corrado III, il quale possiede sulla regione un'autorit\u00e0 sovrana pi\u00f9 che altro teorica, affinch\u00e9 riconosca i diritti di Stefania e suoi generati dall'eredita di Gerberga. Il 4 agosto del 1145, l'imperatore convalida i loro titoli senza precisarne troppo il contenuto, concedendogli il diritto di battere moneta, ad Arles e a Trinquetaille, vantaggio questo legato al potere sovrano.\nTuttavia questa decisione viene contestata con le armi: dall'inizio del 1147, la casa barcellonese in guerra contro Raimondo di Baux, lui stesso sostenuto dagli arlesiani, ottiene un successo decisivo dovuto in gran parte all'assenza del conte di Tolosa occupato nella sua crociata in Terrasanta. L'impossibilit\u00e0 di convincere Raimondo a desistere lo induce a negoziare con Barcellona, accettando di sottomettersi, ma muore in Spagna prima che possa firmare il trattato di pace. Stefania e i suoi quattro figli, Ugo, Guglielmo, Bertrando e Gilberto, sono tenuti a rinunciare ai loro diritti sulla contea di Provenza. Il trattato che mette fine a questo primo episodio viene firmato ad Arles nel 1150.\nCinque anni pi\u00f9 tardi, Stefania e i suoi figli rilanciano il conflitto (1155). Alleato del conte di Tolosa, Ugo di Baux ottiene un primo successo di ordine diplomatico, ricevendo da parte dell'imperatore germanico Federico Barbarossa la conferma dei titoli riservati alla sua Casa. Ma le ostilit\u00e0, ancora una volta, si riaccendono. La casa di Baux deve ammettere di essere stata sconfitta (1156) e s'impegna ad aprire il castello di Castillon e diversi roccaforti alla prima requisizione. Il castello di Baux, sede di questa famiglia, e qualcuno dei suoi avamposti, tra cui il castello di Trinquetaille sono esclusi da questa umiliante condizione.\nNel 1162, quando scoppia il terzo e ultimo conflitto, i catalani si assicurarono definitivamente la vittoria sui loro avversari. Il castello di Baux viene raso al suolo e il territorio circostante devastato. La casa di Barcellona fa convalidare la sua vittoria militare tramite le cancellerie, bench\u00e9 Ugo di Baux tenti di contrastare questa manovra appellandosi a Federico Barbarossa per la \"ratifica\" dei due diplomi provvisti della bolla d'oro imperiale, emanati uno da Corrado, l'altro dallo stesso Federico Barbarossa. Ma Federico Barbarossa si guarda bene dal dare ragione al vinto.\nEpilogo.\nDurante i quasi venti anni (1144-1162) la casa di Baux ha perlomeno tentato di imporsi in una Provenza dove il potere dei conti non si era ancora effettivamente consolidato. I diritti nati da un matrimonio si eclissano a causa di un altro: l'imperatore concede sua nipote a Raimondo Berengario III, della casa di Barcellona, fedele al nome portato dal marito di Dolce. Maestra nei campi di battaglia, la dinastia catalana si copre di una riconoscenza imperiale, in verit\u00e0 pi\u00f9 lusinghera che effettiva, ma che \u00e8 il punto di partenza del vero potere di tale dinastia in questa provincia chiamata Provenza."}
{"id": "3310120", "revid": "77594", "url": "https://it.wikipedia.org/wiki?curid=3310120", "title": "Nguy\u1ec5n Ph\u00fa Tr\u1ecdng", "text": "Biografia.\nNguy\u1ec5n \u00e8 nato nel comune di \u0110\u00f4ng H\u1ed9i, Distretto di \u0110\u00f4ng Anh, Hanoi. La sua biografia ufficiale da come background della sua famiglia quello di \"medio contadini\". In seguito ha studiato filologia e ha ottenuto un Dottorato di ricerca in filosofia all'Universit\u00e0 nazionale del Vietnam di Hanoi ove ha studiato dal 1963 al 1968. In seguito ha ricevuto un ulteriore Dottorato di ricerca in giurisprudenza e un master in diplomazia all'Universit\u00e0 nazionale di Ho Chi Minh \u00e8 divenuto ufficialmente membro del Partito Comunista del Vietnam nel dicembre 1968. Ha lavorato in seguito per il T\u1ea1p ch\u00ed C\u1ed9ng S\u1ea3n (Rassegna Comunista), l'agenda teorica e politica del Partito Comunista del Vietnam (in passato Partito dei Lavoratori del Vietnam) nel periodo che va dal 1968 al 1973, dal 1976 al 1981 e dal 1983 al 1996. Dal 1991 al 1996, ha servito come capo editore del T\u1ea1p ch\u00ed C\u1ed9ng S\u1ea3n.\nnel 1981 si \u00e8 recato in Unione Sovietica per studiare all'Accademia delle scienze dell'URSS dove ha ricevuto una candidatura in scienze in storia nel 1983. Nel 1998 \u00e8 entrato a far parte della sezione di partito dedicato al lavoro politico, che lo ha reso uno dei pi\u00f9 prominenti teorici politici vietnamiti, dirigendo il consiglio teorico del comitato centrale di partito incaricato di gestire il lavoro teorico del partito dal 2001 al 2006.\nNguy\u1ec5n \u00e8 un capace teorico marxista, e per molto tempo si \u00e8 scontrato con diversi membri del partito per la \"perdit\u00e0 della loro virt\u00f9 marxista-leninista\".\n\u00e8 membro del comitato centrale del partito sin dal 1994, dell'ufficio politico sin dal dicembre 1997 ed \u00e8 un deputato dell'Assemblea nazionale sin dal maggio 2002. Dal gennaio al giugno 2006, \u00e8 stato segretario del comitato esecutivo di partito di Hanoi, carica che lo rendeva di fatto la persona pi\u00f9 potente nella gerarchia cittadina. Il 26 giugno 2006, \u00e8 stato eletto Presidente dell'Assemblea nazionale. Durante tale periodo, \u00e8 stato eletto anche segretario dell'organizzazione di partito all'interno dell'assemblea nazionale e membro del consiglio per la difesa e la sicurezza.\nNguy\u1ec5n \u00e8 stato eletto Segretario generale del Partito Comunista del Vietnam nel 2011. Il 5\u00b0 plenum dell'11 comitato centrale ha deciso inoltre di sollevare il primo ministro dalla direzione del comitato centrale anti-corruzione, nominando proprio lui come suo nuovo direttore. \nil 6 luglio 2015, Nguy\u1ec5n si \u00e8 recato negli Stati Uniti per poi cominciare la sua visita ufficiale dal 10 luglio. Era la prima volta che un leader del Partito Comunista del Vietnam ricopriva degli incarichi nel Dipartimento di Stato degli Stati Uniti d'America, ma in compenso non aveva nessun ruolo ufficiale nell'ufficio ovale. Questa visita rappresentava il culmine dai 20 anni in qui gli Stati Uniti e il Vietnam avevano normalizzato i loro rapporti diplomatici. Le discussioni con il Presidente Barack Obama riguardavano i diritti umani, difesa e sicurezza e il Partenariato Trans-Pacifico. \nil 27 gennaio 2016 \u00e8 stato rieletto Segretario generale al 12\u00b0 comitato centrale del Partito Comunista del Vietnam alla prima conferenza del comitato. A 72 anni, era il pi\u00f9 vecchio membro del 12\u00b0 comitato centrale. In questa sessione, era il numero uno in grado nel politburo, marcando un ritorno alla normalit\u00e0.\nil 3 ottobre 2018, \u00e8 stato scelto dal comitato centrale del Partito Comunista del Vietnam con il supporto al 100% per divenire il candidato del partito alla posizione di Presidente del Vietnam, divenendo il successore ufficiale di Tr\u1ea7n \u0110\u1ea1i Quang.\nSuccessivamente l'Assemblea nazionale lo ha eletto ufficialmente Presidente della Repubblica il 23 ottobre 2018 con il 99.79% del voto. La sua cerimonia del giuramento ha avuto luogo nella grande sala ed \u00e8 stato trasmessa dal vivo nel pomeriggio sulla radio di stato e sul sistemi televisivi. \u00c8 stato rieletto per la terza volta Segretario generale del Partito Comunista del Vietnam durante il XIII congresso del Partito conclusosi il 1 febbraio 2021. Il 5 aprile 2021 ha lasciato la carica di Presidente della Repubblica a Nguy\u1ec5n Xu\u00e2n Ph\u00fac."}
{"id": "3310127", "revid": "109651", "url": "https://it.wikipedia.org/wiki?curid=3310127", "title": "Puntate di Voyager - Ai confini della conoscenza", "text": ""}
{"id": "3310131", "revid": "298229", "url": "https://it.wikipedia.org/wiki?curid=3310131", "title": "Jane Collymore", "text": "Giocava nel ruolo di schiacciatrice.\nCarriera.\nLa carriera di Jane Collymore, sorella maggiore della pallavolista Jill Collymore, inizia nel 2002 con la squadra della sua universit\u00e0, la University of Florida. Gioca per la sua universit\u00e0 fino al 2005, disputando la finale della NCAA Division I del 2003, persa contro la University of Southern California. Sempre nel 2005 viene convocata per la prima volta nella nazionale statunitense, partecipando prevalentemente a tornei minori fino al 2006.\nDopo aver terminato l'universit\u00e0, inizia la carriera da cantante, mettendo da parte la pallavolo, salvo una apparizione in Porto Rico con le Divas de Aguadilla. Nella stagione 2009, torna a giocare a pallavolo, prendendo parte al campionato portoricano prima con la maglia delle Valencianas de Juncos, poi con quella delle Caribes de San Sebastian. Sempre nel 2009 fa ritorno per l'ultima volta in nazionale, vincendo la medaglia d'argento alla Final Four Cup.\nNel 2010 torna a dedicarsi esclusivamente alla sua produzione musicale. Nella stagione 2011 torna nuovamente a giocare nel campionato portoricano prima per le Gigantes de Carolina, tuttavia senza concludere la stagione."}
{"id": "3310138", "revid": "203463", "url": "https://it.wikipedia.org/wiki?curid=3310138", "title": "Rolando Pallavicino", "text": ""}
{"id": "3310140", "revid": "767487", "url": "https://it.wikipedia.org/wiki?curid=3310140", "title": "A Kiss for Cinderella", "text": "A Kiss for Cinderella \u00e8 un film muto del 1925 diretto da Herbert Brenon.\nTrama.\nCinderella \u00e8 una piccola serva che lavora come donna delle pulizie presso un artista al tempo della prima guerra mondiale. Una sera, la ragazza dimentica di spegnere le luci durante un raid aereo, suscitando i sospetti di un agente di polizia che si mette a controllarla. Il poliziotto scopre cos\u00ec che lei, nel suo tempo libero, si prende cura di quattro orfani di guerra. Il giovane si innamora della ragazza e l'aiuta con i bambini. Una notte, Cinderella si addormenta nella neve, sognando zucche magiche, fate madrine e fate buone. Il freddo la fa cadere malata. L'agente allora le chiede di sposarlo: lei, grata, acconsente a diventare sua moglie.\nProduzione.\nIl film venne prodotto dalla Famous Players-Lasky Corporation, tratto dal lavoro teatrale omonimo (1916) di James M. Barrie.\nDistribuzione.\nIl film fu distribuito dalla Paramount Pictures e usc\u00ec nelle sale USA il 22 dicembre 1925. In Venezuela prese il titolo \"Un beso para Cenicienta\".\nEsistono copie del film."}
{"id": "3310141", "revid": "767487", "url": "https://it.wikipedia.org/wiki?curid=3310141", "title": "Artie Kaplan", "text": "Biografia.\nNato e cresciuto a Brooklyn, uno dei cinque borough di New York, si avvicina alla musica spinto dal padre Charles Kaplan (1902-1971), uomo d'affari che avvicina il figlio al jazz, facendogli scoprire musicisti come Dizzy Gillespie, Charlie Parker, Stan Getz e Lester Young.\nImpara a suonare il sassofono e comincia a suonare in alcune orchestre locali; entra poi nel mondo discografico dapprima come session man, suonando il sax per artisti come Carole King, Neil Sedaka, Van Morrison, Neil Diamond, Barry Manilow e poi come manager ed assistente di alcuni artisti.\nPer alcuni anni continua il lavoro dietro le quinte (nel frattempo si \u00e8 sposato ed \u00e8 diventato padre di due gemelle), finch\u00e9 nel 1972, ottenuto un contratto con la Vanguard Records, pubblica il suo album di debutto, Confessions of a Male Chauvinist Pig; il disco ottiene un discreto successo, trascinato dal primo 45 giri estratto, \"Harmony\", ma sar\u00e0 maggiore il successo in Europa, dove sia l'album sia il 45 giri vengono pubblicati dalla CBS a gennaio del 1973.\n\"Harmony\" arriva ai primi posti della hit-parade in Italia (dove diventa uno dei dischi pi\u00f9 venduti dell'anno), in Francia, Paesi Bassi, Germania e Spagna, ed il suo successo \u00e8 bissato, qualche mese dopo, da un altro 45 giri estratto dall'album \"Bensonhurst Blues\": questa canzone verr\u00e0 reincisa nel 1981 da Oscar Benton ed inserita nella colonna sonora del film Per la pelle di un poliziotto, diretto ed interpretato da Alain Delon, inoltre Adriano Celentano scriver\u00e0 un testo in italiano e la incider\u00e0 nel suo album C'\u00e8 sempre un motivo del 2004, intitolandola \"Vengo dal jazz\".\nIl successo delle incisioni successive \u00e8 decisamente minore, ed Artie Kaplan continua comunque l'attivit\u00e0 non pi\u00f9 a livelli internazionali ma limitandosi agli Stati Uniti."}
{"id": "3310144", "revid": "729019", "url": "https://it.wikipedia.org/wiki?curid=3310144", "title": "Australian Open 2011 - Doppio misto", "text": "I detentori del titolo erano Cara Black e Leander Paes, ma sono stati sconfitti al secondo turno da Chan Yung-jan e Paul Hanley, a loro volta sconfitti in finale da Katarina Srebotnik e Daniel Nestor per 6-3, 3-6, [10-7]."}
{"id": "3310145", "revid": "1543377", "url": "https://it.wikipedia.org/wiki?curid=3310145", "title": "Alphavirus", "text": "Alphavirus (nella letteratura in lingua italiana talora Alfavirus) \u00e8 un genere di virus ad RNA a singolo filamento positivo, unico membro della famiglia dei Togaviridae, di medie dimensioni, forma rotondeggiante, nucleocapside a simmetria icosaedrica avvolto da membrana lipoproteica, in grado di infettare numerosi vertebrati per mezzo di artropodi. Ubiquitari e distribuiti in sette gruppi sierologici, gli \"Alphavirus\" determinano due gruppi di patologie: encefaliti e sindromi febbrili con eruzioni cutanee e poliartriti.\nTassonomia.\nIl genere \"Alphavirus\" \u00e8 rappresentato da una trentina di specie di virus patogeni trasmessi da zanzare distribuiti in sette gruppi sierologici. La specie tipo \u00e8 il \"virus Sindbis\". In passato il genere \"Alphavirus\" era classificato fra gli \"Arbovirus\", precisamente nel gruppo A degli \"Arbovirus\", assieme a virus a RNA classificati successivamente nelle famiglie \"Flaviviridae\" e \"Arteriviridae\".\nCaratteristiche virali.\nMorfologia.\nAl microscopio elettronico i virioni degli \"Alphavirus\" appaiono costituiti da un nucleocapside a simmetria icosaedrica (numero di triangolazione T = 4) ricoperto da una membrana lipoproteica virale. I virioni appaiono di forma sferica (diametro di circa 40 nm) o pleiomorfi (diametro di circa 60-70\u00a0nm) localizzati nel citoplasma della cellula ospite. La membrana virale \u00e8 originata dalla membrana della cellula infettata; sulla sua superficie appaiono prolungamenti lunghi circa 10 nm costituiti da glicoproteine virali, di cui due (denominate E1 ed E2) sono antigenicamente ben caratterizzate e permettono una classificazione sierologica degli Alphavirus.\nPropriet\u00e0 fisico-chimiche.\nLa massa molecolare dei virioni \u00e8 52 x 106 dalton. I virioni hanno una densit\u00e0 di flottazione in saccarosio di 1,18-1,19 g cm\u22123; il coefficiente di sedimentazione \u00e8 di 280 svedberg (s20,w). Il punto di inattivazione termica (\"Thermal inactivation point\", TIP) \u00e8 a 58 \u00b0C. I virioni sono costituiti per il 30% in peso di lipidi, presenti nella membrana lipoproteica virale, di composizione simile ai lipidi delle membrane cellulari delle cellule ospiti. La longevit\u00e0 \"in vitro\" (\"Longevity in vitro\", LIV) \u00e8 0,35 giorni (a 37 \u00b0C in terreno di coltura). \"In vitro\" le propriet\u00e0 dei virioni sono stabili in ambiente blandamente alcalino (pH 7-8). L'infettivit\u00e0 \u00e8 ridotta dopo irraggiamento. A causa della presenza di lipidi, i virioni sono sensibili al trattamento con solventi organici (per esempio, etere) e detergenti.\nGenoma.\nIl genoma degli \"Alphavirus\" \u00e8 costituito da un singolo filamento positivo di RNA di circa 11800 nucleotidi. L'estremit\u00e0 5' porta un cappuccio di 7-metil guanosina metilata e l'estremit\u00e0 3' una coda poliadenilata. Dopo la penetrazione nella cellula infettata, l'RNA virale scapsidato funziona da RNA messaggero, dirigendo la sintesi delle proteine virali. Viene sintetizzato dapprima un singolo lungo polipeptide che successivamente viene tagliato in frammenti per formare un certo numero di proteine pi\u00f9 piccole. Si ha prima la traduzione dell'estremit\u00e0 5', che codifica per le proteine funzionali; dopo la replicazione del genoma vengono prodotti mRNA subgenomici che produrranno le proteine strutturali corrispondenti all'estremit\u00e0 3'. I nucleocapsidi completi acquistano l'involucro dalla membrana plasmatica cellulare e solo allora il virione diviene infettivo.\nPatogenicit\u00e0.\nGli \"Alphavirus\" sono diffusi in tutto il mondo e sono in grado di causare malattie anche all'uomo. Le infezioni da \"Alfavirus\" si diffondono attraverso artropodi vettori, soprattutto zanzare. Una volta che un vertebrato viene morso dalla zanzara infetta, il virus pu\u00f2 entrare nel flusso sanguigno, provocando viremia. A loro volta le zanzare acquisiscono il virus ingerendo sangue di un ospite viremico; il virus si moltiplica nei tessuti e negli organi della zanzara, comprese le ghiandole salivari. Nella maggior parte dei casi i vertebrati infettati appaiono sani e non infetti (per esempio, gli uccelli nell'encefalite equina dell'ovest (\"Western equine encephalitis virus\"). Altre volte, tuttavia, compaiono malattie. Nell'uomo queste ultime sono essenzialmente di due categorie: \nNel singolo individuo la comparsa delle malattie da \"Alphavirus\" pu\u00f2 essere impedita dal sistema immunitario: nell'immunit\u00e0 specifica sono coinvolti anticorpi neutralizzanti e cellule T; gli \"Alphavirus\" sono in grado di provocare inoltre la produzione di interferone."}
{"id": "3310147", "revid": "106990", "url": "https://it.wikipedia.org/wiki?curid=3310147", "title": "Operazione Grog", "text": ""}
{"id": "3310149", "revid": "830939", "url": "https://it.wikipedia.org/wiki?curid=3310149", "title": "L\u00e9on Savary", "text": "Biografia.\nDopo studi di lettere a Friburgo, Storico della sua citt\u00e0 d'elezione Friburgo, scrisse \"Fribourg\" (nel 1929), \"Le Coll\u00e8ge Saint-Michel\" (nel 1932) e \"La Chartreuse de la Valsainte\" (nel 1937). Fu anche autore di una vasta opera romanzesca consacrata a descrizioni critiche degli ambienti intellettuali e religiosi, di cronache e di memorie.\nFu corrispondente a Berna, dal 1935 al 1946, e a Parigi, dal 1946 al 1956 per La Tribune de Gen\u00e8ve.\nVicino a Jack Rollan, nel 1958 pubblic\u00f2 il pamphlet \"Voulez-vous \u00eatre conseiller national?\" Fece parte della Soci\u00e9t\u00e9 de Belles-Lettres.\nPremio Schiller 1960."}
{"id": "3310150", "revid": "57342", "url": "https://it.wikipedia.org/wiki?curid=3310150", "title": "Giuseppe Raimondi (politico)", "text": "Biografia.\nFiglio di un proprietario terriero, studi\u00f2 nel seminario diocesano, per dedicarsi successivamente alla viticultura e all'attivit\u00e0 politica nelle file del Partito popolare, risultando eletto consigliere della Provincia di Alessandria e venendo candidato alle elezioni politiche del 1921. Nel 1922 emigr\u00f2 in Argentina, dove continu\u00f2 a dedicarsi alla viticultura. Dopo la seconda guerra mondiale, rientr\u00f2 in Italia per collaborare con la Croce Rossa Italiana alla distribuzione degli alimenti. Per la Democrazia Cristiana venne eletto all'Assemblea costituente e successivamente alla Camera dei deputati nel collegio di Cuneo-Alessandria-Asti. Nel 1951 fu nominato presidente della Camera di commercio di Alessandria e membro del comitato centrale della Croce Rossa Italiana."}
{"id": "3310152", "revid": "37878620", "url": "https://it.wikipedia.org/wiki?curid=3310152", "title": "Maharal", "text": ""}
{"id": "3310153", "revid": "37878624", "url": "https://it.wikipedia.org/wiki?curid=3310153", "title": "Yehudah Loew", "text": ""}
{"id": "3310155", "revid": "200568", "url": "https://it.wikipedia.org/wiki?curid=3310155", "title": "Comunicazione d'impresa", "text": ""}
{"id": "3310161", "revid": "729019", "url": "https://it.wikipedia.org/wiki?curid=3310161", "title": "Campionato argentino di rugby a 15 1982", "text": "Il Campionato argentino di rugby a 15 1982 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Tucum\u00e1n\nContesto.\nLa squadra (in pratica la nazionale argentina) conquista una vittoria storica nel secondo test a Bloemfotein (21-12)"}
{"id": "3310162", "revid": "37878828", "url": "https://it.wikipedia.org/wiki?curid=3310162", "title": "Distretto di \u0160\u010digrovskij", "text": ""}
{"id": "3310163", "revid": "1005847", "url": "https://it.wikipedia.org/wiki?curid=3310163", "title": "Elezioni parlamentari in Polonia del 2011", "text": "Le elezioni parlamentari in Polonia del 2011 si tennero il 9 ottobre per il rinnovo dell'Assemblea nazionale (Sejm e Senato). In seguito all'esito elettorale, Piattaforma Civica form\u00f2 il governo e Donald Tusk fu confermato Presidente del Consiglio.\nContesto.\nSistema elettorale.\nLe elezioni furono indette per il rinnovo del Sejm e del Senato. Il Sejm \u00e8 eletto mediante sistema proporzionale con sbarramento del 5%, nell'ambito di 41 circoscrizioni plurinominali e con recupero dei resti tramite il metodo D'Hondt. Per il Senato, la nuova legge elettorale aveva introdotto un sistema uninominale a turno unico, all'interno di 100 collegi uninominali.\nLa nuova legge elettorale aveva inoltre previsto alcune novit\u00e0:\nLa data delle elezioni.\nLa data elettorale, il 9 ottobre, \u00e8 stata scelta dal Presidente della Polonia Bronis\u0142aw Komorowski, ed \u00e8 stata annunciata il 4 luglio. L'ultima data possibile per lo svolgimento delle elezioni era il 30 ottobre 2011, rispetto alle precedenti elezioni parlamentari del 2007. Prima dell'annuncio della data, le date considerate pi\u00f9 probabili erano state il 16 ottobre o il 23 ottobre.\nNonostante la coalizione di governo godesse di una forte maggioranza, si pens\u00f2 a posticipare le elezioni alla primavera del 2012, per evitare che la campagna elettorale interrompesse la Presidenza polacca del Consiglio dell'Unione europea, in corso nella seconda met\u00e0 del 2011. L'idea era sostenuta dall'Alleanza della Sinistra Democratica e da La Polonia \u00e8 la Pi\u00f9 Importante, ma fu fermamente contestata da Diritto e Giustizia. Il Maresciallo del Sejm Grzegorz Schetyna, di Piattaforma Civica, non reput\u00f2 le elezioni anticipate una scelta possibile.\nPiattaforma Civica preferiva un'elezione il 23 ottobre. Dato che la Commissione Elettorale Nazionale aveva deciso che il 30 ottobre era troppo vicino alla festivit\u00e0 di Ognissanti, e le elezioni si tengono solitamente la domenica, il 23 ottobre era l'ultima data per tenere le elezioni. Alla fine, Komorowski decise per il 9 ottobre.\nFu proposta anche l'idea di votare in due giorni anzich\u00e9 uno, per aumentare l'affluenza degli elettori. Dato per\u00f2 che un'elezione di due giorni sarebbe costata 130-140 milioni di z\u0142oty, rispetto ai 90 milioni per un'elezione che si tiene in un singolo giorno, l'idea \u00e8 stata rigettata.\nPartiti.\nVi sono stati 25.993 candidati per 30.512.850 elettori.\nPiattaforma Civica (PO), il maggiore partito della coalizione guidato dal Primo Ministro Donald Tusk cercava la rielezione. I sondaggi degli ultimi quattro anni mostravano chiaramente che PO aveva la percentuale maggiore di sostegno popolare tra tutti i partiti politici. PO cercava sia di ottenere la maggioranza da solo, sia di continuare la coalizione con il partito minore PSL (Partito Popolare Polacco). Durante la campagna elettorale, Tusk escluse la possibilit\u00e0 di una coalizione sia con Diritto e Giustizia, sia col Movimento di Palikot.\nDiritto e Giustizia (PiS) era il secondo partito uscito dalle elezioni del 2007 e fu il partito guida della coalizione dal 2005 al 2007. La maggiore difficolt\u00e0 di PiS in queste elezioni non sono state solo nel forte consenso di PO, ma il fatto di trovare un partner di coalizione. Jaros\u0142aw Kaczy\u0144ski aveva gi\u00e0 escluso la possibilit\u00e0 di allearsi sia con gli ex comunisti dell'Alleanza della Sinistra Democratica, sia col Movimento di Palikot; inoltre, le relazioni con il PSL (tradizionalmente visto dai media come partner di coalizione opportunista, pronto ad allearsi con chiunque) erano gi\u00e0 tesi, specialmente dopo le recenti dichiarazioni di Adam Hofman che attaccavano i membri del PSL dopo la trasmissione degli spot televisivi elettorali di PSL.\nAlleanza della Sinistra Democratica (SLD), il maggiore partito di sinistra in Polonia, dal 2005 cerca di riconquistare la sua posizione all'interno dei due maggiori partiti polacchi. Un grande risultato per SLD in queste elezioni, oppure un cattivo risultato di PSL (il partner di coalizione pi\u00f9 probabile per PO) avrebbe potuto obbligare PO a cercare un'alleanza con SLD; questo fatto non si \u00e8 poi verificato.\nIl Partito Popolare Polacco (PSL) \u00e8 un partito agrario; era il partner minoritario nel governo di coalizione con PO dal 2007. Nonostante alcuni sondaggi dessero il sostegno al PSL pericolosamente vicino alla soglia del 5%, il partito ha ottenuto risultati migliori, anche se di poco, rispetto a quanto indicavano i sondaggi. PSL \u00e8 visto generalmente come partner di coalizione che non disdegna alleanze con qualsiasi partito, a seconda delle necessit\u00e0.\nLa Polonia \u00e8 la Pi\u00f9 Importante (PJN) \u00e8 un nuovo partito sulla scena politica polacca, nato da una scissione di PiS a seguito delle elezioni presidenziali del 2010. La rappresentanza parlamentare futura di PJN era incerta, dato che molti sondaggi davano il sostegno popolare sotto la soglia del 5%. Il partito aveva sofferto una crisi interna quasi costante sin dalla fondazione, tanto che molti suoi deputati lasciarono il partito per accedere ad altri partiti in Parlamento; tra questi vi fu la presidentessa Joanna Kluzik-Rostkowska, che pass\u00f2 a PO. I commentatori politici sostengono che PJN non sia riuscito a mostrarsi come alternativa reale sulla scena politica, ma \u00e8 stato invece percepito solo come una debole variazione dal partito da cui si \u00e8 staccato.\nIl Movimento Palikot (RP) \u00e8 una fazione scissasi da PO per seguire il deputato Janusz Palikot dopo che era stato espulso dal partito per i suoi riferimenti scandalosi all'ex Presidente Lech Kaczy\u0144ski. Come il PJN, RP era visto come uno dei sei partiti che, secondo i sondaggi, aveva effettivamente la probabilit\u00e0 di entrare in Parlamento. RP, sulla scena politica polacca, si distingue dagli altri partiti perch\u00e9 mette grande enfasi sui caratteri anticlericali del proprio programma (nella pratica usuale, in Polonia i partiti provano ad ottenere il sostegno non ufficiale della Chiesa, o quantomeno non cercano di apparire anticlericali) insieme ad appelli per porre fine alla politica anti-abortista e per introdurre i matrimoni civili per persone dello stesso sesso. In ambito economico, RP si rif\u00e0 sia a idee di sinistra, che di destra.\nTra gli altri partiti che si sono presentati in tutti i 41 distretti elettorali per il Sejm nel 2011 vi \u00e8 il Partito Polacco del Lavoro (PPP). Tra gli altri partiti vi \u00e8 stato il Congresso della Nuova Destra (KNP), in 21 distretti, Destra della Repubblica (PR, 20 distretti), PoloniaPatria Nostra (NDP, 9 distretti) e Minoranza Tedesca (MN, 1 solo distretto). Con l'eccezione della minoranza tedesca (che essendo un partito di minoranza etnica \u00e8 esente dal raggiungere la soglia del 5% per accedere al Sejm), secondo i sondaggi tutti questi partiti non potevano raggiungere la soglia di accesso al Parlamento. Altri partiti minori hanno deciso di non partecipare alle elezioni in modo indipendente, optando per negoziare un posto sulle liste elettorali del partiti maggiori.\nEsito.\nI sondaggi avevano predetto una vittoria per Piattaforma Civica con il 39,6% dei voti, e per Diritto e Giustizia un 30,1%, il che sarebbe stato sufficiente per guidare un governo di coalizione. Alla fine dei conteggi, l'affluenza dei votanti \u00e8 stata del 48,92%. Al Sejm, Pozna\u0144 ha fatto registrare l'affluenza maggiore (60,2%), mentre Elbl\u0105g ha avuto l'affluenza peggiore, con il 41,24%. I voti validi sono stati il 95,48%. Al Senato, l'affluenza \u00e8 stata del 48,92%, con il collegio di Varsavia I che ha registrato l'affluenza maggiore (73,61%), mentre quello di Opole ha avuto l'affluenza peggiore (38,1%). I voti validi sono stati il 96,57% del totale.\nPiattaforma Civica (PO) ha ottenuto la maggioranza relativa, con 207 seggi al Sejm, seguita da Diritto e Giustizia (PiS) con 157 seggi. Il movimento di Palikot ha ottenuto 40 seggi, mentre il secondo partito della coalizione di governo, il Partito Popolare Polacco, ha conquistato 28 seggi. L'Alleanza della Sinistra Democratica ha avuto 27 seggi. Al Senato, PO ha conquistato la maggioranza assoluta, con 63 seggi, mentre PiS ne ha avuti solo 31. L'unico altro partito ad avere rappresentanza in Senato \u00e8 stato il Partito Popolare Polacco, con 2 seggi; sono inoltre stati eletti quattro indipendenti.\nIl Primo Ministro Donald Tusk, di Piattaforma Civica, ha affermato che \"il pi\u00f9 alto onore per me e per Piattaforma Civica \u00e8 che lavoreremo per i prossimi quattro anni per voi, a prescindere di quello che avete votato oggi. Nei prossimi quattro anni lavoreremo ancora di pi\u00f9.\" I leader di Diritto e Giustizia, Jaros\u0142aw Kaczy\u0144ski, ha riconosciuto la sconfitta. I mercati finanziari polacchi hanno reagito positivamente ai risultati elettorali, con lo z\u0142oty che ha guadagnato terreno."}
{"id": "3310164", "revid": "767487", "url": "https://it.wikipedia.org/wiki?curid=3310164", "title": "\u0160\u010digrovskij rajon", "text": "Lo \u0160\u010digrovskij rajon () \u00e8 un rajon dell'Oblast' di Kursk, nella Russia europea; il capoluogo \u00e8 \u0160\u010digry. Fondato nel 1928, ricopre una superficie di 1.220 chilometri quadrati."}
{"id": "3310165", "revid": "36426", "url": "https://it.wikipedia.org/wiki?curid=3310165", "title": "Scuola Danubiana", "text": ""}
{"id": "3310166", "revid": "37878900", "url": "https://it.wikipedia.org/wiki?curid=3310166", "title": "Narbonense Seconda", "text": ""}
{"id": "3310170", "revid": "729019", "url": "https://it.wikipedia.org/wiki?curid=3310170", "title": "Campionato argentino di rugby a 15 1983", "text": "Il Campionato argentino di rugby a 15 1983 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Cuyo"}
{"id": "3310173", "revid": "1993636", "url": "https://it.wikipedia.org/wiki?curid=3310173", "title": "Guerra del Nagorno Karabakh", "text": "La guerra del Nagorno Karabakh \u00e8 stato un conflitto armato che si \u00e8 svolto tra il gennaio 1992 e il maggio 1994, nella piccola enclave del Nagorno Karabakh, nel sud-ovest dell'Azerbaigian, tra la maggioranza etnica armena del Nagorno Karabakh, sostenuta dalla Repubblica Armena, e la Repubblica dell'Azerbaigian.\nPreceduto, a partire dal 1988, da atti di violenza e di pulizia etnica compiuti da entrambe le parti, il conflitto scoppi\u00f2 in seguito al voto del parlamento del Nagorno Karabakh il quale, facendo leva su una legge sovietica allora vigente, dichiar\u00f2 la nascita della repubblica del Karabakh Montagnoso (Nagorno Karabakh)-Artsakh.\nIn base a tale legge del 3 aprile 1990 (Registro del Congresso dei deputati del popolo dell'Urss e Soviet Supremo, n.13 pag 252) se all'interno di una repubblica che decideva il distacco dall'Unione vi era una regione autonoma (oblast'), questa aveva diritto di scegliere attraverso una libera manifestazione di volont\u00e0 popolare se seguire o meno la repubblica secessionista nel suo distacco dall'Urss. Il 30 agosto 1991, l'Azerbaigian decise di lasciare l'Unione e diede vita alla repubblica di Azerbaigian. Il 2 settembre il soviet del Nagorno Karabakh decise di non seguire l'Azerbaigian e vot\u00f2 per la costituzione di una nuova entit\u00e0 statale autonoma. Il 26 novembre il Consiglio Supremo dell'Azerbaigian riunito in sessione straordinaria approv\u00f2 una mozione per l'abolizione dello statuto autonomo del Karabakh ma la Corte Costituzionale sovietica due giorni dopo la respinse, in quanto non pi\u00f9 materia sulla quale l'Azerbaigian poteva legiferare. Il 10 dicembre 1991 la neonata repubblica del Nagorno Karabakh-Artsakh vot\u00f2 il referendum confermativo al quale fecero seguito le elezioni politiche per il nuovo parlamento.\nIl 6 gennaio 1992 venne ufficialmente proclamata la repubblica, il 31 dello stesso mese cominciano i bombardamenti azeri sulla regione. Alla fine della guerra, nel 1994, il Nagorno-Karabakh si consolida come repubblica \"de facto\" non ancora riconosciuta peraltro dalla comunit\u00e0 internazionale. L'Azerbaigian lamenta la perdita del suo territorio e rivendica il principio di integrit\u00e0 territoriale, mentre dal canto loro gli armeni rivendicano quello di autodeterminazione dei popoli.\nPer gli armeni del Nagorno-Karabakh il territorio ricompreso nei confini dell'oblast' sovietico e dal quale \u00e8 nata la nuova repubblica non ha mai fatto parte ufficialmente della nuova repubblica dell'Azerbaigian la quale peraltro nel suo Atto Costitutivo del 1991 (art. 2) rigettava l'esperienza sovietica e si richiamava alla prima repubblica armena (1918-20) nella quale il Karabakh non fu mai compreso perch\u00e9 venne assegnato all'Azerbaigian (sovietico) solo nel 1921. Rimangono non eseguite le quattro Risoluzioni del Consiglio di Sicurezza delle Nazioni Unite (n. 822, 853, 874 e 884, tutte del 1993 mentre era in corso il conflitto) sul \u201critiro delle forze di occupazione dalle aree occupate appartenenti alla Repubblica dell'Azerbaigian\u201d. Dalla fine della guerra, i rapporti tra Armenia e Azerbaigian sono ancora molto tesi. Nel 2008, il presidente azero Ilham Aliyev ha dichiarato che \"il Nagorno-Karabakh non sar\u00e0 mai indipendente, questa posizione \u00e8 sostenuta dai mediatori internazionali, nonch\u00e9 l'Armenia, deve accettare la realt\u00e0\".\nI due paesi sono ancora tecnicamente in guerra e il governo dell'Azerbaigian minaccia di riconquistare il Nagorno-Karabakh con la forza militare, se la mediazione dell'OSCE, Gruppo di Minsk, non riuscir\u00e0 nel suo compito.\nLe zone di confine tra il Nagorno-Karabakh e l'Azerbaigian rimangono militarizzate in un regime di \"cessate il fuoco\" spesso violato da entrambe le parti.\nAntefatti.\nIl tema della potest\u00e0 territoriale sul Nagorno-Karabakh \u00e8 un argomento di forte dibattito tra armeni e azeri. La storia del Nagorno-Karabakh - l'antica provincia armena di Artsakh - attraversa due millenni, nei quali \u00e8 passato sotto il controllo di diversi imperi. Il conflitto odierno per\u00f2 nasce dagli eventi verificatisi dopo la prima guerra mondiale; poco prima della fine dell'Impero ottomano, l'Impero russo collass\u00f2 nel 1917 e pass\u00f2 sotto il controllo dei bolscevichi. Tre nazioni del Caucaso, Armenia, Azerbaigian e Georgia, precedentemente sotto il controllo russo, dichiararono la propria indipendenza per formare la Repubblica Federale Democratica Transcaucasica, la quale si dissolse dopo tre mesi dalla sua nascita.\nGuerra armeno-azera.\nTra il 1918 e il 1920 si ebbero degli scontri tra la Repubblica democratica armena e la Repubblica democratica azera in tre regioni specifiche: Nakchivan, Zangezur (l'attuale provincia armena di Syunik) e nel Nagorno-Karabakh. Alla base del conflitto c'erano delle dispute riguardanti i confini. Gi\u00e0 il primo Congresso del popolo del Karabakh (22 luglio 1918) aveva proclamato la regione indipendente. Analoghe richieste vennero avanzate nei Congressi successivi sino al Decimo (26 maggio 1920) mentre nel frattempo (1919) il comando britannico di stanza nel Caucaso meridionale e in Persia, in seguito alla capitolazione dell'Impero ottomano, aveva affidato in maniera provvisoria il Karabakh e Zangezur al funzionario azero Khosrov bey Sultanov, il quale divenne governatore-generale delle due province, lasciando la decisione finale alla Conferenza di pace di Parigi.\nDivisione sovietica.\nNell'aprile del 1920 l'Unione Sovietica, con l'11\u00aa Armata, invase il Caucaso creando nel 1922 la RSSF Transcaucasica che divenne una delle repubbliche sovietiche. Successivamente venne formato un comitato composto da sette membri che prese il nome di Ufficio Caucasico, pi\u00f9 spesso indicato come Kavburo. Sotto la supervisione del Commissario del popolo per le nazionalit\u00e0, ruolo ricoperto al tempo da Iosif Stalin, il Kavburo venne incaricato di dirimere le questioni riguardanti il Caucaso. In data 4 luglio 1921, il Kavburo prese la decisione, con una maggioranza di 4 a 3, di concedere la sovranit\u00e0 territoriale del Nagorno-Karabakh alla neonata RSS di Armenia ma il giorno successivo il Kavburo mut\u00f2 la decisione presa e la regione venne assegnata alla RSS Azera il cui Soviet peraltro aveva riconosciuto (telegramma del 30 novembre 1920) l'armenit\u00e0 della regione ed il diritto dell'Armenia (ora divenuta essa pure sovietica) ad amministrarla. L'Oblast' Autonoma del Nagorno Karabakh venne creato nel 1923, la capitale venne spostata da Shushi a Stepanakert; il 94% della popolazione era di etnia armena.\nStudiosi armeni e azeri hanno considerato il comportamento sovietico come un'applicazione russa del principio Divide et impera. Altri hanno visto la decisione sovietica sul Nagorno Karabakh come un atto per mantenere buon rapporti con la Turchia di Atat\u00fcrk. Durante i decenni successivi di dominio sovietico, gli armeni mantennero sempre forte il desiderio di unificare il Nagorno Karabakh con l'Armenia, alcuni esponenti del Partito Comunista Armeno tentarono di porlo in essere, tra questi Aghasi Khanjian. Gli armeni sostenevano che i loro diritti nazionali fossero stati soppressi e le loro libert\u00e0 culturali ed economiche ridotte.\nMentre la regione del Nakhichevan (dove gli armeni all'inizio del Novecento erano oltre il 60% della popolazione) aveva progressivamente perso tale etnia, nel Nagorno Karabakh la percentuale di armeni era rimasta altissima in virt\u00f9 di una particolare configurazione del territorio e non da ultimo per il fatto che esso non aveva alcuna contiguit\u00e0 territoriale con l'Armenia.\nIl risveglio della questione del Karabakh.\nMichail Gorba\u010d\u00ebv sal\u00ec al potere nel 1985, inizi\u00f2 ad attuare i suoi piani per riformare l'Unione Sovietica. Piani che si possono riassumere in due politiche, perestrojka e glasnost'. Mentre la perestroika aveva pi\u00f9 a che fare con la riforma economica, la glasnost' o \"apertura\" fu una libert\u00e0 concessa ai cittadini sovietici per manifestare dissenso circa il sistema comunista e il suo stesso leader.\nIl 20 febbraio 1988, alla luce di queste nuove riforme, il Soviet Regionale del Karabakh decise di votare un testo al fine di unificare la regione autonoma con l'Armenia. Il soviet del Karabakh lamentava il fatto che le scuole della regione non avevano libri di lingua armena e che il Segretario generale azerbaigiano Heydar Aliyev (futuro presidente dell'Azerbaigian) stava adottando delle misure politiche al fine di aumentare numericamente l'etnia azera nella regione del Nagorno Karabakh. Nel 1988, infatti, la popolazione armena del Karabakh si era ridotta a quasi i tre quarti della popolazione totale.\nIl movimento venne guidato da popolari personaggi armeni e trov\u00f2 anche il supporto di intellettuali russi. Secondo il giornalista Thomas De Waal, membri della intelligencija russa, come il dissidente Andrej Sacharov, espressero un \"supporto abbastanza semplicistico\" per gli armeni che protestavano nelle strade di Erevan, dovuto alla vicinanza delle relazioni tra intellettuali russi e armeni. Le opinioni di Sacharov sulla questione del Karabakh furono controverse, inizialmente prese posizione a favore degli armeni, guidato dalla moglie armena, successivamente propose diverse e complesse vie d'uscita dal conflitto.\nUn supporto pi\u00f9 deciso per il movimento tra l'\u00e9lite russa venne manifestato attraverso la stampa: nel novembre del 1987 L'Umanit\u00e9 pubblic\u00f2 il commento di Abel Aganbegyan, un consigliere economico di Gorba\u010d\u00ebv, nel quale si suggeriva che il Nagorno Karabakh fosse ceduto all'Armenia. Prima della dichiarazione, a Erevan, si ebbero delle proteste degli armeni e scioperi dei lavoratori con i quali si chiedeva l'unificazione con il Nagorno. Gli azeri a loro volta protestarono a Baku.\nDopo le dimostrazioni di Yerevan per chiedere l'unificazione con il Nagorno Karabakh, Gorba\u010d\u00ebv incontr\u00f2 i due leader del movimento armeno nel frattempo organizzatosi in un Comitato Karabakh, Zori Balayan e Silvia Kaputikian, il 26 gennaio 1988; Gorba\u010d\u00ebv chiese una moratoria di un mese sulle dimostrazioni. Al suo ritorno in Armenia, la sera stessa, Silvia Kaputikian si rivolse alla folla affermando che \"gli armeni avevano trionfato\" mentre in realt\u00e0 Gorba\u010d\u00ebv non aveva fatto alcuna promessa concreta. Secondo Svante Cornell, questa azione era rivolta a forzare la decisione di Mosca.\nAskeran.\nL'aumento delle tensioni determin\u00f2 lo scoppio di scontri etnici tra gli armeni e gli azeri che vivevano nel Karabakh. Gi\u00e0 verso la fine del 1987 i rifugiati azeri provenienti dai villaggi di Kapan e Meghri in Armenia protestarono affermando di essere stati obbligati a lasciare le loro abitazioni a causa delle tensioni. Nel novembre del 1987 due treni pieni di azeri arrivarono alla stazione di Baku. Successivamente, intervistati, i sindaci delle due citt\u00e0 sostennero che all'epoca non vi fossero tensioni e che non vi fossero documenti che provassero le espulsioni forzate.\nIl 20 febbraio 1988 due studentesse azere che effettuavano il praticantato presso l'ospedale di Stepanakert furono stuprate da armeni. Due giorni dopo si tenne un confronto diretto tra le due comunit\u00e0 presso la citt\u00e0 di Askeran nel Nagorno Karabakh, la situazione degener\u00f2 in uno scontro durante il quale due giovani azeri furono uccisi, uno dei quali probabilmente per mano di un poliziotto del posto, forse azero. In data 27 febbraio 1988, il vice-procuratore sovietico Alexander Katusev mentre parlava alla Televisione centrale di Baku riport\u00f2 la notizia che due abitanti del distretto di Agdam erano stati uccisi e cit\u00f2 due nomi islamici.\nPogrom di Sumgait.\nGli scontri di Askeran furono il preludio ai pogrom di Sumgait, dove le notizie provenienti dal Karabakh diedero il via ad una serie di proteste a partire dal 27 febbraio 1988; parlando alle folle i rifugiati azeri provenienti dalla citt\u00e0 armena di Ghapan accusarono gli armeni di omicidi e atrocit\u00e0 tra cui stupri e asportazione dei seni. Secondo i media sovietici, tali affermazioni furono smentite e molti di coloro che parlarono erano agenti provocatori. Nel giro di poche ore venne scatenato un pogrom contro gli armeni residenti a Sumgait, citt\u00e0 posta 25\u00a0km a nord di Baku. Bande armate di azeri circolarono per la citt\u00e0, gli armeni furono pestati, stuprati e uccisi lungo le strade e all'interno delle loro abitazioni, le violenze diminuirono dopo tre giorni e solo in seguito all'arrivo delle forze armate sovietiche il 1\u00ba marzo. I pogrom portarono alla morte di 32 persone (26 armeni e 6 azeri) secondo fonti sovietiche, mentre secondo la fonte armena la reale entit\u00e0 delle vittime non fu calcolata. Dopo le violenze, tutta la popolazione armena di Sumgait lasci\u00f2 la citt\u00e0.\nI pogrom crearono una frattura netta, non pi\u00f9 sanabile, tra le due etnie sia in Azerbaigian che in Armenia e negli anni successivi furono pretesto per azioni vendicative di rappresaglia.\nNuovo scontro politico.\nIn data 10 marzo Gorba\u010d\u00ebv decise che il confine fra le due repubbliche non sarebbe mutato in accordo con l'articolo 78 della Costituzione sovietica, affermando inoltre che diverse altre regioni sovietiche desideravano mutamenti territoriali e ridisegnare i confini del Karabakh avrebbe creato un pericoloso precedente. Gli armeni, che disprezzavano la decisione del Kavburo del 1921, vedevano nei loro sforzi la possibilit\u00e0 di correggere un errore storico, anche in base al principio di autodeterminazione dei popoli, principio garantito nella costituzione; gli azeri d'altro canto vedevano le richieste armene come inaccettabili e si allinearono alla posizione di Gorba\u010d\u00ebv.\nIl 12 marzo il Soviet supremo del Nagorno-Karabakh con una decisione presa all'unanimit\u00e0 dei presenti cambi\u00f2 il nome ritornando alla antica denominazione armena di Artsakh: un gesto simbolico, privo di reale contenuto, ma dal significato fortemente politico.\nIl 23 marzo anche il Soviet supremo dell'Unione Sovietica rigett\u00f2 la domanda degli armeni di cedere la sovranit\u00e0 del Nagorno Karabakh all'Armenia. A Yerevan vennero inviate preventivamente delle truppe per sedare eventuali proteste. I tentativi di Gorba\u010d\u00ebv per stabilizzare la regione furono inutili, poich\u00e9 entrambe le parti rimasero intransigenti. In Armenia era forte la convinzione per cui ci\u00f2 che era successo per la regione del Nakhichevan, prima del suo assorbimento da parte sovietica, avrebbe potuto ripetersi con il Nagorno Karabakh.\nViolenze interetniche.\nGli armeni rifiutarono un compromesso di Gorba\u010d\u00ebv per calmare la situazione il quale includeva un pacchetto di 400 milioni di rubli per introdurre libri di testo e programmi televisivi armeni nel Karabakh. Allo stesso tempo gli azeri rimasero fermi nella loro posizione di non cedere alcun territorio all'Armenia. Le richieste di cedere il Karabakh si placarono, per poco tempo, quando un terremoto devastante colp\u00ec l'Armenia radendo al suolo le citt\u00e0 di Leninakan (l'odierna Gyumri) e Spitak, uccidendo circa 25.000 persone. Il conflitto per\u00f2 esplose nuovamente quando gli undici membri del neonato Comitato Karabakh, (gi\u00e0 \"Comitato per la riannessione del Karabakh\", KRUNK), incluso il futuro presidente dell'Armenia Levon Ter-Petrossian, furono incarcerati durante il caos successivo al terremoto. Le relazioni tra Armenia e Cremlino si raffreddarono ulteriormente, gli armeni disprezzarono Gorba\u010d\u00ebv per la gestione dei soccorsi del terremoto e la per sua posizione sulla questione del Karabakh.\nNei mesi successivi ai pogrom di Sumgait si verificarono espulsioni forzate sia per gli armeni che vivevano in Azerbaigian sia per gli azeri che vivevano in Armenia: entrambi i gruppi furono costretti a lasciare le loro case. Secondo il governo azero tra il 27 e il 29 novembre 1988, 33 azeri furono uccisi nelle citt\u00e0 di Spitak, Gugark e Stepanavan e 215 tra gli anni 1987 - 1989. Fonti azere riportano che una colonna di rifugiati azeri, espulsi dalle loro case sotto la minaccia della morte furono massacrati a Spitak il 28 novembre. Secondo il parlamentare e ricercatore Arif Yunusov, nello stesso anno 20 azeri provenienti dal villaggio armeno di Vartan vennero bruciati vivi. Le fonti armene invece riportano che nel periodo 1988-1989 le vittime azere furono 25.\nScontri etnici si verificarono anche nelle citt\u00e0 dell'Azerbaigian, nel dicembre 1988 a Kirovabad dove pogrom anti armeni provocarono decine di morti e feriti, inclusi quattro soldati colpiti quando le truppe sovietiche intervennero per tentare di bloccare gli attacchi contro gli armeni. Vi sono varie stime sul numero di vittime registrate durante i primi due anni di conflitto; il governo azero sostiene che 216 azeri furono uccisi in Armenia mentre il ricercatore Arif Yusunov indica 127 morti solo nel 1988. Nell'ottobre 1989 un articolo del Time affermava che fino al febbraio 1988 si ebbero 100 morti tra Armenia e Azerbaigian.\nIntanto, dopo che il Soviet supremo dell'Urss aveva sciolto (28 novembre 1989) l'Autorit\u00e0 speciale in Karabakh, rimpiazzata un paio di mesi dopo da un Comitato organizzativo repubblicano azero, il primo dicembre i soviet dell'Armenia e del Karabakh votarono per la riunificazione di questo con Yerevan. Tale deliberazione venne bocciata da Mosca la cui posizione venne tuttavia rigettata con fermezza dalle autorit\u00e0 locali.\nGennaio nero.\nGli scontri interetnici che si verificarono con sempre maggiore frequenza cominciarono a pesare sulle popolazioni di entrambi i paesi, inducendo la maggior parte degli armeni dell'Azerbaigian e degli azeri dell'Armenia a spostarsi rispettivamente in Armenia e in Azerbaigian. La situazione del Nagorno Karabakh si fece cos\u00ec difficile che nel gennaio 1989 il governo centrale di Mosca prese temporaneamente il controllo della regione, un'azione ben accettata dagli armeni. Nel settembre '89 i leader del Fronte popolare azero e suoi sostenitori organizzarono un blocco ferroviario a danno dell'Armenia e dell'Oblast' Autonoma del Nagorno Karabakh; tale azione paralizz\u00f2 l'economia armena dato che l'85% dei beni e materiali viaggiava su binari e qualcuno sostenne che questa fu una risposta all'embargo armeno contro la RSSA di Nakhichevan disposto l'estate precedente, il cui collegamento ferroviario fu di fatto interrotto a causa anche degli attacchi dei militanti armeni contro il personale ferroviario azero che entrava in Armenia, il quale si rifiut\u00f2 di svolgere il servizio.\nNel gennaio 1990 un altro pogrom contro gli armeni a Baku con decine di morti spinse Gorba\u010d\u00ebv a dichiarare lo stato di emergenza e ad inviare le truppe sovietiche per ristabilire l'ordine. All'interno del movimento independentista azero vennero inviati degli agenti per influenzare lo sviluppo della situazione. Le truppe sovietiche ricevettero l'ordine di occupare Baku alla mezzanotte del 20 gennaio 1990. I residenti, che videro i carri armati giungere intorno alle 5:00 del mattino, affermarono che furono i soldati sovietici i primi a sparare. Lo Shield Report, una commissione indipendente composta da militari sovietici dell'ufficio del procuratore, respinse le dichiarazioni dei militari che assumevano di aver risposto al fuoco non trovando le prove che le barricate poste nelle strade di Baku fossero armate. Venne stabilito il coprifuoco e violenti scontri scoppiarono tra soldati sovietici e ribelli azeri del Fronte popolare; in un caso si ebbero 120 morti tra gli azeri e 8 tra le truppe sovietiche. In questo periodo il Partito Comunista dell'Azerbaigian cadde e l'ordine impartito alle forze sovietiche era per lo pi\u00f9 quello di mantenerlo al potere invece che proteggere la popolazione armena della citt\u00e0. Tali eventi vengono ricordati come il \"gennaio nero\" e determinarono un indebolimento delle relazioni tra l'Azerbaigian e il governo di Mosca.\nScontri di Qazak.\nL'Azerbaigian aveva diverse enclavi in territorio armeno: Yukhari Askipara, Barkhudarli e Sofulu nel nordest e la exclave di Karki nel Nakhchivan. Agli inizi del 1990 la strada che correva lungo il confine del villaggio di Baganis fu posta sotto continuo attacco da miliziani azeri. Nello stesso periodo, forze armene attaccarono le sopra citate enclavi azere in territorio armeno e i villaggi di confine di Qazak e Sadarak. Il 26 marzo 1990 diversi mezzi con paramilitari armeni giunsero nel villaggio di confine armeno Baganis, al crepuscolo varcarono il confine e attaccarono il villaggio azero di Baganis Ayrum. Circa 20 abitazioni furono incendiate e dagli otto ai dieci abitanti azeri del villaggio furono uccisi. I corpi dei componenti di una famiglia, compresi gli infanti, furono ritrovati carbonizzati all'interno della loro abitazione anch'essa bruciata. Giunsero le truppe del Ministero degli interni sovietico ma gli assalitori erano gi\u00e0 fuggiti.\nIn data 18 agosto un grande assembramento di militanti armeni venne notato vicino al confine. Nei giorni successivi, il dipartimento dell'esercito nazionale armeno bombard\u00f2 i villaggi azeri di Yuxar\u0131 \u018fskipara, Ba\u011fanis Ayrum, A\u015fa\u011f\u0131 \u018fskipara e Qu\u015f\u00e7u Ayr\u0131m e secondo le testimonianze visive furono utilizzati razzi a propulsione, granate e mortai. Il primo attacco venne respinto, una volta giunti i rinforzi da Erevan, le forze armene riuscirono a conquistare Yuxar\u0131 \u018fskipara e Ba\u011fanis Ayrum. Il 20 agosto, carri armati, cannoni contraerei ed elicotteri d'assalto dell'Armata rossa agli ordini del Maggior generale Yuri Shatalin arrivarono sul posto e alla fine della giornata tutte le posizioni armene si ritirarono. Secondo il Ministero degli interni sovietico, un ufficiale del ministero e due ufficiali di polizia vennero uccisi, mentre nove soldati e tredici residenti feriti. Secondo i rapporti armeni, ci furono cinque morti e venticinque feriti tra i miliziani; mentre secondo i media azeri si ebbero circa trenta morti e cento feriti.\nOperazione Anello.\nNella primavera del 1991 il presidente sovietico Gorba\u010d\u00ebv indisse uno speciale referendum a livello nazionale denominato Trattato dell'Unione, il quale avrebbe stabilito se le repubbliche sovietiche sarebbero rimaste unite. Da poco eletti, leader non-comunisti salirono al potere nelle repubbliche sovietiche, tra questi Boris El'cin in Russia (Gorba\u010d\u00ebv rimase presidente dell'Unione) Levon Ter-Petrossian in Armenia e Ayaz Mutalibov in Azerbaigian. L'Armenia e cinque altre repubbliche boicottarono il referendum, l'Armenia tenne un proprio referendum e in seguito dichiar\u00f2 l'indipendenza dall'URSS il 21 settembre 1991, mentre l'Azerbaigian vot\u00f2 in conformit\u00e0 al trattato salvo poi uscire dall'Unione ancor prima degli armeni (30 agosto).\nNella regione del Karabakh armeni e azeri incominciarono ad armarsi, Mutalibov si rivolse a Gorba\u010d\u00ebv per chiedere un'operazione che disarmasse gli armeni; tra fine aprile e inizio maggio 1991 forze interne di sicurezza sovietica (OMON russi e azeri) intervennero nel nord del Karabakh (regione di Shahumian) e nei pressi del confine tra l'Azerbaigian e l'Armenia settentrionale.\nScopo ufficiale dell'operazione (conosciuta come operazione Anello o anche come \"operazione controllo passaporti\") doveva essere quello di disarmare le milizie armene che operavano in tali zone; in realt\u00e0 l'intervento si trasform\u00f2 in una sorta di pulizia etnica giacch\u00e9 la quasi totalit\u00e0 della popolazione armena venne trasferita altrove. Si registrano numerosi morti e feriti.\nPrimo tentativo di mediazione.\nIl presidente russo Boris El'cin e il presidente kazako Nursultan Nazarbayev furono i promotori del primo tentativo per giungere ad una pacificazione nel settembre 1991. Dopo i colloqui di pace a Baku, Ganja, Stepanakert e Erevan del 20 - 23 settembre, le parti si accordarono per firmare la Dichiarazione di \u017deleznovodsk nella omonima citt\u00e0 russa indicando i principi di: integrit\u00e0 territoriale, non interferenza negli affari interni di stati sovrani, osservanza dei diritti umani come base per un accordo. La convenzione venne firmata da El'cin, Nazarbaev, Mutalibov, e Ter-Petrosian al termine di un negoziato di dodici ore.\nGli effetti, per\u00f2, terminarono quando un elicottero azero MI-8 venne abbattuto vicino al villaggio di Karakend nel distretto di Khojavend, al suo interno si trovava il gruppo di mediatori per la pace formato da: osservatori russi e kazaki e da alti ufficiali azeri.\nVerso la guerra.\nDichiarazione di autodeterminazione.\nTre giorni dopo la decisione dell'Azerbaigian di lasciare l'Unione Sovietica, il soviet del Nagorno Karabakh (in seduta congiunta con i soviet distrettuali) vota la secessione dall'Azerbaigian in virt\u00f9 della gi\u00e0 ricordata legge del 1990 che gli consente di non seguire la repubblica nella sua decisione di separazione dall'Urss.\nLa situazione negli ultimi giorni dell'URSS.\nIl 26 novembre il Consiglio supremo dell'Azerbaigian vota l'abolizione dello statuto autonomo del Nagorno Karabakh e ribattezza il capoluogo Kankendi, senza tenere in alcun conto il pronunciamento di indipendenza del 2 settembre. Tale provvedimento \u00e8 tuttavia rigettato dalla Corte Costituzionale dell'Urss in quanto lesivo dei diritti della Repubblica del Nagorno Karabakh.\nIl 10 dicembre la neonata repubblica tiene un referendum per la convalida della decisione di autodeterminazione che si conclude con il 98% dei consensi. Vengono quindi tenute elezioni politiche, monitorate da osservatori internazionali, per la formazione del nuovo parlamento. Nel frattempo, il 26 dicembre il Soviet Supremo dell'Urss dichiara formalmente lo scioglimento dell'Unione.\n1992.\nInizio della guerra.\nA mezzogiorno del 31 gennaio inizia ufficialmente la guerra del Nagorno Karabakh: migliaia di soldati azeri, con l'ausilio di blindati, lasciano Agdam per dirigersi verso le montagne del Karabakh. Violenti bombardamenti colpiscono la capitale Stepanakert mentre si hanno notizie di conquiste azere nei villaggi di Nakhicivanik, Khramort e Farruk. I combattimenti pi\u00f9 violenti si registrano nel distretto di Askeran e nei pressi della citt\u00e0 di Shushi, l'unica di tutta la regione ad avere una forte componente azera. Dal canto loro gli armeni conquistano i villaggi di Malibayli, Karadagly e Aghdaban con un numero di quasi un centinaio di vittime.\nKhojaly.\nIl 25 febbraio la cittadina di Khojaly (nella provincia di Askeran lungo la strada che da Stepanakert conduce ad Agdam) \u00e8 teatro del peggior massacro nella storia pur drammatica del conflitto.\nLa localit\u00e0 (con una popolazione stimata tra i 6000 ed i 10000 abitanti) \u00e8 sede dell'unico aeroporto della regione nonch\u00e9 di una base di artiglieria azera che tiene sotto tiro Stepanakert.\nSecondo la parte azera, gli armeni dopo aver conquistato la citt\u00e0 attuarono l'uccisione di alcune centinaia di civili che stavano evacuando la stessa attraverso un corridoio umanitario. Il governo armeno ha negato la responsabilit\u00e0 del fatto assumendo che l'unico obiettivo dell'operazione era quello di silenziare l'artiglieria nemica che colpiva la capitale. Un numero definitivo delle vittime non \u00e8 mai stato fatto; stime cautelative hanno indicato in 485 il numero delle vittime che per le autorit\u00e0 azere furono 613: fra esse molte donne e bambini.\nMaragha.\nPoco meno di due mesi dopo il massacro di Khojaly un'altra strage insanguina la regione. Il 10 aprile forze azere fanno irruzione nel villaggio di Maragha danno fuoco alle abitazioni, rapiscono un centinaio di persone e lasciano al suolo una cinquantina di cadaveri.\nPresa di Shushi.\nL'8 maggio rappresenta una delle date pi\u00f9 importanti nella storia del conflitto allorch\u00e9 le milizie armene conquistano la roccaforte azera di Shushi. Dopo la cattura di Khojaly la citt\u00e0, arroccata su una montagna ad una quota tra i 1400 ed i 1800 metri, \u00e8 rimasta l'ultimo bastione azero. Proprio all'indomani dell'ennesimo tentativo di comporre pacificamente il contenzioso (Dichiarazione di Teheran), l'8 maggio una forza di alcune centinaia di uomini, spalleggiati da carri armati ed elicotteri, attacca la citt\u00e0. I combattimenti si sviluppano nelle stradine della citt\u00e0 vecchia e il numero finale sar\u00e0 di alcune centinaia di caduti. Al termine degli scontri, per quanto numericamente superiori, le forze azere si ritirano. La battaglia, che si conclude il giorno seguente, era cominciata con un'operazione che aveva sorpreso le difese azere: un gruppo di armeni, guidati da Arkady Ter-Tatevosyan, scala la parete di roccia e raggiunge la sommit\u00e0 della citt\u00e0 creando scompiglio tra i difensori che non si aspettavano un attacco alle spalle e non avevano protetto quel fianco della montagna. La liberazione di Shushi \u00e8 fondamentale per gli armeni giacch\u00e9 interrompe i bombardamenti sulla capitale Stepanakert e consente di puntare alla liberazione del Corridoio di Lachin.\nConquista di Lachin.\nIl 18 maggio le forze armene (che dal 9 maggio sono ufficialmente organizzate nell'Esercito di difesa del Nagorno Karabakh) entrano nel villaggio di Lachin, conquistano il territorio circostante e rompono per la prima volta l'isolamento dell'enclave armena del Karabakh. Attraverso il collegamento con l'Armenia affluiscono aiuti militari e generi di prima necessit\u00e0 per la popolazione.\nOperazione Goranboy.\nVerso met\u00e0 giugno gli azeri lanciano una potente offensiva (denominata \"Operazione Goranboy\") finalizzata ad assumere il controllo dell'intero Nagorno Karabakh e porre una decisiva fine alla resistenza armena. Il 12 giugno vengono lanciati attacchi nella regione di Askeran con l'impiego di oltre 4000 uomini, divisi in due gruppi, che riescono a conquistare alcuni villaggi del distretto. Il 18 giugno il governo del Nagorno Karabakh dichiara lo stato di emergenza su tutto il territorio nazionale. Il 2 luglio gli azeri conquistano Martakert.\nL'offensiva azera su larga scala spinge il governo dell'Armenia a minacciare apertamente un suo intervento diretto in difesa della popolazione armena del Nagorno Karabakh; e mentre le milizie armene teorizzano di far saltare la diga di Sarsang circa trentamila armeni fuggono nella capitale Stepanakert. L'operazione consente agli azeri di conquistare in poche settimane quasi met\u00e0 del territorio della regione.\nOffensive di Martakert e Martuni.\nContemporaneamente all'Operazione Goranboy, l'Azerbaigian pianifica un'altra offensiva pi\u00f9 a sud, nella regione di Martuni. La forza d'attacco comprende alcune decine di carri armati spalleggiati da numerose compagnie di fanteria. Le forze di difesa armene, comandate da Monte Melkonian, riescono a resistere agli assalti del nemico. Tuttavia la situazione all'interno della repubblica del Nagorno Karabakh, alla luce delle difficolt\u00e0 militari delle ultime settimane, \u00e8 caotica ed il governo rassegna le dimissioni il 17 agosto. Il potere viene quindi assunto da un Consiglio denominato \"Comitato di difesa dello stato\" presieduto da Robert Kocharyan che avrebbe governato lo stato fino alla fine del conflitto. Nel frattempo gli azeri lanciano nuove offensive aeree bombardando obiettivi civili. Nonostante lo sforzo bellico, tuttavia, l'Azerbaigian non riesce ad avere la meglio sul nemico ed il 1992 si chiude con un sostanziale stallo delle attivit\u00e0 militari.\n1993.\nStato del conflitto.\nIl Nagorno Karabakh e l'Armenia sono in ginocchio: il blocco delle frontiere (compresa quella unilaterale decisa dalla Turchia) hanno pesantissime ripercussioni economiche sulla popolazione, aggravate da un inverno rigidissimo e dalla chiusura della centrale nucleare di Metsamor a seguito del terremoto del 1988. A gennaio si registrano nuovi tentativi azeri di sfondamento nei distretti di Martakert e Martuni, ma il 5 febbraio parte una controffensiva armena che consente di guadagnare progressivamente terreno nel nord del paese: viene riconquistata la zona intorno al bacino idrico di Sarsang (con la relativa centrale idroelettrica vitale per l'approvvigionamento energetico del paese) e conquistata la strada che conduce al distretto di Kelbajar che rimane sotto controllo azero ma completamente isolato dal resto dell'Azerbaigian.\nBattaglia di Kelbajar.\nIl \"rajon\" di Kelbajar si trova stretto tra il Nagorno Karabakh e l'Armenia: conta circa 60.000 abitanti sparsi in alcune decine di villaggi. La conquista da parte degli armeni della zona intorno a Sarsang e della relativa strada di comunicazione isola di fatto il distretto. Tra il 27 marzo ed il 4 aprile si scatena una violenta battaglia, forse decisiva per le sorti finali del conflitto. In previsione dell'imminente scontro gli azeri avevano cominciato ad evacuare da met\u00e0 marzo la popolazione facendola affluire verso i centri urbani o trasferendola attraverso l'impervio passo Omar. Gli armeni muovono sul capoluogo da quattro differenti direttrici: un gruppo proveniente dal Karabakh \u00e8 guidato da Melkonian, un secondo formato da una cinquantina di uomini proviene dalla citt\u00e0 armena di Vardenis attraverso i Monti Mrav (giungendo peraltro in ritardo a causa del copioso innevamento ancora presente), una terza unit\u00e0 muove da Aghdaban (all'interno dello stesso rajon) ed il gruppo principale muove da sud dal villaggio di Nareshtar. Il 31 marzo le milizie armene raggiungono il fiume Tartar, ad una ventina di chilometri dal capoluogo, e lanciano un ultimatum alla popolazione. Il 2 aprile cadono le ultime difese azere ed il 4 aprile gli armeni conquistano definitivamente la regione mentre a Baku viene dichiarato lo stato di emergenza e montano le polemiche per la sconfitta militare.\nLiberazione di Martakert.\nLa crisi politica e militare all'interno dell'Azerbaigian ha ripercussioni pesantissime sull'andamento del conflitto. Il 27 giugno dopo un anno di occupazione viene liberata Martakert, mentre ancora gli armeni piangono la morte del loro \"Comandante Avo\" (Melkonian) colpito in uno scontro a fuoco nei pressi del villaggio di Merzuli. Il 4 luglio gli azeri lanciano una nuova offensiva nello stesso distretto ed in quello di Askeran senza per\u00f2 riuscire a recuperare le posizioni perdute, mentre gli armeni di contro riescono a conquistare il villaggio di Shelly (distretto di Agdam) utilizzato come base di artiglierie verso Stepanakert.\nCaduta di Agdam.\nIl 24 luglio cade Agdam, importante citt\u00e0 nella pianura azera proprio sotto i rilievi del Karabakh. Da una ventina di giorni il capoluogo dell'omonimo distretto \u00e8 sottoposto a pesanti bombardamenti che distruggono gran parte della citt\u00e0 dalla quale la popolazione (circa 60.000 abitanti) \u00e8 oramai fuggita. Il presidente azero Aliyev, prevedendo un collasso militare, tenta una mediazione con il governo del Nagorno Karabakh (ed \u00e8 la prima volta che le autorit\u00e0 azere prendono contatto con il governo non riconosciuto) e con i mediatori del Gruppo di Minsk.\nFizuli, Jibrail e Zangilan.\nConquistato saldamente tutto il nord del paese, le milizie armene possono rivolgere i propri sforzi verso sud. Ad agosto cadono, uno dopo l'altro, tutti i territori che si estendono tra il confine meridionale dell\"'oblast\" karabakho e la frontiera con l'Iran: Fizuli (24 agosto), Jebrail (26 agosto), Gubatly (31 agosto) e pi\u00f9 tardi Horadiz (23 ottobre) e Zangelan (1\u00ba novembre) mentre una massa di profughi in fuga (circa centomila persone) preme sulla frontiera e preoccupa le autorit\u00e0 iraniane. A dicembre l'Azerbaigian tenta di sfondare il settore sud orientale ma senza esito.\n1994.\nUltime offensive.\nIl nuovo anno di guerra inizia cos\u00ec come si era concluso quello precedente: gli azeri tentano di riconquistare i territori che avevano perduto ma la sistemazione delle forze in campo (con gli armeni che controllano ormai tutti i punti chiave del territorio) rende vano ogni sforzo. Anzi, il 18 febbraio gli azeri perdono anche il presidio al passo Omar e nuovi tentativi compiuti tra fine mese e marzo nel sud (Fizuli) non ottengono alcun risultato. E quando, a partire dal 10 aprile sono gli armeni a lanciare un'offensiva nel settore nord orientale (Gulistan-Talish), a conquistare in pochi giorni numerosi villaggi (Talish, Chily, Madaghis e Levonark) e a prendere il controllo della strada che da Agdam conduce alla citt\u00e0 azera di Barda si capisce che la guerra sta terminando.\nAccordo di Bishkek.\nIl 5 maggio a Bi\u0161kek, capitale del Kirghizistan, viene firmato tra Armenia, Azerbaigian e Nagorno Karabakh quello che viene chiamato, appunto, \"Accordo di Bi\u0161kek\".\nIl 12 maggio i rispettivi ministri della difesa si ritrovano per firmare un accordo di cessate il fuoco in vigore dalla mezzanotte del 17 maggio.\nConseguenze del conflitto.\nUn resoconto ufficiale sulle conseguenze del conflitto non \u00e8 mai stato stilato con precisione. Oltre ai morti (circa 30000) e ai feriti (oltre 80000) vanno considerate alcune centinaia di migliaia di profughi che da una parte e dall'altra hanno dovuto abbandonare le proprie case (circa quattrocentomila armeni residenti nell'Azerbaigian e circa cinquecentomila azeri residenti in Armenia, Nagorno Karabakh e territori limitrofi).\nAl termine del conflitto la repubblica del Nagorno Karabakh ha esteso il proprio territorio avendo acquisito i sette \"rajon\" limitrofi amministrati precedentemente dall'Azerbaigian.\nDa un punto di vista strettamente numerico la superficie di tutti i rajon dentro e fuori l'oblast' del Nagorno Karabakh (Fizuli, Jibrayil, Zangilan, Qubadli, Lachin, Kalbajar, Tartar, Agdam, Khojaly, Khankendi e Shusha) interessava un territorio di 12193\u00a0km\u00b2 per una popolazione complessiva di 816500 abitanti. Di questi almeno 160000 erano di etnia armena (abitanti nell'Oblast' o nei territori limitrofi); pertanto poco pi\u00f9 di 650000 azeri (circa il 9% dell'intera popolazione che nel 1990 assommava a 7131000 abitanti) dovettero lasciare le proprie abitazioni. A questo numero si aggiungono i circa 80000 che avevano abbandonato l'Armenia all'epoca dei primi scontri etnici. Un flusso inverso si registr\u00f2 per gli armeni che dovettero abbandonare l'Azerbaigian: dei circa 390000 censiti nel 1990, circa 230000 fuggirono in Armenia.\nA conclusione delle vicende belliche la repubblica del Nagorno Karabakh aveva esteso il suo territorio fino a raggiungere gli attuali 11458\u00a0km\u00b2: 735\u00a0km\u00b2 in meno rispetto all'intera superficie dei distretti sopra elencati, conseguenza dell'Operazione Anello nella regione di Shahoumian e di alcune perdite. I territori limitrofi all'oblast' (divenuto repubblica nel 1991) assommano a 7070\u00a0km\u00b2 (pari a circa l'8% di tutto il territorio dell'Azerbaigian).\nPost conflitto e negoziati.\nViolazioni del cessate il fuoco.\nDalla firma dell'Accordo di Bi\u0161kek permane una situazione di latente conflittualit\u00e0 sulla linea di demarcazione tra la repubblica del Nagorno Karabakh e l'Azerbaigian. Con il tempo si sono intensificati gli episodi di cecchinaggio e, in diverse situazioni, le parti sono arrivate allo scontro aperto, inizialmente contenuto nei limiti di schermaglie isolate, poi fattosi sempre pi\u00f9 pesante sia dal punto di vista di perdite di vite umane che di impiego di armi.\nTra gli episodi pi\u00f9 gravi degli ultimi anni vanno registrati intensi combattimenti nel giugno 1999 nei pressi del villaggio di Karmiravan (Martakert) mentre nel marzo 2000 un tentativo di incursione di truppe azere nel medesimo distretto determina almeno una quindicina di morti fra le stesse. Nel giugno 2003 una decina di soldati azeri cade in una sortita in territorio nemico nei pressi del villaggio di Karakhambeili (Distretto di F\u00fczuli), a marzo 2005 altrettanti periscono mentre tentano un avvicinamento lungo le postazioni di A\u011fdam. Non mancano inoltre scambi anche cruenti lungo la frontiera tra Azerbaigian ed Armenia.\nA marzo 2008 nei pressi del villaggio di Levornarkh (che si trova sulla linea di demarcazione) vengono registrati scontri (chiamati convenzionalmente \"Schermaglie di Martakert\") la cui responsabilit\u00e0 viene rispettivamente addebitata dalle parti al nemico: secondo gli azeri, gli armeni provocano gli scontri per distogliere l'opinione pubblica nazionale dalle polemiche scaturite dalle elezioni presidenziali appena svoltesi ed alle quali hanno fatto seguito gravi incidenti di piazza; a loro volta gli armeni accusano invece il nemico di aver voluto approfittare della situazione interna per saggiare i limiti di difesa delle postazioni avversarie. Per Yerevan a seguito degli scontri muoiono otto azeri, mentre per Baku cadono anche dodici armeni.\nIl 18 giugno 2010 si registra nella medesima zona un altro scontro che sembra far precipitare la situazione in modo irreversibile. All'indomani di un ennesimo infruttuoso round di negoziati a Mosca, circa una ventina di soldati azeri tenta una ricognizione in territorio nemico nei pressi del villaggio di Chaylu (Martakert); il combattimento dura diverse ore e, secondo una stima non confermata, lascia al suolo quattro armeni ed un azero. In Armenia montano le polemiche perch\u00e9 il Gruppo di Minsk dell'OSCE stigmatizza genericamente l'accaduto senza una precisa indicazione di condanna verso l'Azerbaigian che nei giorni seguenti allestisce imponenti manovre militari proprio lungo la frontiera. A sua volta il presidente armeno Sargsyan vola a Stepanakert in una visita non programmata mentre alti esponenti del governo rilasciano dichiarazioni in cui si dichiarano pronti a qualsiasi scenario, anche bellico.\nSoprattutto a partire dall'estate 2010 si moltiplicano le violazioni del cessate il fuoco e sono numerosi i soldati (prevalentemente armeni) ad essere colpiti da cecchini nemici lungo la linea di confine. A marzo 2011 il ministero della difesa del Nagorno Karabakh denuncia la violazione dello spazio aereo da parte di aerei nemici, mentre a settembre gli armeni abbattono un drone che sta sorvolando il territorio del Nagorno-Karabakh. Il 24 novembre 2011 le milizie armene avviano una massiccia operazione lungo la frontiera in risposta agli attacchi azeri che avevano provocato nei giorni precedenti la morte di due giovani soldati. Non sono stati diffusi i risultati di tale intervento preceduto da dichiarazioni, senza precedenti per la loro durezza, rilasciate dalle autorit\u00e0 dell'Armenia e del Nagorno Karabakh.\nIl 2012 segna un ulteriore incremento delle violazioni del cessate il fuoco che interessano non soltanto la frontiera fra Nagorno Karabakh e Azerbaigian ma anche soprattutto il confine fra questo e l'Armenia (regione di Tavush) dove si segnalano numerosi tentativi azeri di penetrazione nel territorio oltre confine con numerose perdite da entrambe le parti.\nPer quanto riguarda l'area del Nagorno Karabakh il 26 aprile vengono indirizzati spari su un'autoambulanza con insegne della Croce Rossa Internazionale e due soldati armeni risultano feriti. Il 6 giugno un tentativo di penetrazione nei pressi di Horadiz viene respinto dalle forze armene che tuttavia accusano un caduto e due feriti. Fonti del ministero della difesa della repubblica riferiscono di gravi perdite inflitte al nemico, negate dagli azeri. Tra il 4 ed il 6 giugno due tentativi di incursione azera nel territorio dell'Armenia (regione di Tavush) provocano, secondo stime ufficiose, la morte di otto soldati (tre armeni e cinque azeri); i fatti sono duramente condannati dal Segretario di Stato Usa, Hillary Clinton in visita nella regione proprio in quei giorni.\nIl 20 gennaio 2014 si registra un tentativo di incursione azera attuato in due diversi punti della linea di contatto. Secondo fonti armene, non confermate dall'Azerbaigian, il numero \u00e8 di otto morti e oltre venti feriti fra gli azeri e di un soldato armeno caduto. Pochi giorni dopo un altro soldato dell'Esercito di difesa del Karabakh viene colpito da un cecchino nemico.\nNuovi violenti scontri si segnalano nel mese di agosto, mentre a novembre un elicottero armeno in volo parallelo lungo la linea di demarcazione viene abbattuto da un razzo azero.\nAnche il 2015 fa registrare un crescendo di tensione soprattutto nei mesi di gennaio e da agosto sino alla fine dell'anno; proprio a dicembre si registra, per la prima volta dalla fine della guerra, l'uso di un carro armato (azero). L'anno \u00e8 testimone dell'impiego di armi di medio calibro, lanciarazzi e mortai.\nTrattative di pace.\nSin dal loro avvio le trattative di pace sono state coordinate dall'OSCE attraverso il Gruppo di Minsk. I primi colloqui, nel 1994 e nel 1995 non concretizzano alcun risultato per il sostanziale immobilismo delle parti. Nel 1996 la dichiarazione conclusiva del Summit OSCE di Lisbona non \u00e8 firmata dall'Armenia che contesta la posizione espressa nel documento.\nNel maggio 1997 il Gruppo di Minsk presenta un nuovo documento che scontenta sia gli armeni che gli azeri. Altri tentativi e proposte nei mesi a venire non sortiscono alcun risultato. Nel 1999 il presidente armeno Robert Kocharyan e quello azero Ilham Aliyev si incontrano a New York a margine di lavori delle Nazioni Unite: sar\u00e0 il primo di numerosi incontri tra le massime autorit\u00e0 dei due stati.\nAnche i meeting di Parigi (gennaio 2001), Key West in Florida (aprile 2001), Rambouillet in Francia (gennaio 2006) si concludono senza risultati apprezzabili.\nNel 2007 un documento OSCE, i cosiddetti \"Principi di Madrid\", getta le basi per le future discussioni nonostante il livello di insoddisfazione delle parti rimanga alto; il documento verr\u00e0 rivisto nel 2009 dopo che anche l'incontro di San Pietroburgo (giugno 2008) non \u00e8 andato a buon fine.\nIl 2 novembre 2008 il presidente armeno (ora Serzh Sargsyan) e quello azero si incontrano al castello moscovita di Maiendorf ospiti del collega russo Dmitrij Medvedev e firmano una dichiarazione congiunta (la prima dall'Accordo di Bi\u0161kek del 1994) in cinque punti che sembra rappresentare una concreta base di mediazione.\nNonostante questo passaggio significativo il negoziato non riesce ad andare avanti. Nuove proposte sono avanzate al G8 de L'Aquila a luglio 2009. Tutti gli incontri a livello ministeriale e presidenziale non sortiscono risultati concreti eccezion fatta per la Dichiarazione di Astrachan' del 2010. \nMa tra frequenti violazioni del cessate il fuoco, minacce di ripresa dell'ostilit\u00e0 (soprattutto da parte azera) e nuovi vertici falliti la trattativa per la soluzione del contenzioso non riesce a sbloccarsi.\nRipresa ostilit\u00e0.\nA partire dal 2012 si registra un progressivo aumento della tensione non solo fra Nagorno Karabakh e Azerbaigian ma anche fra quest'ultimo e l'Armenia. La vicenda dell'estradizione, ad agosto 2012, dall'Ungheria di Ramil Safarov (condannato all'ergastolo per la uccisione dell'ufficiale armeno Gurgen Margaryan) e l'abbattimento a novembre 2014 di un elicottero armeno che volava prossimo alla linea di contatto tra Karabakh e Azerbaigian sono solo alcuni degli episodi che inaspriscono ancor di pi\u00f9 i rapporti fra le parti in causa.\nSia nel 2014 che nel 2015 si registrano gravi incidenti che portano armeni e azeri a un passo dalla guerra.\nIl conflitto, limitato temporalmente a soli quattro giorni, arriva nell'aprile 2016, allorch\u00e9 l'Azerbaigian sferra un'improvvisa e massiccia offensiva contro il Nagorno Karabakh, che causer\u00e0 centinaia di morti e scontri violentissimi, in quella che \u00e8 stata ribattezzata la Guerra dei quattro giorni in Nagorno Karabakh od anche \"Seconda guerra del Nagorno Karabakh\".\nSolo l'intervento deciso della diplomazia internazionale (Russia e Stati Uniti in primo luogo) pone fine alla battaglia alla quale fanno seguito due incontri presidenziali a Vienna e San Pietroburgo.\nIl 27 settembre 2020, le forze armate azere attaccano simultaneamente e pesantemente l'intera linea di contatto dando avvio a una nuova guerra che si concluder\u00e0 quarantaquattro giorni dopo con un accordo-tregua firmato il 9 novembre. Questo nuovo conflitto, oltre a provocare migliaia di morti, determiner\u00e0 una significativa modifica dei confini e della linea di contatto."}
{"id": "3310175", "revid": "98077", "url": "https://it.wikipedia.org/wiki?curid=3310175", "title": "Po di Venezia", "text": ""}
{"id": "3310180", "revid": "287204", "url": "https://it.wikipedia.org/wiki?curid=3310180", "title": "Cuccioli (disambigua)", "text": ""}
{"id": "3310182", "revid": "98077", "url": "https://it.wikipedia.org/wiki?curid=3310182", "title": "Po morto di Primaro", "text": ""}
{"id": "3310188", "revid": "104458", "url": "https://it.wikipedia.org/wiki?curid=3310188", "title": "Sankt Florian bei Linz", "text": ""}
{"id": "3310194", "revid": "287204", "url": "https://it.wikipedia.org/wiki?curid=3310194", "title": "James Wilfred Cook", "text": "Vita.\nCook studi\u00f2 chimica dapprima all'University College (Londra), per poi passare al \"Sir John Cass Technical Institute\" dove ottenne il Ph.D. nel 1923 con una tesi sui derivati dell'antracene.\nNel 1929 Ernest Kennaway lo invit\u00f2 al \"Royal Cancer Hospital\" dove rimase dieci anni. Le ricerche svolte all'ospedale suggerivano che il catrame contenesse componenti cancerogeni di struttura simile all'antracene. Cook sintetizz\u00f2 campioni purissimi di molti idrocarburi policiclici aromatici, tra i quali 1,2,5,6-dibenzoantracene, 3,4-benzofenantrene e 3,4-benzopirene, e pot\u00e9 quindi dimostrare per la prima volta che un composto chimico puro aveva propriet\u00e0 cancerogene. Si interess\u00f2 anche della sintesi di altri composti policiclici come steroidi, acidi biliari e ormoni.\nNel 1930 spos\u00f2 Elsie Winifred Griffith, con cui ebbe tre figli.\nNel 1939 si trasfer\u00ec a Glasgow come Regius Professor di chimica e direttore dei laboratori chimici; si dimostr\u00f2 molto abile come organizzatore e amministratore, e fu costretto a diminuire la sua attivit\u00e0 di ricerca. Si interess\u00f2 ancora di problemi riguardanti composti cancerogeni, specie di origine naturale. Molto importanti furono anche le ricerche per chiarire la struttura dell'alcaloide colchicina, un composto che ha propriet\u00e0 antitumorali ma \u00e8 fortemente tossico. Alla ricerca di composti di propriet\u00e0 simili alla colchicina ma meno tossici, sintetizz\u00f2 e studi\u00f2 molti tropoloni variamente funzionalizzati.\nNel 1954 fu nominato a capo del\" University College of the South West\" di Exeter, che nel 1955 divenne Universit\u00e0 di Exeter, con Cook vice-rettore. I suoi impegni organizzativi si intensificarono, e Cook partecip\u00f2 a numerosissimi comitati e commissioni scientifici, non solo in Inghilterra, ma anche all'estero. Nonostante queste incombenze, continu\u00f2 a collaborare a ricerche su composti policiclici aromatici con propriet\u00e0 cancerogene, isolati da petrolio grezzo e fumo di tabacco.\nNel 1965 and\u00f2 in pensione lasciando la carica di vice rettore a Exeter. Poco dopo la moglie mor\u00ec e Cook decise di trasferirsi in Africa Orientale. Nel 1966 divenne vice rettore dell'Universit\u00e0 dell'Africa Orientale, che comprendeva College dislocati a Kampala, Nairobi e Dar es Salaam. Nel 1967 spos\u00f2 Vera Elizabeth Ford, una insegnante di biologia. Nei quattro anni che pass\u00f2 in Africa gest\u00ec lo smembramento dell'Universit\u00e0 dell'Africa Orientale, inevitabile date le tendenze indipendentistiche in atto alla fine degli anni sessanta. Il processo termin\u00f2 nel 1970, quando l'Universit\u00e0 dell'Africa Orientale diede origine a tre universit\u00e0 indipendenti: l'Universit\u00e0 Makerere di Kampala (Uganda), l'Universit\u00e0 di Nairobi (Kenya) e l'Universit\u00e0 di Dar es Salaam (Tanzania).\nNel 1970 torn\u00f2 in Inghilterra. Mor\u00ec improvvisamente il 21 ottobre 1975.\nOpere.\nLa produzione scientifica di Cook comprende circa 240 articoli su riviste specialistiche. Fra le varie onorificenze, nel 1954 ottenne la medaglia Davy della Royal Society e nel 1963 fu nominato cavaliere."}
{"id": "3310197", "revid": "110157", "url": "https://it.wikipedia.org/wiki?curid=3310197", "title": "Chulumani", "text": "Chulumani \u00e8 un comune (\"municipio\" in spagnolo) della Bolivia nella provincia di Sud Yungas (dipartimento di La Paz) con 14.948 abitanti dato 2010.\nCantoni.\nIl comune \u00e8 suddiviso in 5 cantoni (popolazione al 2001):"}
{"id": "3310199", "revid": "599013", "url": "https://it.wikipedia.org/wiki?curid=3310199", "title": "Steeve Elana", "text": "Carriera.\nValence e Caen.\nDopo gli inizi nelle giovanili del Marsiglia e al Valence si trasferisce al Caen svincolatosi da quest'ultima. Esordisce con la nuova maglia il 19 ottobre 2002 nella vittoria interna per 1-0 sull'Istres e nell'occasione non subisce alcuna rete. Nonostante tutto non riesce a guadagnarsi a pieno la fiducia del tecnico e passa una stagione tra presenze, panchine e tribuna.\nLa stagione seguente (2003/2004) riesce a guadagnarsi la fiducia del tecnico e diventa il portiere titolare della sua squadra risultando decisivo per la promozione in Ligue 1 alla fine della stagione. Colleziona 37 presenze, infatti salta solo l'ultima partita del campionato, subendo 31 gol.\nLa stagione 2004/2005 inizia bene per lui perch\u00e9 nonostante la squadra sia stata promossa in Ligue 1 il tecnico gli rinnova la fiducia affidandogli le chiavi della porta fino all'ottava giornata quando perde il posto da titolare. Il prosieguo della stagione non \u00e8 dei migliori infatti non \u00e8 pi\u00f9 il portiere titolare della squadra e chiude la sua prima stagione in Ligue 1 con appena 13 presenze.\nLa consacrazione al Brest.\nA fine stagione si svincola dal Caen e viene ingaggiato dal Brest, club militante nella Ligue 2 francese. Elana diventa subito uno dei punti fermi della squadra riuscendo a collezionare la bellezza di 33 presenze alla prima stagione con la nuova maglia. Dopo 5 anni passati in Ligue 2 nella stagione 2009/2010 la sua squadra riesce ad essere promossa nella massima serie del campionato francese. La sua seconda stagione in Ligue 1, dopo quella col Caen, \u00e8 una delle migliori perch\u00e9 riesce a giocare tutti i match del campionato compresi quelli delle coppe nazionali (Coupe de la Ligue, Coupe de France).\nLilla.\nDopo la stagione 2011/2012, rimane svincolato e firma un contratto fino al 2016 con la squadra del . L'esordio con la sua nuova squadra arriva il 30 ottobre 2012 in occasione della partita di Coupe de la Ligue -Tolosa finita 1-0. Dal 20 novembre diventa il primo portiere della squadra complice l'addio di Mickael Landreau. Proprio il 20 novembre 2012 fa il suo esordio assoluto in una competizione europea nella partita di Champions League - terminata 2-0 per \"les lillois\". L'8 dicembre 2012 fa l'esordio in campionato con la nuova maglia nella partita pareggiata 1-1 sul campo del Sochaux.\nPer la stagione 2013/2014 torna ad essere designato secondo portiere alle spalle di Vincent Enyeama. La prima partita stagionale la gioca il 29 ottobre 2013 in occasione della sconfitta per 1-0 in casa ad opera dell'Auxerre in Coupe de la Ligue. Il 5 gennaio 2014 gioca la prima partita di Coupe de la Ligue in trasferta contro l'Amiens vinta 3-1. Il 21 gennaio 2014 nella partita di Coupe de France Croix-Lille 0-3 per la prima volta in stagione termina la partita senza subire gol. L'11 febbraio 2014 in occasione degli ottavi di finale di Coupe de France contro il Caen si rende protagonista parando il sesto rigore degli avversari regalando il passaggio del turno alla sua squadra dopo che i tempi regolamentari si erano conclusi sul punteggio di 3-3 e i tempi supplementari sullo 0-0.\nAll'inizio del ritiro per la preparazione in vista della stagione successiva (2014-2015) il club comunica di avergli rinnovato il contratto fino al 2018. La prima presenza stagionale arriva il 30 luglio in occasione della trasferta vinta 0-2 sul campo del Grasshopper, partita valida per l'andata del terzo turno preliminare di Champions League.\nGaz\u00e9lec Ajaccio.\nScaduto il contratto con il Lilla, il 23 giugno 2016 firma con il Gaz\u00e9lec Ajaccio appena retrocesso in Ligue 2."}
{"id": "3310200", "revid": "1305772", "url": "https://it.wikipedia.org/wiki?curid=3310200", "title": "Sorata", "text": "Sorata \u00e8 un comune (\"municipio\" in spagnolo) della Bolivia nella provincia di Larecaja (dipartimento di La Paz) con 21.117 abitanti (dato 2010).\nCantoni.\nIl comune \u00e8 suddiviso in 7 cantoni (popolazione 2001):"}
{"id": "3310207", "revid": "47767", "url": "https://it.wikipedia.org/wiki?curid=3310207", "title": "Morgana (nome)", "text": ""}
{"id": "3310208", "revid": "287204", "url": "https://it.wikipedia.org/wiki?curid=3310208", "title": "Ixiamas", "text": "Ixiamas \u00e8 un comune (\"municipio\" in spagnolo) della Bolivia nella provincia di Abel Iturralde (dipartimento di La Paz) con 8.359 abitanti (dato 2010).\nCantoni.\nIl comune \u00e8 formato dall'unico cantone omonimo suddiviso in 32 subcantoni.\nStoria.\nNella zona del R\u00edo Tequeje \u00e8 ubicata la Fortezza di Ixiamas.\nLa zona fu abitata originariamente da indigeni Tacana.\nA partire dal secolo XVII l'area fu occupata da frati francescani"}
{"id": "3310209", "revid": "104458", "url": "https://it.wikipedia.org/wiki?curid=3310209", "title": "Nolan Kasper", "text": "Biografia.\nStagioni 2005-2010.\nKasper, slalomista originario di Warren, ha fatto il suo esordio in gare valide ai fini del punteggio FIS il 18 dicembre 2004, disputando uno slalom speciale a Sunday River (33\u00ba), e in Nor-Am Cup il 2 gennaio 2007 nella medsima localit\u00e0, senza qualificarsi per la seconda manche dello slalom gigante in programma. Nel 2009 ai Mondiali juniores di Garmisch-Partenkirchen, in Germania, ha conquistato la medaglia di bronzo nello slalom speciale.\nIl 15 novembre 2009 ha fatto il proprio esordio in Coppa del Mondo nello slalom speciale di Levi, in Finlandia, senza per\u00f2 riuscire a qualificarsi per la seconda manche. Un mese dopo ha colto in Nor-Am Cup prima il suo primo podio (2\u00ba in slalom gigante il 14 dicembre), poi la sua prima vittoria (in slalom speciale il 15 dicembre), a Panorama. In seguito ha esordito in Coppa Europa, senza concludere lo slalom speciale di Kirchberg in Tirol del 17 gennaio, e ai Giochi olimpici invernali: a \u00e8 stato 24\u00ba nello slalom speciale. A fine stagione \u00e8 risultato 3\u00ba nella classifica generale della Nor-Am Cup 2010, vincendo anche quella di slalom speciale.\nStagioni 2011-2018.\nSempre in slalom speciale, nella stagione 2010- 2011 in Coppa Europa si \u00e8 aggiudicato il suo primo podio (2\u00ba il 17 dicembre a Pozza di Fassa) e la sua prima vittoria, il 19 gennaio sulle nevi svizzere di Zuoz. Ai Mondiali di Garmisch-Partenkirchen 2011, sua unica partecipazione iridata, ha chiuso lo slalom speciale al 15\u00ba posto, mentre il 6 marzo ha colto l'unico podio in Coppa del Mondo sulle nevi slovene di Kranjska Gora: 2\u00ba dietro a Mario Matt e a pari merito con Axel B\u00e4ck. A fine stagione \u00e8 risultato 5\u00ba nella classifica generale della Coppa Europa, vincendo anche quella di slalom speciale.\nTre anni dopo, ai XXII Giochi olimpici invernali di , si \u00e8 classificato 13\u00ba nello slalom speciale; il 16 dicembre 2017 ha ottenuto a Panorama in slalom speciale la sua ultima vittoria, nonch\u00e9 ultimo podio, in Nor-Am Cup. Ai XXIII Giochi olimpici invernali di , sua ultima presenza olimpica, si \u00e8 classificato 9\u00ba nella gara a squadre e non ha completato lo slalom speciale. Si \u00e8 ritirato al termine di quella stessa stagione 2017-2018; la sua ultima gara in Coppa del Mondo \u00e8 stata lo slalom speciale di Kranjska Gora del 4 marzo, che non ha completato, e la sua ultima gara in carriera \u00e8 stata uno slalom speciale FIS disputato a Stowe Mountain il 5 aprile, chiuso da Kasper al 5\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "3310211", "revid": "416175", "url": "https://it.wikipedia.org/wiki?curid=3310211", "title": "Fondazione Valore Italia", "text": "La Fondazione Valore Italia era un ente pubblico istituito nel 2005 dal Ministero delle attivit\u00e0 produttive per la realizzazione di un'\"esposizione permanente del design italiano e del made in Italy\" con l'obiettivo di essere il laboratorio progettuale sull'economia della cultura, della creativit\u00e0 e del \"made in Italy\".\nLa Fondazione aveva sede nel quartiere EUR di Roma. A seguito di un accordo con l'Ente EUR, disponeva dall'estate 2011 di ampi spazi per ospitare esposizioni, convegni e attivit\u00e0 di formazione per meglio rappresentare l'eccellenza italiana nel mondo. L'\"Esposizione\", infatti, aveva come finalit\u00e0 la valorizzazione dello stile italiano, nonch\u00e9 la sua promozione internazionale.\nLa Fondazione \u00e8 stata soppressa ai sensi dell'Art.12 del d.l. n. 95/2012, convertito in legge n. 135/2012, il quale, ai commi 59, 60 e 61, prevede che a decorrere dall'1/1/2014 la Fondazione Valore Italia, di cui all'Art.33 del d.l. n. 273/2005, convertito in legge n.51/2006, \u00e8 soppressa e i relativi organi decadono."}
{"id": "3310214", "revid": "1005847", "url": "https://it.wikipedia.org/wiki?curid=3310214", "title": "Viro", "text": "Viro Spa \u00e8 un'azienda metalmeccanica italiana con sede a Zola Predosa (BO) fondata nel 1942 che produce e distribuisce lucchetti, cilindri, serrature, casseforti e antifurti per bici, moto e scooter.\nOccupa pi\u00f9 di 300 dipendenti ed oltre alla sede principale \u00e8 presente anche con impianti produttivi nell'Europa dell'est e in Sudafrica."}
{"id": "3310238", "revid": "155634", "url": "https://it.wikipedia.org/wiki?curid=3310238", "title": "Vitus L\u00fc\u00f6nd", "text": "Biografia.\nCarriera sciistica.\nL\u00fc\u00f6nd, nato a Zugo e originario di Sattel, ha fatto il suo debutto in gare FIS il 13 gennaio 2000, disputando uno slalom speciale a Obersaxen e giungendo 59\u00ba. In Coppa Europa ha esordito il 26 gennaio 2005 a Tarvisio in discesa libera, senza completare la prova, e ha colto il primo podio nel supergigante di Hinterstoder del 10 gennaio 2008 (2\u00ba).\nIn Coppa del Mondo ha debuttato il 6 marzo 2009 nella discesa libera di Lillehammer Kvitfjell, concludendo al 50\u00ba posto; il 12 gennaio 2011 ha conquistato la sua unica vittoria in Coppa Europa nella discesa libera disputa a Patscherkofel e il 3 febbraio 2012 ha colto a Chamonix nella medesima specialit\u00e0 il suo miglior piazzamento in Coppa del Mondo (17\u00ba). Il 10 gennaio 2013 ha ottenuto l'ultimo podio in Coppa Europa, nella discesa libera di Wengen (3\u00ba).\nSi \u00e8 ritirato durante la stagione 2013-2014; ha preso per l'ultima volta il via in Coppa del Mondo in occasione della discesa libera di Beaver Creek del 6 dicembre (59\u00ba) e la sua ultima gara in carriera \u00e8 stata la discesa libera di Coppa Europa disputata il 22 dicembre a Madonna di Campiglio, chiusa da L\u00fc\u00f6nd al 37\u00ba posto. Non ha preso parte n\u00e9 a rassegne olimpiche n\u00e9 iridate.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Svizzera.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "3310249", "revid": "44989", "url": "https://it.wikipedia.org/wiki?curid=3310249", "title": "Dak'Art 96", "text": ""}
{"id": "3310250", "revid": "44989", "url": "https://it.wikipedia.org/wiki?curid=3310250", "title": "Dak'Art 98", "text": ""}
{"id": "3310251", "revid": "44989", "url": "https://it.wikipedia.org/wiki?curid=3310251", "title": "Dak'Art 02", "text": ""}
{"id": "3310253", "revid": "44989", "url": "https://it.wikipedia.org/wiki?curid=3310253", "title": "Dak'Art 04", "text": ""}
{"id": "3310255", "revid": "63756", "url": "https://it.wikipedia.org/wiki?curid=3310255", "title": "Smith tower", "text": ""}
{"id": "3310256", "revid": "44989", "url": "https://it.wikipedia.org/wiki?curid=3310256", "title": "Dak'Art 06", "text": ""}
{"id": "3310287", "revid": "592085", "url": "https://it.wikipedia.org/wiki?curid=3310287", "title": "Antonio Allochio", "text": ""}
{"id": "3310290", "revid": "1904508", "url": "https://it.wikipedia.org/wiki?curid=3310290", "title": "Franz-Albrecht Metternich-Sandor", "text": "Biografia.\nInfanzia.\nFranz-Albrecht era il figlio pi\u00f9 giovane del duca Vittorio III, duca di Ratibor (1879-1945), discendente del casato principesco degli Hohenlohe, dei quali portava il cognome, e della principessa Elisabetta di Oettingen-Oettingen e Oettingen-Spielberg (1886-1976); altri undici fratelli e sorelle lo precedevano. I suoi nonni paterni erano il duca Vittorio II, duca di Ratibor e la contessina \"Marie von Breunner-Enkevoirth\", di origini fiamminghe; invece gli Oettingen, principi del Sacro Romano Impero discendevano da Federico di Staufen (997/999-1070/1075) e da \"Sigehardus comes in pago Riezzin\"). \nUna delle sue zie materne, Klementine von Metternich-S\u00e1ndor (1870-1963), sposata con il fratello di sua madre e vedova senza eredi, lo adott\u00f2 nel 1926 e lo dot\u00f2 del suo cognome: cos\u00ec divenne \"Franz-Albrecht Metternich-S\u00e1ndor\". I genitori di Klementine erano il principe Richard von Metternich e Pauline von Metternich, diretti discendenti di Klemens von Metternich, il grande statista austriaco. \nMatrimonio.\nIl 2 ottobre 1962 Franz-Albrecht spos\u00f2 la contessina \"Isabella zu Salm-Reifferscheidt-Krautheim und Dyck\" (1939), figlia del conte Franz Josef (1892-1957) e della contessina \"C\u00e4cilie zu Salms-Salm\" (1911-1991).\nStudi ed opere.\nDopo gli studi all'Universit\u00e0 di Lipsia nella facolt\u00e0 di storia medievale, partecip\u00f2 brevemente alla Seconda Guerra Mondiale come sottotenente della Wehrmacht in Africa. Tornato in Germania dopo la prigionia in Sudafrica, con la morte del padre si vide proprietario di una delle pi\u00f9 grandi biblioteche private della Germania e dell'Europa, la Biblioteca principesca di Corvey, che vanta pi\u00f9 di 74.000 volumi, tra i quali pi\u00f9 di 20.000 risalenti a prima del XVII secolo e 800 codici medievali, tra i quali alcuni risalenti a prima dell'anno 1000: il merito di questa gigantesca collezione era dovuto alla mania bibliofila di Vittorio Amedeo d'Assia-Rotenburg (trisnonno di Franz-Albrecht) che aveva donato tutta la sua collezione al genero, ovvero il bisnonno di Metternich. Franz-Albrecht don\u00f2 la collezione all'Universit\u00e0 di Paderborn divenendone il bibliotecario e storico: fu infatti autore di diversi saggi sulla storia della biblioteca e su alcuni membri della sua famiglia, e tradusse in tedesco moderno numerosi volumi; inoltre diresse la proiezione di microfilm nei quali venivano fotocopiati alcuni manoscritti altrimenti inagibili, che furono proiettati in tutta la Germania.\nFranz-Albrecht fu membro del FDP e del \"Partito Monarchico Federale\" diretto da Hermann Otto Solms; nel 1995 ha ricevuto la medaglia dell'Universit\u00e0 di Paderborn e nel 2003 la \"Bundesverdienstkreuz am Bande\".\nDiscendenza.\nIl duca Franz-Albrecht Metternich-S\u00e1ndor e la contessa Isabella zu Salm-Reifferscheidt-Krautheim und Dyck ebbero cinque figli maschi:"}
{"id": "3310292", "revid": "149485", "url": "https://it.wikipedia.org/wiki?curid=3310292", "title": "Antonio Allocchio", "text": ""}
{"id": "3310293", "revid": "1833487", "url": "https://it.wikipedia.org/wiki?curid=3310293", "title": "Bombonina", "text": "Bombonina (\"Bombonin-a\" in piemontese) \u00e8 una frazione di 792 abitanti del Comune di Cuneo situata a 5.4\u00a0km dal capoluogo in direzione Est.\nSi tratta di un piccolo centro abitato circondato da molto terreno agricolo in cui sorgono alcuni antichi cascinali quali Tetto Forfice, Torre Bava, Torre Acceglio Sottano e Cascina Bombonina con la torre.\nStoria.\nIn origine, nel 1300, si chiamava Mombonina, dal nome della famiglia De Mombonino che l'aveva costruita. \nVenuti dalla lontana Asti, acquistarono terre e boschi sulla riva destra dello Stura e vi edificarono i primi casali, costruendo a difesa un piccolo castello con torre di vedetta.\nNel 1400 i poderi della famiglia furono acquistati da Paganino Dal Pozzo. Costui, di nobile famiglia alessandrina, prese in appalto dal governo dei Savoia il trasporto del sale da Nizza al Piemonte. Acquistata la Bombonina fece costruire edifici utili all'agricoltura e ingrand\u00ec la torre.\nIn seguito, dopo molte traversie, le propriet\u00e0 passarono ai marchesi di Busca e ai Varulfi e, successivamente, ad una famiglia cuneese dei Tarocchi.\nInfine venne acquistata dal conte di Canosio e Stroppo.\nChiesa.\nLa Chiesa di Bombonina venne costruita in un anno e tre mesi.\nLa prima pietra fu posata il 3 aprile 1955 e l'inaugurazione avvenne nel giugno del 1956.\nLa chiesa \u00e8 in moderno stile romanico, con pianta a croce latina.\nParco Fluviale.\nBombonina fa parte del Parco Fluviale Gesso e Stura del Comune di Cuneo. Infatti, proprio sulle rive del fiume, si estendono vari percorsi che da Madonna delle Grazie raggiungono l'abitato di Castelletto Stura passando per Bombonina."}
{"id": "3310307", "revid": "2091899", "url": "https://it.wikipedia.org/wiki?curid=3310307", "title": "Horreum", "text": "Un horreum (utilizzato generalmente al plurale: \"horrea\") era un magazzino pubblico annonario utilizzato in epoca romana. Il termine latino ha il significato di \"granaio\", ma gli edifici che ebbero questo nome erano utilizzati per il deposito di diversi tipi di merci.\nAlla fine del periodo imperiale esistevano a Roma circa 300 \"horrea\" e i pi\u00f9 importanti erano di enormi dimensioni. La quantit\u00e0 di spazio disponibile negli \"horrea\" pubblici era tale che alla morte di Settimio Severo nel 211 vi era contenuta una quantit\u00e0 di cibo sufficiente a sfamare la popolazione di Roma per sette anni.\nI primi \"horrea\" pubblici conosciuti furono costruiti a Roma alla fine del II secolo a.C., ad opera di Gaio Gracco (123 a.C.). Il termine fu in seguito impiegato per designare qualsiasi luogo adibito alla custodia delle merci (anche per le cantine - \"horrea subterranea\" - o i luoghi in cui erano custodite opere d'arte o le biblioteche).\n\"Horrea\" di minori dimensioni si trovavano in tutte le citt\u00e0 romane dell'impero; gli \"horrea\" militari erano ospitati negli accampamenti romani, e vi erano conservate provviste sufficienti per un anno, da utilizzare in caso di assedio.\nVi erano conservati prevalentemente beni alimentari. Alcuni \"horrea\" pubblici furono utilizzati in modo simile alle banche, per custodire beni di valore.\nDescrizione.\nGli \"horrea\" di Roma e del suo porto (Ostia antica) avevano generalmente uno o due piani, con il piano superiore raggiungibile da rampe, oppure con scale. Gli ambienti (\"tabernae\") si articolavano intorno ad un cortile interno, che in alcuni casi (Ostia antica) venne sacrificato nelle realizzazioni pi\u00f9 recenti per realizzarvi altre file di ambienti disposte schiena contro schiena. Molti \"horrea\" servivano anche da piccoli centri commerciali, raggruppando file di negozi negli ambienti disposti intorno a dei cortili (\"tabernae\").\nNel Medio Oriente avevano una pianta differente, ed erano generalmente costituiti da una fila di profonde \"tabernae\", aperte tutte sullo stesso lato, derivata dalla tradizione locale.\nSpesso gli \"horrea\" erano costruiti con mura spesse, per ridurre il pericolo di incendi, e con finestre strette e collocate in alto per evitare i furti; gli ingressi erano protetti con elaborati sistemi di chiusura.\nPrendevano il nome dalle merci che vi venivano conservate (e probabilmente vendute), come gli \"horrea candelaria\" (per la cera), gli \"horrea cartaria\" per la carta o gli \"horrea piperitaria\" per le spezie. Singoli edifici presero il nome dagli individui che ne vollero la costruzione, come gli \"horrea Galbana\", dall'imperatore Galba, o dai proprietari, come gli \"horrea Epagathiana et Epaphroditiana\" di Ostia antica"}
{"id": "3310309", "revid": "3831", "url": "https://it.wikipedia.org/wiki?curid=3310309", "title": "Horrea", "text": ""}
{"id": "3310322", "revid": "124123", "url": "https://it.wikipedia.org/wiki?curid=3310322", "title": "Tullio Bozza", "text": "Biografia.\nDi Tullio Bozza, morto di tisi nel 1922 a soli 31 anni, si ricorda la storia d'amore con la scrittrice Sibilla Aleramo (pseudonimo di Rina Faccio), la quale dedic\u00f2 a questa relazione un poema drammatico in tre atti dal titolo \"Endimione\".\nCarriera.\nAi Giochi olimpici di partecip\u00f2 anche alla gara individuale di spada ove fu eliminato nei quarti di finale."}
{"id": "3310328", "revid": "1543377", "url": "https://it.wikipedia.org/wiki?curid=3310328", "title": "Mozilla Firefox 4", "text": "Mozilla Firefox 4 \u00e8 la quarta versione del browser Mozilla Firefox, che ha rimpiazzato Mozilla Firefox 3.6. \u00c8 stato pubblicato il 22 marzo 2011.\nStoria.\nIl primo annuncio ufficiale di Mozilla Firefox 4 da parte del capo del team tecnico Mozilla risale al 2007. Brendan Eich assicurava per Firefox 4 il supporto a JavaScript 2 e una nuova macchina virtuale per migliorare le prestazioni di AJAX.\nCon i successivi sviluppi, sono stati annunciati un totale rinnovamento dell'interfaccia grafica, con l'eliminazione delle finestre di dialogo, un nuovo compilatore JavaScript pi\u00f9 veloce denominato Jaegermonkey, un maggior supporto dell'HTML5, l'uso del motore di rendering Gecko 2.0 e per gli utenti Windows 7 \u00e8 supportata la tecnologia multitouch.\nLa nuova interfaccia grafica prevedeva anche la scomparsa dei men\u00f9 degli strumenti (successivamente rimossa nelle ultime beta) e l'introduzione di un solo pulsante di raggruppamento delle funzioni, cambiamento predefinito in Windows Vista e 7, ma attivabile manualmente su Windows XP e Linux.\nAltra novit\u00e0 implementata in questa versione del browser \u00e8 l'accelerazione hardware tramite GPU DirectX 10 compatibili, che garantisce prestazioni velocistiche migliorate nella composizione e nel rendering delle pagine web e in alcuni altri ambiti di utilizzo come la codifica di video e lo scrolling delle pagine, alleviando in questo modo il carico della CPU. Questa funzionalit\u00e0 diversamente da quanto accade per Internet Explorer 9 che \u00e8 disponibile solo per Windows 7 e Vista \u00e8 parzialmente presente anche su Windows XP, ci\u00f2 \u00e8 possibile grazie all'utilizzo delle sole API Direct3D (versione 9) piuttosto che dall'uso combinato di queste ultime (alla versione 10) insieme alle Direct2D, a scapito di una minor resa.\nInoltre \u00e8 presente una parziale accelerazione hardware anche su Linux e Mac OS.\nMozilla Firefox 4 non \u00e8 disponibile ufficialmente per i computer Macintosh con architettura PowerPC, ma un browser basato su Firefox 4 e destinato ai Mac PPC pu\u00f2 essere scaricato da qui.\nVersioni.\nVersioni preliminari.\nLe versioni di test pubblicate sono:\nDal 20 febbraio al 13 maggio 2008 furono rilasciate alcune build preliminari di Firefox 4 (Mozilla 2).\nSuccessivamente (dal 14 maggio) tali build vennero rinominate col nome di Firefox 3.1 (Mozilla 1.9.1).\nLe successive versioni di test pubblicate sono:\nMozilla inizialmente intendeva pubblicare in totale 7 Beta prima delle versioni RC, e di rilasciare la versione finale tra ottobre e novembre 2010, a costo di rinunciare all'integrazione di alcune funzionalit\u00e0. Tuttavia l'elevato numero di bug che ha causato diverse settimane di ritardo al rilascio della Beta 7 ha spinto Mozilla a cambiare la propria tabella di marcia: il 27 ottobre ha annunciato che le versioni Beta sarebbero state 10 (successivamente portate a 12) e la versione finale avrebbe visto la luce solo nel 2011, probabilmente ai primi di marzo. Il 17 marzo Mozilla ha annunciato la data della pubblicazione della release definitiva: marted\u00ec 22 marzo 2011.\nVersioni finali.\nDall'uscita della versione finale, sono state pubblicate le seguenti versioni stabili:\nMozilla ha dichiarato che non pubblicher\u00e0 altri aggiornamenti."}
{"id": "3310329", "revid": "358232", "url": "https://it.wikipedia.org/wiki?curid=3310329", "title": "L'ospite inatteso (film 1980)", "text": "L'ospite inatteso \u00e8 un film per la televisione diretto da Daniele D'Anza e trasmesso in prima visione il 6 maggio 1980 su Rai 1.\nTrama.\nIn una casa nella campagna del Galles arriva un ospite inatteso, Michael Starkwedder, per chiedere aiuto, perch\u00e9 la sua auto \u00e8 finita in un fosso a causa della nebbia, e vi trova il cadavere del padrone di casa, Richard Warwick. Accanto a questi si trova la moglie, Laura Warwick, con in mano una pistola Luger, presumibilmente l'arma del delitto.\nStarkwedder non vuole credere nella colpevolezza della donna e l'aiuta ad architettare una montatura in modo da sviare i sospetti, incolpando un tale MacGregor, padre di un ragazzo investito da Richard Warwick mentre era ubriaco.\nDa qui in poi la trama si dipana facendo cadere i sospetti ogni volta su di una persona diversa, e, anche quando un colpevole viene trovato, insinuando il sospetto che il vero colpevole non sia nemmeno quello.\nColonna sonora.\nPer i titoli di testa e di coda, viene utilizzato un brano strumentale della band francese cosmo sound Rockets, si tratta di \"Anastasis\", tratto dall'album \"Plasteroid\" del 1979."}
{"id": "3310331", "revid": "287204", "url": "https://it.wikipedia.org/wiki?curid=3310331", "title": "Finch (romanzo)", "text": "Finch \u00e8 un romanzo di Jeff VanderMeer pubblicato nel 2009. Con questo romanzo si conclude la saga di Ambergris\nTrama.\nI \"Cappelli Grigi\" hanno conquistato la citt\u00e0 di Ambergris, gi\u00e0 devastata da vent'anni di guerra civile. \nI \"Cappelli grigi\" sono dei funghi enormi, senzienti e deambulanti, capaci di sventrare le loro vittime e in possesso di una sofisticata tecnologia basata sull'uso delle spore come armi biochimiche.\nI cappelli grigi tengono sotto controllo la popolazione con il terrore. L'aria \u00e8 ancora piena di spore: se non si presta attenzione a cosa si respira o a dove si mettono le mani ci si pu\u00f2 infettare, trasformarsi in uomo-fungo.\nLa storia si apre con John Finch, poliziotto al servizio dei funghi, chiamato a indagare su un doppio omicidio: un uomo e un fungo trovati morti in circostanze poco chiare."}
{"id": "3310338", "revid": "767487", "url": "https://it.wikipedia.org/wiki?curid=3310338", "title": "Werner Spring", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1949 (edizione tenutasi a Lake Placid, Stati Uniti d'America) insieme ai suoi connazionali Fritz Feierabend, Friedrich Waller e Heinrich Angst\nTotalizzarono un tempo inferiore rispetto alle nazionali statunitensi; ai mondiali del 1951 vinse un'altra medaglia di bronzo."}
{"id": "3310341", "revid": "287204", "url": "https://it.wikipedia.org/wiki?curid=3310341", "title": "Cherchez la femme (Marina Barone)", "text": "Cherchez la femme \u00e8 il secondo album di Marina Barone, pubblicato e prodotto nei primi mesi del 1989 in formato LP, CD e musicassetta da Duck Record e distribuito dalla Dischi Ricordi.\nL'album.\nPrimo disco in veste di cantautrice dopo l'esperienza \"Tukano\"; Come suggerisce il titolo \u00e8 un invito a \"cercare la donna\",a cercare la nuova donna (artista, amica, moglie, amante, madre) che si presenta appunto, nei vari brani, con questo album.\nCon un brano in esso contenuto, \"Grazie amore\", l'artista partecipa alle selezioni di \"Aspettando Sanremo\", trasmissione televisiva che permetteva di accedere alla categoria emergenti della trentanovesima edizione del Festival di Sanremo. Viene pubblicato di conseguenza un 45 giri estratto dall'album, che contiene nel lato A \"Grazie amore\" e nel lato B il brano \"Io ti ho incontrato\".\nNel 1990 il disco viene pubblicato in Giappone dall'etichetta King Records. La Barone nella primavera dello stesso anno tiene una tourn\u00e9e promozionale in Giappone.\nL'album \u00e8 attualmente in vendita in formato mp3. Tra i musicisti \u00e8 presente anche Silvio Amato, divenuto poi autore delle sigle televisive (come ad esempio Game Boat, TG4 e molte altre)."}
{"id": "3310342", "revid": "34392", "url": "https://it.wikipedia.org/wiki?curid=3310342", "title": "Andrea Marrazzi", "text": "Carriera.\nAi Giochi olimpici di non partecip\u00f2 alla gara individuale di spada.\n\u00c8 stato membro del comitato di reggenza della Federazione Italiana Scherma (nominato dal reggente CONI) dal 1944 al 1946. Del comitato facevano parte con lui Mario Torti e Renzo Nostini."}
{"id": "3310345", "revid": "767487", "url": "https://it.wikipedia.org/wiki?curid=3310345", "title": "Franz St\u00f6ckli", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1950 (edizione tenutasi a Cortina d'Ampezzo, Italia) insieme ai suoi connazionali Franz Kapus, Heinrich Angst e Hans Bolli\nTotalizzarono un tempo inferiore rispetto all'altra nazionale svizzera e a quella statunitense; ai mondiali del 1951 vinse un'altra medaglia di bronzo."}
{"id": "3310346", "revid": "1543377", "url": "https://it.wikipedia.org/wiki?curid=3310346", "title": "MIDI controller", "text": "Il termine MIDI controller ha due significati.\nTipologie (hardware e software).\nCategorie dei MIDI controller:\nUtilizzare un flusso di dati.\nModificatori, come potenziometri a ruota per regolare modulazione, pitch bend, pedali sustain, slider del pitch, pulsanti, manopole, fader, interruttori, potenziometri a membrana, ecc, alterano lo stato di uno strumento, e quindi possono essere usati per modificare i suoni o altri parametri della performance musicale in tempo reale tramite le connessioni MIDI. I 128 controller MIDI virtuali e i loro messaggi elettronici collegano tasti reali, manopole, ruote, cursori, ecc, con le loro azioni previste all'interno del dispositivo di ricezione.\nAlcuni controller, come pitch bend, sono speciali. Considerando che il range dei dati a flusso continuo della maggior parte dei controller (come il volume, per esempio) si organizza in 128 passi con valori variabili da 0 a 127, il range dei dati del pitch bend pu\u00f2 essere codificato con oltre 16.000 passi. Questo produce l'illusione di un glissando continuo, come il portamento di un violino, piuttosto che una serie di passaggi di intonazione diversa, come il glissando eseguito da un chitarrista sui tasti del manico. Cos\u00ec, manopola a ruota del pitch su una tastiera MIDI pu\u00f2 generare grandi quantit\u00e0 di dati che possono portare ad un rallentamento della velocit\u00e0 di trasmissione dati.\nLe specifiche originali MIDI includevano 128 controller virtuali per le modifiche in tempo reale delle performance live con gli strumenti o per il loro audio. MIDI Show Control (MSC) e MIDI Machine Control (MMC) sono due estensioni separate delle specifiche MIDI originali, che espandono il protocollo MIDI ad accettare molte pi\u00f9 informazioni e dati di quanto si erano proposti inizialmente gli sviluppatori con i loro intenti originali.\nI prodotti commercialmente pi\u00f9 diffusi.\nI controller MIDI pi\u00f9 comuni e diffusi sono tastiere tipo \"piano\" di varie dimensioni. Un controller moderno \u00e8 privo di dispositivi interni di generazione audio, ma agisce piuttosto come ingresso primario o secondario per un sintetizzatore, campionatore digitale o un computer che esegue un virtual instrument(VST) o un altro generatore di suoni di software. Molti hanno diverse manopole definibili dall'utente e controlli tipo slider che possono controllare gli aspetti del suono di un sintetizzatore in tempo reale. Questi controller sono molto pi\u00f9 economici di un sintetizzatore completo, e sono sempre pi\u00f9 dotati di presa USB(Universal Serial Bus), che permette il collegamento ad un computer senza interfaccia MIDI. Pur non utilizzando il MIDI direttamente, applicazioni software riconoscono il controller come un dispositivo MIDI. Nella maggior parte dei casi, un controller dotato di porta USB pu\u00f2 ricavare la potenza necessaria dalla linea 5V dell'interfaccia, e non richiede un alimentatore quando \u00e8 collegato a un computer. La gamma delle tastiere varia da quelle a 88 tasti pesati fino ai modelli di portatili a 25 tasti. Un Controller pu\u00f2 essere utilizzato per applicazioni di performance (esecuzione musicale di un pianista, per esempio) o da un DJ per attivare campioni sonori e loop ritmici.\nSono di uso comune anche i sistemi di batteria e percussioni, in modo particolare le drum pad. Molte configurazioni di percussioni sono accoppiate ad un generatore di suono dallo stesso produttore, ma spesso hanno un'uscita MIDI in aggiunta. Tali sistemi permettono ad un batterista di suonare tranquillamente regolando il proprio volume (tramite cuffie o casse) e di registrare delle tracce di batteria senza uno studio, microfoni costosi, eccetera. Inoltre, il pad pu\u00f2 controllare qualsiasi tipo di strumento a percussione campionato, fornendo al batterista/percussionista con una tavolozza sonora notevolmente ricca."}
{"id": "3310350", "revid": "37882063", "url": "https://it.wikipedia.org/wiki?curid=3310350", "title": "Schreiberhau", "text": ""}
{"id": "3310351", "revid": "767487", "url": "https://it.wikipedia.org/wiki?curid=3310351", "title": "Hans Bolli", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1950 (edizione tenutasi a Cortina d'Ampezzo, Italia) insieme ai suoi connazionali Franz Kapus, Heinrich Angst e Franz St\u00f6ckli\nTotalizzarono un tempo inferiore rispetto all'altra nazionale svizzera e a quella statunitense; ai mondiali del 1951 vinse un'altra medaglia di bronzo."}
{"id": "3310355", "revid": "767487", "url": "https://it.wikipedia.org/wiki?curid=3310355", "title": "Love 'Em and Leave 'Em (film 1926)", "text": "Love 'Em and Leave 'Em \u00e8 un film muto del 1926 diretto da Frank Tuttle.\nIl soggetto \u00e8 tratto dal lavoro teatrale di George Abbott e John V.A. Weaver che venne ripreso nel 1929 nel film \"Lui, lei, l'altra\" (\"The Saturday Night Kid\") con Clara Bow nel ruolo che qui \u00e8 di Louise Brooks.Fu il primo film di Evelyn Brent per la Paramount.\nTrama.\nTrama su \nAFI e \nSilent Era\nProduzione.\nIl film fu prodotto dalla Famous Players-Lasky Corporation, girato dal 3 al 29 gennaio 1926 a New York, negli studi Astoria della Paramount nel Queens.\nDistribuzione.\nDistribuito dalla Paramount, il film usc\u00ec nelle sale il 19 marzo 1926. \nDate di uscita.\nIMDb e Silent Era DVD\nAlias"}
{"id": "3310356", "revid": "767487", "url": "https://it.wikipedia.org/wiki?curid=3310356", "title": "Romi Spada", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1950 (edizione tenutasi a Cortina d'Ampezzo, Italia) insieme ai suoi connazionali Fritz Feierabend, Albert Mad\u00f6rin e Stephan Waser\nTotalizzarono un tempo inferiore rispetto a quella statunitense a cui and\u00f2 la medaglia d'oro."}
{"id": "3310363", "revid": "113995497", "url": "https://it.wikipedia.org/wiki?curid=3310363", "title": "K\u00f6nigssee", "text": "Il K\u00f6nigssee \u00e8 un lago tedesco situato in Baviera nel \"Berchtesgadener Land\", vicino al confine con l'Austria e in parte compreso nel Parco nazionale Berchtesgaden.\nEsso si trova ai piedi della falda orientale del monte Watzman (2.713\u00a0m s.l.m.) nelle Alpi di Berchtesgaden ed \u00e8 propriet\u00e0 del \"Land\" della Baviera.\nEtimologia.\nLa denominazione proviene presumibilmente non da \"K\u00f6nig\" (Re), ma emerge da pi\u00f9 fonti storiche che tragga origine dal nome \"Kuno\" (cio\u00e8 Cuniberto); esso era in passato anche chiamato \"Kunigsee\". \u00c8 poi ancora in uso la denominazione \"Bartholom\u00e4see\" (Lago di Bartolomeo).\nGeografia.\nL'attuale lago si trova in una faglia tettonica che probabilmente gi\u00e0 esisteva verso la fine del periodo giurassico. Esso deriva certamente da un grande ghiacciaio che aveva raggiunto una profondit\u00e0 di circa 900\u00a0m e il cui ritiro ha lasciato il lago che oggi vediamo.\nDa esso fluiscono il K\u00f6nigsseer Ache e il Berchtesgadener Ache verso il fiume Salzach, mentre viene alimentato da vari torrenti che scendono dalle ripide valli circostanti, alcuni anche sotto forma di piccola cascata. Uno di questi, nel corso dei secoli ha creato, con i suoi depositi di materiale roccioso trasportato, insieme alle slavine, la penisola di San Bartolomeo, un'estensione di circa 85\u00a0ha, sulla quale \u00e8 stato eretto il santuario noto come Cappella di San Bartolomeo sul K\u00f6nigssee, un casino di caccia ed un punto di ristoro turistico.\nL'estremit\u00e0 settentrionale del lago appartiene al comune di Sch\u00f6nau am K\u00f6nigssee, ove si trova anche un porticciolo da cui partono i battelli turistici (rigorosamente mossi da energia elettrica, essendo vietato nel parco di cui fa parte il lago l'utilizzo di motori a combustione interna) che fanno la spola fra tale porto, la penisola di San Bartolomeo e l'estremit\u00e0 meridionale del lago, dalla quale si raggiunge con un cammino in lieve salita di una ventina di minuti un laghetto alpino, l'Obersee. All'estremit\u00e0 settentrionale vi \u00e8 anche uno sbarramento che serve a regolare il flusso d'acqua in uscita dal lago. Il lago ha una sola isola, disabitata, l'isola di Christlieger.\nBibliografia.\nCartografia:"}
{"id": "3310364", "revid": "1543377", "url": "https://it.wikipedia.org/wiki?curid=3310364", "title": "Fatma Charfi", "text": "Biografia.\nFatima Charfi nasce a Sfax in Tunisia nel 1955. Frequenta l'accademia d'arte di Tunisi e poi in Polonia nel 1977 un tirocinio per la produzione di cartoni animati. Consegue un dottorato di ricerca in \"Estetica e Scienze dell'arte\" a all'Universit\u00e0 Parigi 1 Sorbona in Francia nel 1985 (1980-1985) con una tesi collegata alla sperimentazione e allo studio dell'acqua. Nel 1986 si trasferisce a Berna in Svizzera e frequenta l'istituto di arti visive di Ginevra.\nNel 1999 riceve il premio della giuria della Biennale internazionale d'arte contemporanea d'Alessandria d'Egitto.\nPartecipa alla Biennale di Dakar dall'edizione. Nell'edizione della biennale del 2000 \u00e8 la prima artista donna a vincere il gran premio L\u00e9opold S\u00e9dar Sengor. Espone ancora a Dak'Art 2004; nel 2010 il suo lavoro \u00e8 esposto all'interno della mostra \"Retrospettiva\" della biennale.\nAttivit\u00e0.\nIl lavoro artistico di Fatma Charfi \u00e8 strettamente connesso ad una riflessione sulla natura umana, l'identit\u00e0, il proprio ruolo e la propria posizione nella societ\u00e0. Le recensioni e le interviste all'artista stessa fanno spesso riferimento ad informazioni biografiche; le sue opere si collegano quindi alle contingenze di essere un artista di origine tunisina residente all'estero; alla supposta neutralit\u00e0 della Svizzera, suo paese d'adozione e alle difficolt\u00e0 di esprimersi e di essere ascoltata e accolta in quanto donna e quindi a temi connessi con la questione del genere, con la diaspora africana, con l'arte contemporanea africana .\nOpere.\nGli ab\u00e9rics di Fatma Charfi.\nLe opere di Fatma Charfi sono sculture, fotografie, installazioni, opere pittoriche, performance e video. Molte delle sue realizzazioni sono popolate dagli \"Ab\u00e9rics\", delle piccole figure umane stilizzate e metamorfiche che fanno somigliare l'uomo a dei piccoli insetti. Nelle opere gli \"ab\u00e9rics\" sono collocati in vasi, contenitori e cartelline, quasi fossero archiviati e catalogati; altre volte sono incastrati sotto strati di plastica trasparente, quasi l'artista volesse bloccare la loro leggerezza, cristallizzarla mettendole una cornice; altre volte sembrano arrampicarsi faticosamente su pareti di tessuto; in altre opere ancora \u00e8 l'artista stessa che li tiene nelle mani o li indossa. Queste piccole creature sono nere, bianche e rosse; qualche volta portano sul petto i colori e la croce della bandiera Svizzera; hanno una piccola testa e braccia e gambe filiformi. Si incastrano tra loro e si attaccano ai tessuti quasi a formare loro stessi una tela."}
{"id": "3310366", "revid": "545635", "url": "https://it.wikipedia.org/wiki?curid=3310366", "title": "Filippo Bottino", "text": "Biografia.\nOperaio della manifattura tabacchi di Sestri Ponente, dopo una breve carriera come ginnasta si interess\u00f2 al sollevamento pesi, con cui vinse il titolo italiano nei pesi massimi nel 1913, 1914 1916, 1919, 1920, 1921 e 1922.\nSuo grande avversario nel sollevamento pesi fu il suo concittadino Romolo Carpi. Ad vinse il titolo, primo italiano a conquistarlo, ottenendo su tre sollevamenti (strappo a un braccio con il sinistro di , slancio con il braccio il destro , slancio a due braccia ) un totale di , contro i del secondo piazzato, Joseph Alzin.\nUomo burbero e forzuto, aveva spesso atteggiamenti provocatori, tanto che Cesare Bonacossa racconta, nel libro dedicato al padre \"Vita al sole di Alberto Bonacossa\", che ai Giochi di Anversa del 1920, provoc\u00f2 lo schermidore Aldo Nadi, fratello del pi\u00f9 celebre Nedo Nadi, nella sede comune degli italiani nel corso delle Olimpiadi, tanto che Nadi lo sfid\u00f2 a duello ed ebbe la meglio allorquando, armato di un frustino da equitazione, disarm\u00f2 il pesista che aveva impugnato una trave di legno, colpendolo alla mano .\nCarriera.\nAi Giochi olimpici di si classific\u00f2 al 6\u00ba posto."}
{"id": "3310371", "revid": "767487", "url": "https://it.wikipedia.org/wiki?curid=3310371", "title": "Alma Llanera", "text": "Alma Llanera \u00e8 una famosa canzone joropo composta da Pedro El\u00edas Guti\u00e9rrez su parole di Rafael Bol\u00edvar Coronado. Essa \u00e8 parte di una zarzuela la cui prima venne data nel 1914 al \"Teatro Municipal de Caracas\".\nStoria.\n\"Alma Llanera\" \u00e8 considerata il secondo inno, non ufficiale, del Venezuela. \u00c8 tradizione, in Venezuela, alla fine di qualsiasi riunione sociale o di partito intonare \"Alma Llanera\". L\"'Orchestra sinfonica del Venezuela\" ha realizzato un arrangiamento di questo pezzo di musica per commemorare i 75 anni di questa canzone molto popolare.\nOggi \"Alma Llanera\" \u00e8 considerata come un punto di riferimento delle canzoni dell'America Latina ed \u00e8 stata eseguita da molti cantanti famosi in tutto il mondo come il tenore spagnolo, Pl\u00e1cido Domingo. "}
{"id": "3310376", "revid": "110157", "url": "https://it.wikipedia.org/wiki?curid=3310376", "title": "Serie A2 2010-2011 (pallavolo femminile)", "text": "La Serie A2 2010-2011 si \u00e8 svolta dal 17 ottobre 2010 al 21 maggio 2011: al torneo hanno partecipato quattordici squadre di club italiane.\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nSquadre partecipanti.\nLe squadre neopromosse dalla Serie B1 sono state il , il , il e il , vincitrici della \"regular season\", e la , vincitrice dei play-off promozione, mentre le squadre retrocesse dalla Serie A1 sono state il e la .\nDelle squadre aventi il diritto di partecipazione:\nTorneo.\nRegular season.\nClassifica.\nLegenda:"}
{"id": "3310377", "revid": "287204", "url": "https://it.wikipedia.org/wiki?curid=3310377", "title": "Marina Barone (album)", "text": "Marina Barone \u00e8 il terzo album di Marina Barone del 1991, pubblicato in formato LP, CD e musicassetta da Duck Record e distribuito da EMI Italiana.\nL'album.\nCo-autore di alcuni testi dei brani assieme a Marina Barone \u00e8 il noto Fabrizio Berlincioni.\nIl disco vede anche la partecipazione di musicisti di rilievo nel panorama della musica leggera italiana ed internazionale come Bruno De Filippi e Danilo Minotti. Tra gli autori delle musiche anche Silvio Amato, Vittorio De Scalzi e Franco Fasano.\nIl disco viene promozionato attraverso uno spot pubblicitario andato in onda sulle reti mediaset.\nLo stesso anno il disco viene pubblicato in formato CD in Giappone dall'etichetta King Records, con l'aggiunta di un nuovo brano, esclusivo solo per il mercato asiatico, cantato sia in giapponese che in italiano: \"Di notte teneramente\", brano quest'ultimo che oltre a dare il titolo all'intero album, diventa sigla di un noto spot pubblicitario per una delle pi\u00f9 importanti catene alimentari del Giappone, la Niscin."}
{"id": "3310380", "revid": "1305772", "url": "https://it.wikipedia.org/wiki?curid=3310380", "title": "San Satiro", "text": ""}
{"id": "3310381", "revid": "1782831", "url": "https://it.wikipedia.org/wiki?curid=3310381", "title": "Eppur non basta", "text": "Eppur non basta \u00e8 il primo album del cantautore italiano Marco Parente, pubblicato nel 1997.\nIl disco.\nUscito nel marzo del 1997 per la collana \"Taccuini\" del Consorzio Produttori Indipendenti, Eppur non basta \u00e8 l'esordio di Marco Parente. Il titolo \u00e8 una citazione di un verso della poesia \"\u00c8 finita l\u2019estate\" del poeta russo Arsenij Tarkovskij, recitata nel film \"Stalker\" del figlio Andrej. \nIl brano \"Oio\" \u00e8 cantato in duetto con Carmen Consoli.\nIl disco viene ristampato in edizione speciale nel 1998, con l'aggiunta di due bonus tracks: l'inedito \"Oggi si ride\" e la cover \"Gharbzadegi\", realizzata in compagnia dei La Crus per il tributo \"The Different You - Robert Wyatt e noi\".\nStefano Bollani realizzer\u00e0 una cover de \"Il mare si \u00e8 fermato\" nel suo album \"Sm\u00e5t Sm\u00e5t\" del 2003."}
{"id": "3310385", "revid": "287204", "url": "https://it.wikipedia.org/wiki?curid=3310385", "title": "Lochgelly", "text": "Lochgelly, in gaelico scozzese: \"Loch Gheallaidh\", \u00e8 una citt\u00e0 del Fife, Scozia, Regno Unito, situata nelle vicinanze di Cowdenbeath, con una popolazione, al censimento del 2001, di 6.749 abitanti.\nLochgelly \u00e8 stata, dal 1830 agli anni 60 del XX secolo, un sito minerario basato sull'industria mineraria del carbone, ma con il declino di tale attivit\u00e0 \u00e8 entrata in una fase di recessione economica al pari degli altri siti minerari circostanti"}
{"id": "3310389", "revid": "113302061", "url": "https://it.wikipedia.org/wiki?curid=3310389", "title": "Gretna Green", "text": "Gretna Green \u00e8 un villaggio nel sud della Scozia famoso per i matrimoni in fuga. \u00c8 situato nel Dumfriesshire, vicino alla foce del fiume Esk, ed \u00e8 considerato storicamente il primo villaggio in Scozia, seguendo la vecchia rotta della carrozza da Londra a Edimburgo. La stazione ferroviaria di Gretna Green serve sia Gretna Green che Gretna. \nIl disastro ferroviario di Quintinshill, il peggiore incidente ferroviario nella storia britannica (226 morti registrati), avvenne nei pressi di Gretna Green nel 1915.\nGretna Green si trova accanto alla citt\u00e0 principale di Gretna. Entrambi sono accessibili dall'autostrada A74 (M) e si trovano vicino al confine della Scozia con l'Inghilterra."}
{"id": "3310390", "revid": "287204", "url": "https://it.wikipedia.org/wiki?curid=3310390", "title": "Uno su mille (album)", "text": "Uno su mille \u00e8 un album di Gianni Morandi pubblicato nel 1985."}
{"id": "3310391", "revid": "339392", "url": "https://it.wikipedia.org/wiki?curid=3310391", "title": "FIPCF", "text": ""}
{"id": "3310400", "revid": "339392", "url": "https://it.wikipedia.org/wiki?curid=3310400", "title": "Isabella di Beauvau", "text": ""}
{"id": "3310401", "revid": "149485", "url": "https://it.wikipedia.org/wiki?curid=3310401", "title": "Giuseppe Tonani", "text": "Carriera.\nOltre alla medaglia di , ai Giochi olimpici partecip\u00f2 altre due volte: la prima ad , ove la squadra italiana si classifico al 5\u00ba posto nel tiro alla fune, ed una terza ad , ove fu 7\u00ba nella stessa categoria dove quattro anni prima era stato primo."}
{"id": "3310403", "revid": "1982", "url": "https://it.wikipedia.org/wiki?curid=3310403", "title": "Isabelle di Beauvau", "text": ""}
{"id": "3310407", "revid": "1387309", "url": "https://it.wikipedia.org/wiki?curid=3310407", "title": "Pedro El\u00edas Guti\u00e9rrez", "text": "Biografia.\nInizi\u00f2 lo studio della musica all'et\u00e0 di 15 anni, anche se non seguendo un corso di studi regolari. Molte ragazze venezuelane ricordano di aver danzato, al loro ballo delle debuttanti per celebrare il loro quindicesimo compleanno, alcuni valzer venezuelani di Pedro El\u00edas Guti\u00e9rrez, come \"Geranio\", \"Laura\", \"Madre Selva\" o \"Celaje\". Ma la composizione di Guti\u00e9rrez conosciuta da tutti i venezuelani \u00e8 senza dubbio \"Alma Llanera\". Egli compose diverse altre zarzuela come \"Percance en Macuto\" e \"Un Gallero como Pocos.\"\n\"Alma Llanera\".\nQuesto famoso \"joropo,\" che viene considerato il secondo inno non ufficiale del Venezuela, \u00e8 parte della zarzuela omonima data a Caracas il 19 settembre 1914. Essa era un tempo chiamata \"Canci\u00f3n Patri\u00f3tica del Alma Llanera\" o, a livello pi\u00f9 popolare, \"Joropo del Alma Llanera.\" Le parole furono scritte dal poeta Rafael Bol\u00edvar Coronado. Inesplicabilmente, soltanto il nome di Pedro El\u00edas Guti\u00e9rrez venne immortalato e la maggior parte dei venezuelani ignora l'autore delle parole. Guti\u00e9rrez fu direttore della \"Banda marziale di Caracas\" per 43 anni, dal 1903 al 1946."}
{"id": "3310413", "revid": "1305772", "url": "https://it.wikipedia.org/wiki?curid=3310413", "title": "Top Spin", "text": "Top Spin \u00e8 un videogioco di tennis uscito nel 2003 per Xbox, nel 2004 per PC e nel 2005 per PlayStation 2. Il gioco ha avuto diversi seguiti: Top Spin 2, Top Spin 3 e Top Spin 4.\nModalit\u00e0 di gioco.\nIl gioco propone ai giocatori le seguenti modalit\u00e0:\nCarriera.\nQuesta modalit\u00e0 inizia con la creazione del proprio personaggio, scegliendo prima il sesso, poi anche la nazionalit\u00e0, il colore della pelle, dei capelli e degli occhi, la forma dei capelli, ed anche l'attrezzatura base.\nDopo aver completato questa fase, il giocatore potr\u00e0 viaggiare nei vari continenti per partecipare ai campi d'allenamento, alle partite ed ai tornei. Gli allenamenti necessitano di soldi, ma se compiuti possono anche far guadagnare punti attribuiti al giocatore; esiste per\u00f2 un limite di 14 stelle da ripartire tra le abilit\u00e0 di diritto, rovescio, servizio, vol\u00e9e. I soldi possono anche essere guadagnati vincendo tornei o partecipando agli sponsor. I soldi, naturalmente, possono essere spesi anche per comprare attrezzatura, quali racchette, magliette, pantaloni o altri accessori.\nPartita libera.\nIn questa modalit\u00e0 ci si pu\u00f2 scegliere due o quattro giocatori qualsiasi, a seconda che siano incontri singoli (1 VS 1) o doppi (2 VS 2). Effettivamente ci si pu\u00f2 giocare fino a quattro (nel caso dei doppi) o a due (nei singoli). Dopo aver scelto i giocatori, si potr\u00e0 scegliere uno dei tanti campi disponibili, dai Grand Slam ai campi di pratica. Si pu\u00f2 anche scegliere di usare il giocatore della modalit\u00e0 carriera.\nGiocatori.\nI tennisti nel gioco hanno tutti una licenza, cosa che accadr\u00e0 in effetti anche in tutti gli altri episodi.\nUomini\nVersione PS2\nDonne\nVersione PS2"}
{"id": "3310425", "revid": "767487", "url": "https://it.wikipedia.org/wiki?curid=3310425", "title": "Bjarni \u00d3lafur Eir\u00edksson", "text": "Carriera.\nClub.\nHa firmato con i norvegesi dello stab\u00e6k dopo una settimana di prova. In precedenza ha giocato in due riprese nel Valur, societ\u00e0 islandese, e nei danesi del Silkeborg.\nNazionale.\nConta 2 presenze con la nazionale Under 21 islandese e 21 con quella maggiore."}
{"id": "3310426", "revid": "599013", "url": "https://it.wikipedia.org/wiki?curid=3310426", "title": "Chico Fraga", "text": "Caratteristiche tecniche.\nGiocava come difensore, ricoprendo il ruolo di terzino sinistro. Il suo stile di gioco era simile a quello di Marinho Chagas, suo contemporaneo, votato dunque all'attacco.\nCarriera.\nClub.\nDebutt\u00f2 in campionato il 12 novembre 1975 all'Est\u00e1dio do Arruda contro il Santa Cruz, subentrando a Vacaria. Fu poi impiegato nella fase finale del torneo, disputando anche la partita decisiva contro il Cruzeiro da titolare. Nel 1976 fu invece impiegato pi\u00f9 di rado, e alla fine della stagione le presenze assommate furono tre. Pass\u00f2 poi al N\u00e1utico, ove gioc\u00f2 con continuit\u00e0 le edizioni 1977 e 1978 del Brasileir\u00e3o. Tra il 1978 e il 1979 fu nella rosa del San Paolo, senza tuttavia arrivare a giocare una partita di massima serie nazionale. Nel 1980 ebbe un discreto successo con il Fluminense, vincendo il campionato statale carioca. Passato al Colorado, vi disput\u00f2 il campionato del 1981, mentre nel 1982 il suo nome figurava nell'organico del Joinville. Nel 1983 presenzi\u00f2 nuovamente con la casacca del Colorado, mentre nel 1984 fu il Brasil di Pelotas a ottenerne i servigi. Si ritir\u00f2 poi nel 1988 con il Guarani-VA.\nNazionale.\nChico Fraga gioc\u00f2 a lungo per la Nazionale olimpica brasiliana ma non ebbe mai un'opportunit\u00e0 con la selezione maggiore. Il suo debutto con la formazione Under-23 avvenne contro l' il 15 ottobre 1975 durante i VII Giochi panamericani: entr\u00f2 a partita in corso, sostituendo Tiquinho del Botafogo. Nel prosieguo della competizione fu schierato da titolare, riuscendo anche a segnare contro il , nell'agevole vittoria per 14-0. Al termine della competizione, Brasile e Messico furono dichiarati egualmente vincitori della medaglia d'oro. In seguito a tali prestazioni ai Panamericani, il tecnico Zizinho decise d'includerlo anche nella lista dei convocati per il Torneo Pre-Olimpico sudamericano del 1976: ancora una volta, Chico Fraga fu stabilmente titolare. Il Brasile si laure\u00f2 nuovamente campione, e si qualific\u00f2 pertanto a . Anche nel corso del torneo Olimpico ufficiale Chico Fraga fu convocato, stavolta dal nuovo CT Cl\u00e1udio Coutinho. Il terzino sinistro disput\u00f2 quattro incontri dall'inizio, saltando l'ultimo contro l'."}
{"id": "3310435", "revid": "110157", "url": "https://it.wikipedia.org/wiki?curid=3310435", "title": "Nahui", "text": "Nahui \u00e8 un romanzo di Pino Cacucci del 2005 basato sulla vita di Carmen Mondrag\u00f3n.\nEdito da Feltrinelli ha vinto il secondo premio all'edizione 2006 del Premio letterario Fenice-Europa. "}
{"id": "3310440", "revid": "1305772", "url": "https://it.wikipedia.org/wiki?curid=3310440", "title": "Ery Camara", "text": "Biografia.\nEry Camara nasce a Dakar in Senegal nel 1953 e nel 1975 si trasferisce in Messico, dove studia museologia e beni culturali. \n\u00c8 vicedirettore del Museo Nazionale di Antropologia del Messico, del Museo di Cultura Popolare (Museo de Culturas Populares), del Museo Nazionale Virreinato di Citt\u00e0 del Messico. \u00c8 membro dell'Istituto nazionale di Antropologia e storia del Consiglio nazionale di arte e cultura del Messico.\nNel 1997 \u00e8 invitato da Catherine David all'interno del programma di conferenze di Documenta X. \u00c8 membro della giuria della Biennale di Venezia del 2001 insieme a Carolyn Christov-Bakargiev, Manray Hsu, Hans Ulrich Obrist e Virginia P\u00e9rez-Ratton.\nNel 2002 \u00e8 presidente del comitato di selezione e della giuria della Biennale di Dakar; cura l'esposizione individuale della diaspora africana e per questa mostra seleziona gli artisti Mushana Ali, Mario Lewis e Jos\u00e9 Angel Vincench.\nAttivit\u00e0.\nEry Camara lavora come conservatore di musei, studioso, ricercatore e curatore di mostre d'arte e di antropologia. Il suo interesse si concentra sull'archeologia messicana, il fenomeno coloniale all'interno dell'arte, l'arte contemporanea dell'America Latina e l'arte contemporanea africana.\nPubblicazioni.\nEry Camara \u00e8 curatore di cataloghi di mostre e di saggi. Ha collaborato con le riviste \"Atlantica Revista de Arte y Pensamiento\" e \"Metronome\". "}
{"id": "3310441", "revid": "204012", "url": "https://it.wikipedia.org/wiki?curid=3310441", "title": "Stephen Waser", "text": ""}
{"id": "3310446", "revid": "88740", "url": "https://it.wikipedia.org/wiki?curid=3310446", "title": "Gary Sheffield", "text": ""}
{"id": "3310449", "revid": "1185701", "url": "https://it.wikipedia.org/wiki?curid=3310449", "title": "Gary Sheffield (bobbista)", "text": "Biografia.\nViene ricordato come vincitore di quattro medaglie ai campionati mondiali:"}
{"id": "3310453", "revid": "124123", "url": "https://it.wikipedia.org/wiki?curid=3310453", "title": "Rafael Bol\u00edvar Coronado", "text": "Egli \u00e8 particolarmente famoso per aver scritto le parole del popolare joropo \"Alma Llanera\" considerato il secondo inno, non ufficiale, venezuelano."}
{"id": "3310455", "revid": "536103", "url": "https://it.wikipedia.org/wiki?curid=3310455", "title": "San Giorgio nella foresta", "text": "San Giorgio nella foresta \u00e8 un dipinto a olio su tavola (22,5x28,2 cm) di Albrecht Altdorfer, databile al 1510 e conservato nell'Alte Pinakothek a Monaco di Baviera. \nDescrizione e stile.\nL'opera \u00e8 un ottimo esempio dello stile della scuola danubiana, di cui Altdorfer fu uno dei pi\u00f9 importanti protagonisti.\nSan Giorgio a cavallo che combatte col dragone appare infatti come un pretesto, relegato nell'estremit\u00e0 inferiore della tavola, per rappresentare la magia del paesaggio boscoso, aspro e selvaggio, che evoca un'arcana atmosfera densa di suggestioni, in cui le figure umane, capovolgendo il rapporto tradizionale, appaiono piccole e succubi delle forze naturali. La cromia \u00e8 intonata ai toni verdi e bruni, con un'improvvisa apertura paesistica in posizione inconsueta, in basso a destra, dove lo sguardo pu\u00f2 spaziare lontano verso le montagne che si perdono in lontananza."}
{"id": "3310469", "revid": "21981", "url": "https://it.wikipedia.org/wiki?curid=3310469", "title": "Ferratelle", "text": ""}
{"id": "3310475", "revid": "149727", "url": "https://it.wikipedia.org/wiki?curid=3310475", "title": "Provincia dello Jonio", "text": ""}
{"id": "3310476", "revid": "149587", "url": "https://it.wikipedia.org/wiki?curid=3310476", "title": "Comuni della R\u00e9union", "text": ""}
{"id": "3310479", "revid": "408977", "url": "https://it.wikipedia.org/wiki?curid=3310479", "title": "Sniper Ghost Warrior", "text": ""}
{"id": "3310484", "revid": "1071652", "url": "https://it.wikipedia.org/wiki?curid=3310484", "title": "Samsung i5700", "text": "Il Samsung i5700, noto anche come Samsung Spica, Samsung Galaxy Spica e Samsung Galaxy Portal, \u00e8 uno smartphone prodotto da Samsung, facente parte della serie Samsung Galaxy, che usa il sistema operativo open source Android. Il telefono cellulare \u00e8 indicato come il successore del Samsung i7500 e talvolta indicato come Galaxy Lite. Anche se alcune delle sue caratteristiche come la risoluzione della fotocamera, lo storage e velocit\u00e0 di connessione dati sono inferiori all'i7500, la sua velocit\u00e0 di clock del processore, di 800 megahertz, \u00e8 molto superiore. Il suo successore \u00e8 il Samsung i5800.\nCaratteristiche.\nL'i5700 \u00e8 uno smartphone 3G, quad-band GSM e con connessione HSDPA (900/2100) a 3.6 Mbit/s. Il telefono dispone di uno schermo 3.2 pollici LCD capacitivo touch screen, una fotocamera a 3.2 Megapixel con autofocus, ed una bussola digitale. L'i5700 dispone di un jack standard da 3,5\u00a0mm per cuffie ed \u00e8 dotato di DNSe 2.0.\nL'i5700 offre una suite di servizi mobili di Google, compresi Google Search, Gmail, YouTube, Google Calendar, and Google Talk. Il telefono ha anche un modulo GPS che permette a Google Maps di utilizzare features quali My Location, Google Latitude, e Street View. Supporta anche MP3, AAC (compreso iTunes Plus downloads), WMA audio, e i video H.264. Il telefono cellulare \u00e8 anche in grado di riprodurre contenuti DivX e Xvid codificati che lo rende il primo telefono Android che supporta questa funzionalit\u00e0.\nDisponibilit\u00e0.\nIl telefono \u00e8 disponibile in Europa, Asia e Medio Oriente, ed in due colorazioni diverse: Bianco o Nero.\nQuesto prodotto, per\u00f2, non risulta disponibile in molte parti dell'India.\nAggiornamento.\nIl Samsung i5700 ha ricevuto un aggiornamento ad Android 2.1 dal febbraio 2010. Alcuni fornitori del telefono, come Hutchison 3G, in Regno Unito,hanno iniziato la vendita del telefono cellulare con 2.1 precaricato.\nNel maggio 2010, i telefoni in India ed Indonesia vengono venduti con installato l'aggiornamento al sistema Android 2.1.\nIl metodo ufficiale per aggiornare lo Spica \u00e8 tramite il Samsung PC Studio, presente nel CD fornito con la confezione.\nTuttavia, \u00e8 possibile utilizzare software di terze parti e una serie di firmware moddati, disponibili da Android 1.5 fino alle versioni alpha di Android 2.3 tra cui Samdroid e CyanogenMod."}
{"id": "3310490", "revid": "1516566", "url": "https://it.wikipedia.org/wiki?curid=3310490", "title": "Future Days", "text": "Future Days \u00e8 il quarto album studio del gruppo krautrock tedesco Can (\"Soundtracks\" del 1970 \u00e8 una infatti raccolta di pezzi composti come colonne sonore di vari film) e l'ultimo in cui canta il giapponese Damo Suzuki. Rispetto ai precedenti presenta una decisa virata verso sonorit\u00e0 \"ambient\", con composizioni in stile jazz e contributi vocali minimi, specialmente nel pezzo omonimo e nella lunga suite \"Bel Air\".\nNel giugno del 2015 la rivista \"Rolling Stone\" ha collocato l'album alla ottava posizione dei 50 migliori album progressive di tutti i tempi.\nTracce.\nTutti i brani composti dai Can.\nFormazione.\nNote aggiuntive"}
{"id": "3310493", "revid": "39900", "url": "https://it.wikipedia.org/wiki?curid=3310493", "title": "Vitus Lueoend", "text": ""}
{"id": "3310494", "revid": "125690343", "url": "https://it.wikipedia.org/wiki?curid=3310494", "title": "Bombardamenti strategici durante la seconda guerra mondiale", "text": "Con bombardamenti strategici durante la seconda guerra mondiale ci si riferisce a tutti i bombardamenti aerei di natura strategica che ebbero luogo tra il 1939 e il 1945 e che coinvolsero le nazioni impegnate nella guerra.\nUn bombardamento aereo viene considerato \"strategico\" quando non \u00e8 direttamente collegato alle operazioni che si svolgono sui campi di battaglia ed il suo scopo non \u00e8 obbligare il nemico a cessare la guerra sconfiggendone le forze armate, quanto piuttosto colpendo la fonte della sua potenza militare.\nQuesto pu\u00f2 essere ottenuto attraverso la distruzione dei mezzi materiali necessari al nemico sia per il suo sostentamento che per la continuazione della guerra (fabbriche di armi, fonti di rifornimento, vie di comunicazione, industrie...ecc.); oppure sconvolgendo la vita della popolazione civile in modo da renderla durissima (per esempio colpendo indiscriminatamente le citt\u00e0 nemiche), affinch\u00e9 sia essa stessa a richiedere ai propri governanti di stipulare un trattato di pace..\nBattaglia d'Inghilterra.\nI primi bombardamenti strategici vennero effettuati dai tedeschi sull'Inghilterra durante la battaglia d'Inghilterra, che doveva essere il preludio alla poi abortita operazione d'invasione dell'isola (operazione Leone Marino), per distruggere la produzione industriale inglese, come ad esempio la fabbrica aeronautica di Castle Bromwich dove venivano prodotti gli Spitfire, le installazioni militari e il morale della popolazione. Durante queste operazioni, in risposta al bombardamento di Monaco di Baviera, venne effettuato il bombardamento di Coventry, che per scelta di Hitler caus\u00f2 un elevato numero di vittime tra la popolazione anche se uno degli obiettivi era quello di distruggere la produzione industriale decentrata in vari minilaboratori posti nell'area urbana.\nIl motivo strategico della battaglia fu la volont\u00e0 tedesca di conquistare la supremazia sui cieli della Manica e dell'Inghilterra meridionale, come condizione preliminare per l'attuazione del piano d'invasione dell'isola per vanificare la supremazia della Royal Navy che avrebbe impedito qualunque tentativo di attraversamento del canale della Manica.\nLa battaglia termin\u00f2 con un pieno successo da parte dell'aviazione britannica, che mantenne il controllo aereo della Manica e segn\u00f2 un punto di svolta importante a favore delle forze alleate nel corso della guerra, costringendo Hitler a rinunciare al piano di invasione del Regno Unito.\nGli storici di scuola inglese affermano che la battaglia dur\u00f2 dal 10 luglio al 31 ottobre 1940 (periodo di maggior intensit\u00e0 delle incursioni aeree diurne). Per contro, le fonti tedesche danno come inizio della battaglia la met\u00e0 di agosto 1940 e ne pongono la fine nel maggio 1941, quando furono ritirate dal fronte le unit\u00e0 di bombardieri in previsione dell'attacco alla Russia, operazione Barbarossa.\nIn effetti, durante il prosieguo della guerra il territorio britannico e Londra in particolare vennero\nbombardati pesantemente con le cosiddette \"bombe volanti V1\" e dai razzi V2, e sporadicamente da incursioni di bombardieri convenzionali, che provocarono numerosissime vittime tra la popolazione civile oltre che uno stato di continua tensione nella popolazione; per controbattere la minaccia la RAF dovette impegnare un forte numero di unit\u00e0 di intercettazione, sottraendole alle operazioni al fronte, fino a che l'avanzata degli Alleati in Francia e Paesi Bassi non elimin\u00f2 le basi dalle quali proveniva la minaccia.\nBombardamenti sull'Italia.\nL'Italia, dopo la dichiarazione di guerra alla Francia e alla Gran Bretagna, venne fatta oggetto di alcuni bombardamenti da parte della Royal Air Force su Torino e Genova, di scarsissima efficacia nel centrare gli obiettivi previsti ma che provocarono comunque una quindicina di morti civili. Il 13 luglio 1943 la Royal Air Force con un bombardamento notturno provoc\u00f2 813 morti a Torino. Questi bombardamenti non avevano nessun fine strategico, ma servivano per terrorizzare la popolazione. Contemporaneamente l'Arm\u00e9e de l'air effettu\u00f2 vari attacchi in Piemonte e Liguria con scarsi risultati, mentre le incursioni diurne su Trapani e Palermo provocarono 45 morti. Tra la fine del 1942 e l'estate del 1943 le citt\u00e0 del \"Triangolo Industriale\" furono soggette a pesanti \"area bombings\" da parte degli aerei del \"Bomber Command\" provenienti dalle basi inglesi. Quando gli Alleati conquistarono il nord Africa, le citt\u00e0 italiane entrarono nel raggio di azione dei bombardieri pesanti B-17, B-24, Lancaster ed Halifax. Tra i bombardamenti pi\u00f9 pesanti, quello del 19 luglio 1943 su Roma e di Napoli. Diverse azioni di bombardamento vennero effettuate anche su Napoli, La Spezia e in Sardegna presso Cagliari e La Maddalena, principali porti della Regia Marina, con pesanti danni alle navi e gravi perdite anche tra la popolazione civile. Pesantissimi furono poi i bombardamenti di Reggio Calabria del 1943 con 24 bombardamenti solo sulla citt\u00e0 di Reggio, senza contare quelli sui centri minori vicini. Nonostante gli obiettivi di interesse militare fossero distrutti, i bombardamenti si protrassero ulteriormente e il 9 settembre gli inglesi entrarono in una citt\u00e0 ridotta a un mucchio di macerie; i morti furono 3.986, i feriti 12.043 e il 70% degli edifici era distrutto o danneggiato. Tra le altre citt\u00e0 colpite pesantemente dai bombardamenti, nel corso della guerra, si ebbero: Ancona, Avezzano, Bari, Benevento, Cassino, Grosseto, Isernia, Livorno, Palermo, Pisa, Pescara, Porto Santo Stefano, Potenza, Treviso, Zara.\nBombardamenti su Malta.\nMalta, al centro del canale di Sicilia e in una posizione strategica per controllare le rotte dall'Italia all'Africa e da Gibilterra ad Alessandria, era ritenuta dai britannici uno dei primi obiettivi italiani dopo lo scoppio delle ostilit\u00e0, e pertanto le sue difese vennero depauperate per diminuire le probabili perdite. Vista la scarsa aggressivit\u00e0 iniziale da parte italiana, l'isola venne rinforzata di aerei e navi, impianti radar e batterie costiere, e divenne una spina nel fianco dell'Asse. Di conseguenza venne sottoposta a pesanti e continui bombardamenti da parte della Regia Aeronautica e successivamente anche da parte del X Corpo Aereo tedesco, che venne inviato in Sicilia per neutralizzare la minaccia.\nL'isola venne costantemente rifornita - sebbene con perdite molto pesanti - e i bombardamenti strategici continuarono anche in vista dell'operazione C3, che infine venne cancellata. Dopo di allora, i bombardamenti andarono a diminuire fino a cessare con lo sbarco in Sicilia da parte degli alleati.\nCampagna alleata sulla Germania.\nLa campagna di bombardamento aereo sulla Germania venne iniziata dalla \"Royal Air Force\" (RAF) britannica nel 1939. Nel tentativo di ostacolare le operazioni della \"Kriegsmarine\", numericamente inferiore alla \"Royal Navy\", ma molto aggressiva, nell'arco di vari mesi fra il 1939 e il 1940, la RAF effettu\u00f2 numerosi raid di bombardieri contro i porti militari tedeschi, le fabbriche di U-Boot, i cantieri navali e i depositi di munizioni navali; in particolare a Wilhelmshaven e Kiel. Le conseguenti battaglie aeree contro la \"Luftwaffe\" furono molto sanguinose: la RAF arriv\u00f2 a perdere fino al 50% dei bombardieri Vickers Wellington ad ogni sortita, poich\u00e9 i bombardieri britannici erano costretti ad effettuare le loro missioni senza alcun caccia di scorta (la RAF non disponeva ancora di caccia a lungo raggio) e i bombardieri, da soli, non riuscivano a difendersi efficacemente dai Bf 109 e Bf 110 della \"Luftwaffe\". Ci\u00f2 risult\u00f2 molto evidente, ad esempio, il 18 dicembre 1939 durante la battaglia della Baia di Helgoland, dove su 22 Wellington decollati per l'attacco, 10 vennero abbattuti, 2 ammararono per i danni e 3 si schiantarono in atterraggio; e per i britannici la situazione peggior\u00f2 in altre battaglie aeree successive.\nIl \"Bomber Command\" della RAF colp\u00ec in seguito, durante missioni quasi esclusivamente notturne, obiettivi in Scandinavia e in Francia, con risultati per\u00f2 deludenti sia sul piano dei danni arrecati che su quello dei danni subiti, complice la scarsa esperienza degli equipaggi di volo, la caccia notturna tedesca e l'assenza di un adeguato sistema di radionavigazione. Il 24 agosto 1940 un paio di equipaggi della \"Luftwaffe\" fuori rotta, convinti di volare sopra la campagna inglese, si alleggerirono del carico bellico. In realt\u00e0 erano proprio sopra Londra e colpirono del tutto accidentalmente i quartieri centrali della capitale. Lo stesso Hitler aveva categoricamente vietato di bombardare la citt\u00e0, ma Churchill ne approfitt\u00f2 per ordinare al \"Bomber Command\" una rappresaglia su Berlino, nella speranza che il dittatore tedesco reagisse a sua volta colpendo citt\u00e0 anzich\u00e9 continuare a martoriare gli aeroporti della RAF. Fu, per gli inglesi, il continuo procedere di una scia di insuccessi resi evidenti dal cosiddetto \"rapporto Butt\", sviluppato dal segretario del gabinetto di Guerra David Bensusan-Butt.\nUn primo cambiamento arriv\u00f2 alla fine del febbraio 1942, quando Arthur Harris divenne comandante in capo del \"Bomber Command\". Egli, tenace assertore del bombardamento a tappeto da condurre esclusivamente sulle citt\u00e0, riusc\u00ec a riscuotere il primo vero successo della RAF nel bombardamento di Lubecca e sfrutt\u00f2 appieno le proprie forze nell'operazione Millennium, il grande bombardamento di Colonia, Brema ed Essen. Nell'estate 1942 si cerc\u00f2 di migliorare la precisione degli equipaggi creando la \"Pathfinder Force\", una speciale unit\u00e0 di bombardieri incaricata di colpire con bombe luminose gli obiettivi della missione che sarebbero poi stati colpiti dalla forza principale, inoltre era ampiamente operativo il sistema di radionavigazione GEE. Sui cieli tedeschi apparvero anche i bombardieri dell'\"VIII Bomber Command\" statunitense, parte della \"Eight Air Force\", che coadiuvarono la RAF con voli diurni effettuati in formazioni concentrate, i combat box, per migliorare le capacit\u00e0 difensive e garantire almeno teoricamente una elevata precisione. La Germania era cos\u00ec colpita di giorno dagli statunitensi (che tuttavia impiegarono mesi per diventare pienamente efficienti), e di notte dai britannici.\nAgli inizi del 1943 la conferenza di Casablanca ribad\u00ec la necessit\u00e0 di colpire dall'alto il suolo tedesco e la RAF cominci\u00f2 ad usare i sistemi di radionavigazione \"Oboe\" e \"H2S\" che aiutarono gli equipaggi a riconoscere gli obiettivi loro designati. Lo sforzo di Harris si concretizz\u00f2 da marzo a luglio nella battaglia della Ruhr, una delle zone pi\u00f9 industrializzate della Germania e di conseguenza pesantemente difesa, ma sebbene numerose citt\u00e0 vennero duramente segnate dai bombardieri britannici, la produzione industriale cal\u00f2 solamente del 3,2%. Da segnalare l'audace incursione, denominata \"operazione Chastise\", di un gruppo di Avro 683 Lancaster guidati da Guy Gibson che riuscirono, grazie a speciali bombe, a distruggere le dighe dell'Eder e del M\u00f6hne causando notevoli distruzioni alle zone \"protette\" dalle due costruzioni. Mentre ancora era in corso la battaglia della Ruhr Arthur Harris inizi\u00f2 a pianificare l'operazione Gomorrah contro Amburgo, grande e prospero centro industriale e di comunicazioni. Dal 25 luglio al 3 agosto 1943 la citt\u00e0 tedesca venne attaccata due volte dall'USAAF e quattro dalla RAF, ed ebbe il 73,97% delle superfici edificate raso al suolo con la morte di minimo 42.600 abitanti. Il \"Bomber Command\" dimostr\u00f2 una volta per tutte, dopo gli insuccessi del periodo 1939-1942 e la svolta del bombardamento di Lubecca, di essere in grado di ridurre drasticamente il potenziale lavorativo, industriale ed economico di una citt\u00e0 tedesca. L'attenzione inglese si spost\u00f2 quindi sul centro di produzione dei missili V2 di Peenem\u00fcnde, contro cui lanci\u00f2 l'operazione Hydra, costata cara alla RAF ma che fece perdere due mesi di lavoro agli scienziati nazisti, e su Berlino, capitale del Terzo Reich. La battaglia aerea di Berlino inizi\u00f2 nella notte tra il 18 e il 19 novembre 1943 e dur\u00f2 fino alla fine del marzo 1944; la citt\u00e0 fu oggetto di numerosi raid, principalmente britannici, che devastarono interi quartieri, ma la FlaK e la caccia notturna tedesca furono molto attive e il periodo coincise, per il \"Bomber Command\" di Harris, con le pi\u00f9 alte perdite patite durante l'intera seconda guerra mondiale.\nBombardamenti statunitensi sul Giappone.\nPer alleggerire la pressione offensiva giapponese nell'area del Pacifico, gli statunitensi organizzarono il Raid su Tokyo, che fu il preludio della campagna di bombardamento che prosegu\u00ec fino allo sgancio delle bombe atomiche su Hiroshima e Nagasaki e la resa del Giappone. La campagna vera e propria inizi\u00f2 con la disponibilit\u00e0 dei bombardieri B-29 che, inquadrati nella XX Air Force e partendo da basi in territorio cinese, attaccarono il Giappone meridionale ed obbiettivi nella Cina occupata dai giapponesi e su Formosa durante l'operazione Matterhorn. Contro i B-29 venne anche adottata dai giapponesi la tattica di lanciarsi intenzionalmente con aerei da caccia contro i bombardieri cercando la collisione. Il primo esempio di questa tecnica fu registrato durante il raid del 20 agosto contro le acciaierie di Yawata. Il sergente Shigeo Nobe del 4\u00ba \"Sentai\" vol\u00f2 intenzionalmente con il suo Kawasaki Ki-45 contro un B-29; i rottami proiettati dall'esplosione, danneggiarono gravemente anche un altro B-29 che precipit\u00f2. Molti di questi velivoli furono distrutti in questo tipo di attacchi nei mesi successivi. Sebbene il termine \"kamikaze\" venga utilizzato per identificare questo tipo di attacchi, la parola non \u00e8 utilizzata dalla storiografia giapponese che distingue tra attacchi suicidi alle navi e combattimenti aerei di questo tipo, non necessariamente suicidi.\nI bombardamenti erano costosissimi visto che le bombe stesse dovevano essere trasportate in aereo oltre l'Himalaya e non ebbero risultati pratici rilevanti ma permisero di rodare la gestione dei gruppi da bombardamento. Oltre ai problemi logistici associati con le operazioni con partenza dalla Cina, i B-29 potevano raggiungere solo una limitata parte del Giappone partendo da quelle basi, gran parte del territorio giapponese rimaneva ad una distanza inaccessibile. La soluzione a questo problema sarebbe stata la conquista delle Isole Marianne che avrebbe portato obiettivi come Tokyo, distante 2400\u00a0km nel raggio delle \"superfortezze volanti\" (come erano chiamati i B-29). Fu quindi deciso nel dicembre 1943 di conquistare quelle isole.\nSuccessivamente, non appena gli statunitensi occuparono le isole Marianne, il Giappone intero entr\u00f2 nel raggio d'azione dei B-29. I lavori sulle isole iniziarono immediatamente con lo scopo di costruire aeroporti in grado di ospitare i B-29. Le operazioni iniziarono prima ancora della fine dei combattimenti sulle isole. Vennero costruiti in tutto cinque grandi aeroporti, di cui due sull'isola pianeggiante di Tinian, uno a Saipan e due a Guam. Ognuno era grande abbastanza per ospitare un \"bomb wing\" (stormo da bombardamento) costituito da quattro \"bomb group\" (gruppi da bombardamento), con un totale di 180 B-29 per aeroporto. Questa basi, che potevano essere rifornite per nave a differenza di quelle in Cina, non erano vulnerabili ad attacchi da terra da parte dell'esercito giapponese e divennero il punto di lancio di grandi attacchi aerei contro il Giappone condotti nell'ultimo anno di guerra. Il primo B-29 arriv\u00f2 a Saipan il 12 ottobre 1944, prima ancora della ultimazione della base aerea e la prima missione di combattimento lanciata dalle basi delle Marianne part\u00ec il 28 ottobre 1944, costituita da 14 B-29 che attaccarono la base di sommergibili giapponesi dell'atollo di Truk. La prima missione contro il Giappone partita dalle basi delle Marianne si ebbe il 24 novembre 1944, con 111 B-29 mandati ad attaccare Tokyo. Da quella data, le missioni si intensificarono e vennero condotte con regolarit\u00e0 fino alla fine della guerra. Gli attacchi devastarono quasi tutte le grandi citt\u00e0 giapponesi, con l'eccezione di Kyoto e qualcun'altra e danneggiarono gravemente le industrie belliche giapponesi. Meno nota ma con una valenza strategica, l'Operazione Starvation (fame) consistente in un programma di sgancio di mine antinave dagli aerei, venne eseguita dai B-29 contro le principali rotte navali e i porti giapponesi, e compromise seriamente la capacit\u00e0 nipponica di proseguire le operazioni belliche.\nDa un documento del Comandante in Capo del Pacifico statunitense, si ottengono dati per il periodo di agosto 1945, secondo i quali i soli B-29 della neonata Strategic Air Force in sette giorni operarono danni immensi; per esempio il 1\u00ba agosto 774 aerei sganciarono su Honsh\u016b 6.632 tonnellate di bombe. In 14 mesi di missioni, i B-29 effettuarono 36612 sortite, sganciando 169.421 tonnellate di bombe, perdendo 437 velivoli e oltre 300 uomini in combattimento; a loro viene accreditata la distruzione o il danneggiamento di 2285 velivoli nipponici dei quali solo 350 non in combattimento aereo."}
{"id": "3310495", "revid": "562499", "url": "https://it.wikipedia.org/wiki?curid=3310495", "title": "Coppa Italia di pallacanestro maschile 1995", "text": "La Coppa Italia 1994-1995 \u00e8 stata disputata nelle seguenti date: sedicesimi di finale si sono disputati dal 1\u00b0 al 4 settembre 1994; gli ottavi di finale dal 6 all'8 settembre 1994; i quarti di finale dall'11 al 15 settembre 1994. Le quattro squadre risultate vincitrici dei quarti di finale accedono alle final-four. La fase finale della competizione si \u00e8 svolta tra il 2 ed il 3 marzo 1995 a Casalecchio di Reno (BO).\nSedicesimi di finale.\n1\u00ba e 4 settembre 1994\nOttavi di finale.\n6 e 8 settembre 1994\nQuarti di finale.\n11 e 15 settembre 1994\nFinal Four.\na Casalecchio di Reno\nSquadre partecipanti:\nSemifinali.\n2 marzo 1995\nFinale 3\u00ba posto.\n3 marzo 1995\nFinale 1\u00ba posto.\n3 marzo 1995"}
{"id": "3310499", "revid": "1305772", "url": "https://it.wikipedia.org/wiki?curid=3310499", "title": "Tallkrogen", "text": ""}
{"id": "3310500", "revid": "834", "url": "https://it.wikipedia.org/wiki?curid=3310500", "title": "The Anthology", "text": ""}
{"id": "3310502", "revid": "287204", "url": "https://it.wikipedia.org/wiki?curid=3310502", "title": "Fino a toccare il cielo", "text": "Fino a toccare il cielo \u00e8 un EP del 1996 di Marina Barone, pubblicato, prodotto e distribuito in formato CD da Duck Record.\nL'EP.\nIl disco contiene quattro brani inediti (ricalcando la formula del Qdisc) che fungono da promozione ed anticipazione al successivo album della cantante, che verr\u00e0 pubblicato nell'ottobre del 1997, intitolato \"Fragili\"."}
{"id": "3310503", "revid": "729019", "url": "https://it.wikipedia.org/wiki?curid=3310503", "title": "Attacchi sul Nord America durante la seconda guerra mondiale", "text": "Gli attacchi sul Nord America durante la seconda guerra mondiale si riferiscono ad una serie di operazioni militari condotte dalle potenze dell'Asse sia sulla terraferma che in mare, fino alla distanza di 370 chilometri dalle coste.\nGli attacchi in quest'area furono rari soprattutto a causa della separazione geografica del continente dai principali teatri bellici in Europa e in Asia. Operativamente il settore escluse le azioni militari che interessarono il territorio danese della Groenlandia, le Isole Hawaii e le Isole Aleutine.\nOperazioni tedesche.\nBattaglia del R\u00edo de la Plata.\nLa prima battaglia navale della guerra fu combattuta il 13 dicembre 1939 al largo della costa del Sud America. La corazzata tascabile tedesca \"Admiral Graf Spee\", che stava conducendo dall'inizio del conflitto una guerra di corsa ai danni del traffico mercantile inglese, fu individuata e attaccata da due incrociatori della Royal Navy (HMS \"Exeter\" e HMS \"Ajax\"), coadiuvati da uno leggero neozelandese (HMS \"Achilles\"), davanti all'estuario del R\u00edo de la Plata tra Argentina ed Uruguay. La \"Graf Spee\" respinse inizialmente le navi britanniche grazie alle migliori ottiche e al maggiore calibro dei cannoni, riuscendo anche a danneggiare seriamente l\"'Exeter\", ma con il protrarsi del combattimento la nave tedesca sub\u00ec avarie pi\u00f9 o meno gravi: il capitano tedesco Hans Langsdorff ordin\u00f2 dunque di riparare nel porto neutrale di Montevideo, dove decise di affondare l'unit\u00e0. Il 17 dicembre l'equipaggio fu sbarcato con tutto il materiale utile, mentre i ponti venivano riempiti d'esplosivo. La mattina stessa la \"Graf Spee\" usc\u00ec dalla rada della citt\u00e0 per scoppiare al largo e inabissarsi. I tedeschi ebbero 96 perdite tra morti e feriti; gli inglesi subirono 72 morti e 28 feriti e registrarono danni a due incrociatori.\nOperazioni di spionaggio negli Stati Uniti.\nDuquesne Spy Ring.\nAncora prima dell'inizio della guerra l'FBI individu\u00f2 una grande organizzazione di spionaggio nazista operativa negli Stati Uniti. Il \"Duquesne Spy Ring\" \u00e8 ancora oggi il pi\u00f9 grande caso di spionaggio nella storia degli Stati Uniti terminato con una condanna penale. I 33 agenti tedeschi che formavano il \"Duquesne Spy Ring\" erano impiegati in occupazioni chiave negli Stati Uniti per ottenere informazioni, utili nel caso di una guerra, al fine di effettuare atti di sabotaggio. Uno di essi apr\u00ec un ristorante che sfrutt\u00f2 per ottenere informazioni dai suoi clienti; un secondo lavor\u00f2 su una linea aerea in modo da poter segnalare le navi Alleate che attraversavano l'Oceano Atlantico; altri membri dell'organizzazione trovarono impiego come fattorini in modo da poter consegnare messaggi segreti insieme alla normale corrispondenza.\nL'organizzazione era diretta dal capitano Fritz Joubert Duquesne, un sudafricano boero che fu al servizio della Germania in entrambe le guerre. Spesso era pi\u00f9 conosciuto come \"l'uomo che uccise Kitchener\" per il suo importante ruolo nel sabotaggio ed affondamento della HMS \"Hampshire\" nel 1916, operazione per la quale fu insignito della Croce di Ferro.\nWilliam G. Sebold, un agente doppiogiochista americano, fu il principale artefice dello smantellamento dell'insidiosa quinta colonna tedesca, proponendo la soluzione del caso all'FBI. Per quasi due anni, Sebold diresse una stazione radio a New York per conto dell'organizzazione di Duquesne, fornendo alla FBI preziose informazioni su cosa i tedeschi stessero inviando alle loro spie negli Stati Uniti ed allo stesso tempo controllando le informazioni che venivano trasmesse alla Germania. Il 29 giugno 1941 l'FBI arrest\u00f2 tutte le 33 spie condannandole al carcere.\nOperazione \"Pastorius\".\nAl momento della dichiarazione di guerra agli Stati Uniti, Adolf Hitler ordin\u00f2 agli agenti sabotatori tedeschi di rimanervi per destabilizzare il paese dall'interno. La responsabilit\u00e0 per l'effettuamento di questa missione fu conferita alla Gestapo (invece che all'Abwehr, il controspionaggio e intelligence tedesco), dopo che lo stesso Hitler aveva ordinato a Canaris di velocizzare i tempi. Nel giugno 1942, otto agenti che conoscevano bene gli Stati Uniti furono reclutati e divisi in due squadre: la prima, comandata da George John Dasch e composta da Ernst Peter Burger, Heinrich Heinck e Richard Quirin; la seconda era sotto il comando di Edward Kerling, affiancato da Hermann Neubauer, Werner Thiel ed Herbert Haupt. Tutti loro si sottoposero ad un addestramento intensivo.\nPassando inizialmente da Parigi, il gruppo prosegue fino a Brest, e il 12 giugno 1942 l'U-202 fece sbarcare la squadra di Dasch dotata di esplosivi e planimetrie ad East Hampton (Long Island, New York). La loro missione era di distruggere le centrali elettriche alle cascate del Niagara, ma soprattutto contro gli stabilimenti per la lavorazione dell'alluminio, in particolare tre fabbriche della \"Aluminium Company of America\" (Alcoa) situate nell'Illinois, nel Tennessee ed a New York. Dasch, invece, si vendette all'FBI di Washington volendo parlare con il \"grande capo\" John Edgar Hoover, ma alla fine si accontent\u00f2 di parlare con il suo vice, Connoly. Gli forni una dettagliata descrizione della missione pianificata. La delazione port\u00f2 all'arresto dell'intera squadra in meno di una settimana.\nLa squadra di Kerling sbarc\u00f2 dall'U-584 a Ponte Vedra Beach (40\u00a0km a sud-est di Jacksonville, in Florida), il 17 giugno. Essi avevano il compito di piazzare delle mine in quattro aree: lungo la Pennsylvania Railroad (a Newark, nel New Jersey), ad entrambe le paratoie dei canali di St. Louis e Cincinnati ed ai tubi dell'impianto di approvvigionamento idrico di New York. La squadra giunse fino a Cincinnati, in Ohio dove si divise: due membri proseguirono per Chicago, in Illinois, mentre i rimanenti due si diressero a New York. Tutti e quattro furono per\u00f2 scoperti e arrestati il 10 luglio, grazie alle informazioni di Dasch.\nGli otto agenti tedeschi furono processati e giudicati dalla Commissione Militare, che ne condann\u00f2 6 alla sedia elettrica. Il presidente Roosevelt approv\u00f2 le pene di morte: la sentenza fu eseguita l'8 agosto. Dasch e Burger ebbero una condanna a 30 anni di prigione. Entrambi vennero rilasciati nel 1948 e riportati in Germania. Dasch, che aveva la cittadinanza americana gi\u00e0 da prima della guerra, pat\u00ec una vita difficile in Germania dopo il suo ritorno dalla custodia statunitense per via della sua cooperazione con le autorit\u00e0 statunitensi durante l\"operazione Pastorius\"; inoltre gli era stato categoricamente vietato di ritornare negli Stati Uniti, ciononostante Dasch trascorse molti anni a scrivere lettere alle pi\u00f9 importanti autorit\u00e0 americane chiedendo il permesso di ritornare. Alla fine si trasfer\u00ec in Svizzera dove scrisse il libro \"Otto spie contro l'America\".\nOperazione \"Elster\".\nNel 1944 ci fu un altro tentativo di infiltrazione, denominato \"Operazione Elster\" (\"Gazza\"). Essa coinvolse Erich Gimpel ed il disertore tedesco-statunitense William Colepaugh. Il loro obiettivo era raccogliere informazioni sul Progetto Manhattan e tentarne il sabotaggio se possibile. La coppia salp\u00f2 da Kiel sull'U-1230 e sbarc\u00f2 ad Hancock Point, nel Maine il 30 novembre 1944. In seguito giunsero a New York, dove si stabilirono e iniziarono la loro missione, ma l'operazione degener\u00f2 in un fallimento totale. Colepaugh si vendette alla FBI il 26 dicembre, esponendo dettagliatamente l'intero piano; Gimpel fu arrestato quattro giorni pi\u00f9 tardi a New York. Entrambi furono condannati a morte ma pi\u00f9 tardi le loro pene furono commutate: Gimpel trascorse 10 anni in prigione e torn\u00f2 in Germania. Colepaugh fu rilasciato nel 1960 e successivamente gest\u00ec un'attivit\u00e0 a King of Prussia, in Pennsylvania prima di ritirarsi in Florida.\nOperazioni di spionaggio in Canada.\nSt. Martins, Nuovo Brunswick.\nIl 25 aprile 1944 un agente solitario dell'Abwehr, Marius A. Langbein, sbarc\u00f2 da un U-Boot vicino a St. Martins nel Nuovo Brunswick, in Canada. La sua missione consisteva nell'osservazione e segnalazione dei movimenti navali ad Halifax, in Nuova Scozia, perch\u00e9 era il principale porto di partenza dei convogli che solcavano il Nord Atlantico. Langbein era vissuto in Canada prima della guerra e ci\u00f2 sicuramente gioc\u00f2 un ruolo fondamentale nella sua scelta: decise di interrompere l'operazione ed and\u00f2 ad Ottawa, dove soggiorn\u00f2 con i soldi fornitigli dall'Abwehr finch\u00e9 non si arrese alle autorit\u00e0 canadesi il dicembre 1944. Durante il processo non fu riconosciuto colpevole di spionaggio dato che non ebbe mai commesso nessuna azione ostile nei confronti del Canada durante la guerra.\nNew Carlisle, Quebec.\nAll'inizio di novembre del 1942, l'U-518 fu incaricato di sbarcare un agente in Canada. Durante la parte finale del tragitto il sommergibile attacc\u00f2 il naviglio avversario: affond\u00f2 due mercantili carichi di ferro e ne danneggi\u00f2 un terzo al largo di Bell Island nella Conception Bay, in Terranova; poco dopo fu fatto oggetto di un bombardamento da un aereo della Royal Canadian Air Force mentre viaggiava verso la penisola Gasp\u00e9. Non ci furono danni e l'U-Boot sbarc\u00f2 con successo la spia Werner von Janowski, a New Carlisle, in Qu\u00e9bec il 9 novembre 1942. Egli fu subito arrestato dopo che Earl Annett Jr., gestore del New Carlisle Hotel nel quale Janowski stava soggiornando, divent\u00f2 sospettoso ed allert\u00f2 le autorit\u00e0 della presenza di uno straniero che aveva pagato il bar dell'hotel con una valuta canadese non pi\u00f9 in uso. La R.C.M.P. arrest\u00f2 Janowski su un treno passeggero della CNR diretto a Montreal. L'ispezione degli oggetti personali di Janowski nel momento del suo arresto rivel\u00f2 che egli stava trasportando, tra le altre cose, un potente trasmettitore radio. Janowski successivamente trascorse del tempo come agente doppiogiochista, mandando messaggi falsi all'Abwehr in Germania.\nOperazioni di spionaggio in Terranova.\nWeather Station Kurt, Martin Bay.\nLe accurate segnalazioni meteorologiche sono molto importanti per la guerra navale, cos\u00ec il 18 settembre 1943 l\u2019U-537 part\u00ec da Kiel per prendere a bordo a Bergen, in Norvegia, un gruppo di meteorologi condotto dal professore Kurt Sommermeyer. Questi furono sbarcati nella Martin Bay, vicino alla punta settentrionale del Labrador il 22 ottobre 1943 dove installarono con successo una stazione meteorologica automatica (la \"Weather Station Kurt\" o \"Wetter-Funkger\u00e4t Land-26\") nonostante il continuo rischio di ricognizioni alleate. La stazione era alimentata da batterie che ci si aspettava durassero circa tre mesi. Ad inizio luglio 1944, l'U-867 lasci\u00f2 Bergen per sostituire le attrezzature, ma fu affondato durante il viaggio. La stazione meteorologica rimase indisturbata e ignorata dagli abitanti locali fino agli anni 1980; ora si trova esposta al Canadian War Museum.\nOperazioni degli U-Boot.\nNell'Oceano Atlantico.\nL'Oceano Atlantico fu una delle pi\u00f9 importanti area strategiche per entrambi i contendenti durante la guerra. Quando la Germania dichiar\u00f2 guerra agli Stati Uniti la costa orientale americana si presentava come un bersaglio vulnerabile per gli U-Boot tedeschi: tale situazione fu sottolineata dal successo strepitoso ottenuto dai sommergibili di D\u00f6nitz con l\"'Operazione Paukenschlag\", che apr\u00ec inoltre il periodo pi\u00f9 proficuo della lotta ai convogli alleati.\nDopo una vittoriosa incursione da parte di cinque U-Boot Tipo IX a lungo raggio, l'offensiva fu massimizzata con l'utilizzo di U-Boot Tipo VII a corto raggio, riforniti in alto mare da appositi U-Boot cisterna, note nel gergo militare come \"Milchk\u00fche\" (vacche da latte). Da febbraio a maggio 1942 furono affondate 348 navi, con la perdita di solo 2 U-Boot tra aprile e maggio. La sproporzione tra perdite subite e inflitte dipendeva, oltre che dall'abilit\u00e0 ed esperienza degli equipaggi tedeschi, anche dalla riluttanza dei comandanti americani a introdurre un sistema di convogli per proteggere le spedizioni transatlantiche. Mancando poi l'oscuramento delle coste, le imbarcazioni si stagliavano chiaramente contro il fondo luminoso delle citt\u00e0 e dei paesi sul litorale costiero (come Atlantic City) rendendosi bersagli fin troppo facili per gli U-Boot; solo durante il mese di maggio 1942 fu ordinato un oscuramento parziale.\nLe complessive conseguenze di questa campagna furono dure: un quarto di tutte le perdite navali dell'intera guerra per un totale di 3,1 tonnellate di navi affondate. Ci sono diverse ragioni di questa pesante sconfitta: il comandante navale statunitense Ernest King era contrario alle raccomandazioni degli inglesi di introdurre convogli militari, la Guardia Costiera degli Stati Uniti e le ricognizioni della Marina erano prevedibili e poterono essere facilmente evitate dai tedeschi, la cooperazione interforze fu inefficiente e la Marina degli Stati Uniti difettava grandemente di navi di scorta appropriate (rendendo perfino necessario il trasferimento di navi da guerra inglesi e canadesi a difesa della costa orientale americana).\nOperazioni dell'East Coast.\nMolte navi venivano silurate all'interno del campo visivo delle citt\u00e0 dell'East Coast come Boston e New York; addirittura molti civili parcheggiavano la propria auto sul litorale e lasciando i fari accesi, svantaggiando cos\u00ec ancor di pi\u00f9 i compatrioti in mare, si sedevano e assistevano alle battaglie tra le navi americane e i battelli tedeschi.\nL'unico affondamento documentato di un U-Boot al largo del New England si verific\u00f2 il 5 maggio 1945, quando il sottomarino U-853, dopo aver silurato la nave carboniera \"Black Point\" al largo di Newport in Rhode Island, fu braccato da numerosi cacciatorpediniere che lo tempestarono di bombe di profondit\u00e0. Il giorno dopo, quando sulla superficie apparve una marea di petrolio insieme a rottami galleggianti, fu confermata la distruzione dell'U-853 insieme al suo intero equipaggio. Negli anni recenti, il sommergibile tedesco \u00e8 diventato un popolare sito per immersioni. Il suo scafo intatto, con i portelli aperti, \u00e8 situato a 130 piedi di profondit\u00e0 al largo di Block Island.\nUn altro relitto, scoperto nel 1991 al largo della costa del New Jersey, fu riconosciuto nel 1997 come l'U-869. Fino ad allora si riteneva che il battello tedesco fosse stato affondato al largo di Rabat, in Marocco.\nNel Golfo del Messico.\nCon l'introduzione massiccia dei convogli mercantili pesantemente scortati e il potenziamento della copertura aerea in qualit\u00e0 e quantit\u00e0, la battaglia dell'Atlantico cominci\u00f2 a volgere a sfavore dei tedeschi, che videro calare mese dopo mese il numero degli affondamenti. Parte degli U-Boot si spost\u00f2 allora per attaccare i traffici nel Golfo del Messico dove, tra il 1942 ed il 1943, operarono pi\u00f9 di 20 sottomarini. Come risultato dei loro attacchi 56 petroliere affondarono, tra le quali la \"Virginia\", che fu silurata alla foce del fiume Mississippi dal sommergibile U-507 il 12 maggio 1942, uccidendo 36 uomini dell'equipaggio, mentre 14 membri dell'equipaggio si salvarono.\nEntro la fine del 1943, per\u00f2, gli attacchi si fecero sempre pi\u00f9 sporadici, poich\u00e9 le navi mercantili iniziarono a viaggiare in convogli armati e i mezzi tedeschi furono oggetto di un'intensa caccia che provoc\u00f2 perdite sensibili tra i loro ranghi: ci\u00f2 comport\u00f2 una netta diminuzione degli affondamenti di cargo e petroliere.\nIl sottomarino U-166 fu l'unico a essere affondato nel Golfo del Messico durante la guerra. Si pensa che sia stato affondato da un siluro sganciato da un aereo anfibio J4F della Guardia Costiera americana il 1\u00ba agosto 1942. Ipotesi pi\u00f9 recenti sostengono che fu affondato il 30 luglio da una bomba di profondit\u00e0 del cacciasommergibile americano PC-566, che fungeva da scorta per la nave passeggeri \"Robert E. Lee\" colpita da un siluro di questi. \u00c8 per\u00f2 opinione diffusa che l'aereo J4F potrebbe aver individuato ed attaccato un altro sottomarino tedesco, ovvero l'U-Boot 171, il quale era operativo nell'area nello stesso periodo. Il sommergibile U-166 giace a 5000 piedi di profondit\u00e0 entro un miglio di distanza dalla sua ultima vittima, la \"Robert E. Lee\".\nOperazioni giapponesi.\nCon lo scoppio della guerra del Pacifico nacquero gravi preoccupazioni per la sicurezza della costa occidentale degli Stati Uniti, sia per la distruzione di Pearl Harbor, sia per l'incertezza riguardo al potenziale e alle capacit\u00e0 militari del Giappone: fin dai primi giorni di belligeranza furono tenute esercitazioni per prepararsi a possibili attacchi nipponici.\nSpesso si tratt\u00f2 di falsi allarmi, come quello dell'8 dicembre 1941, quando le stazioni radar di San Francisco diedero l'allarme dopo aver avvistato a 100 miglia \"numerosi velivoli giapponesi\" che in realt\u00e0 non erano assolutamente presenti.\nIn realt\u00e0 l'unica operazione programmata dalla Marina imperiale giapponese contro la costa occidentale degli Stati Uniti fu il bombardamento di zone costiere tramite sommergibili. Pochi giorni dopo l'attacco a Pearl Harbor ne furono dislocati nove in prossimit\u00e0 delle coste americane: l'I-26 al largo dello stato di Washington; l'I-25 e l'I-9 al largo dell'Oregon; I-17, I-15, I-23, I-21, I-19, I-10 al largo della California, tre dei quali con posizione fissa davanti alle tre principali citt\u00e0 dello Stato. Era previsto che i sommergibili entrassero in azione il 25 dicembre. Tuttavia i comandi nipponici sopravvalutarono l'efficacia della reazione antisommergibile degli americani, per cui prima spostarono la data di due giorni, successivamente annullarono l'operazione.\nIl primo attacco reale contro le coste americane avvenne il 23 febbraio 1942, ad opera del sommergibile I-17: emerso al largo di Ellwood (a nord di Santa Barbara) alle 19.15, sotto gli occhi della popolazione, spar\u00f2 17 colpi contro i serbatoi della \"Barnsdall Oli Company\" provocando danni per 500-1.000 dollari dell'epoca; inoltre un ufficiale dell'US Army si fer\u00ec ad una mano raccogliendo i resti di un proiettile.\nIl presunto attacco su Los Angeles.\nLa tensione e la paura per possibili attacchi aerei o sbarchi nipponici provocarono una reazione irrazionale nelle unit\u00e0 contraeree schierate a difesa delle citt\u00e0: noto \u00e8 il caso di Los Angeles. Alle ore 01.44 del 25 febbraio i radar individuarono un oggetto non identificato 120 miglia a sud-ovest della citt\u00e0: alle 02.07 venne decretato l'allarme \"giallo\", che pass\u00f2 a \"blu\" alle 02.22 e tre minuti dopo a \"rosso\". Furono messe in azione le sirene dell'allarme aereo, mentre venivano accesi i riflettori e gli uomini della difesa civile prendevano posto ai cannoni. Alle 03.05 l'allarme \"rosso\" interessava anche San Diego. Alle 03.16 i pezzi antiaerei aprirono il fuoco, che dur\u00f2 per dieci minuti; dopo una pausa il fuoco fu ripreso fra le 04.05 e le 04.15, sparando in totale di 1.440 colpi e provocando una pioggia di 10 t di schegge. Lo sbarramento antiaereo doveva respingere un'ipotetica formazione di 25-30 bombardieri, poi seguita da una seconda di 10 apparecchi e infine da una terza forte di 15 velivoli, tutte dirette contro le officine Douglas. Come conseguenza del frenetico sparare si ebbero tre morti o sei morti, in seguito a incidenti o ad attacchi cardiaci. Inoltre furono leggermente danneggiati dalle schegge alcuni aerei statunitensi parcheggiati nei piazzali delle fabbriche. L'allarme cess\u00f2 alle 07.21, senza che un solo aereo giapponese si fosse avvicinato alle coste degli Stati Uniti.\nAltri attacchi senza effetti furono portati dai sommergibili giapponesi I-26 e I-25 con le artiglierie di bordo, rispettivamente contro il faro di Estevan Point (Columbia Britannica) e contro la presunta base sommergibili di Astoria in Oregon, che non super\u00f2 mai lo stato di progetto: in entrambi i casi i danni causati furono irrilevanti.\nL'attacco di Nobuo Fujita.\nL'attacco pi\u00f9 noto avvenne il 9 settembre 1942, quando un idrovolante smontabile Yokosuka E14Y-1 \"Glen\" pilotato da Nobuo Fujita con Shoji Okuda come mitragliaere-osservatore, armato di due bombe incendiarie da 170 lb, fu lanciato dal sommergibile I-25 vicino a Capo Blanco e appicc\u00f2 il fuoco in una foresta in Oregon, sul Monte Emily, dopo il rientro dell'idrovolante l'I-25 fu attaccato da un A-29 Hudson dell'USAAF, subendo solo lievi danni. L'effetto dell'attacco fu solo un'area bruciata di alcune decine di metri, con al centro un piccolo cratere. L'operazione fu ripetuta il 29 settembre, ma le peggiorate condizioni climatiche impedirono di continuare questi (vani) attacchi.\nL'operazione \"FuGo\".\nNel settembre 1942 lo Stato Maggiore giapponese decise di attaccare gli Stati Uniti con ogni mezzo disponibile. Essendo a conoscenza tramite gli addetti militari giapponesi a Berlino dell'operazione \"Outward\", ovvero l'attacco del territorio metropolitano tedesco da parte della Gran Bretagna mediante palloni aerostatici in gomma, i giapponesi iniziarono gli studi per sviluppare un metodo di attacco analogo. In questa occasione, l'esercito e la marina collaborarono per lo scopo comune: mentre il primo studiava i materiali (palloni e ordigni), la seconda si dedic\u00f2 alla parte meteorologica del progetto. Ebbe la denominazione di \"Progetto 32\" (\"FuGo\"). I primi palloni che diedero risultati apprezzabili nel marzo 1943 avevano un dimaetro di 6 metri; nel corso delle prove tennero una quota di 8000 metri e superarono i 1000 chilometri di distanza in 30 ore di volo. Furono costruiti circa 200 di questi palloni, che dovevano essere portati in zona operativa da sommergibili classe I-351. Tuttavia le esigenze impellenti della flotta costrinsero a rinunciare a questo piano.\nNon potendo utilizzare i sottomarini come sistema d'arma, i responsabili del progetto \"FuGo\" decisero di effettuare i lanci direttamente dal territorio metropolitano del Giappone, sfruttando le correnti a getto presenti a quote superiori a 10.000 m, che in 50-70 ore di volo avrebbero portato i palloni sulle foreste delle regioni nord-occidentali degli Stati Uniti. Il problema fondamentale da risolvere erano le caratteristiche dei materiali, in quanto alle quote previste la temperatura dell'ambiente era dell'ordine di -50\u00a0\u00b0C, mentre i materiali militari giapponesi erano concepiti per temperature inferiori ai -30\u00a0\u00b0C. Nel corso dell'inverno 1943-44 i 200 palloni gi\u00e0 approvvigionati vennero utilizzati per studiare il comportamento nell'atmosfera e le reazioni dei materiali alle quote di 10-11.000 m sul Pacifico settentrionale.\nCompiuti i test si pass\u00f2 poi all'uso di palloni bomba (\"fusen bakudan\") tra il 1944 e il 1945. I palloni realizzati in base a questi studi erano degli involucri con diametro di 10 metri, costituiti da 4 strati di carta tenuti assieme da colla naturale (Tipo \"A\"). La Marina Imperiale realizz\u00f2 un diverso pallone: seta gommata con 9 metri di diametro (Tipo \"B\"). Gli studi portarono ad ottenere, nel febbraio 1944, un percorso di 8.000\u00a0km in 40 ore. Dati questi risultati la marina ordin\u00f2 nel maggio 1944 300 palloni Tipo \"B\". I due diversi prototipi furono fusi in un modello definitivo, mentre veniva studiato un pallone Tipo \"A\" migliorato. Fu richiesta la costruzione di 10.000 palloni Tipo \"A\" da consegnare entro il febbraio 1945. Le zone di lancio dei palloni furono individuate sulla costa orientale del Giappone, a Nakoso, Ichinomiya e Otsu.\nLa versione finale dei palloni si componeva di un anello di alluminio di 82 cm a cui erano fissati la zavorra (32 sacchetti) ed un carico di bombe variabile da due a sei: generalmente 4 incendiarie \"Tipo B\" da 5\u00a0kg ed una antiuomo \"Tipo C\" da 15\u00a0kg. Erano inoltre presenti una bilancia barometrica, quale mezzo di regolazione dell'altitudine, una batteria da 2.3 Volt su un piano sopra l'anello ed il meccanismo di autodistruzione. I palloni venivano liberati e i venti che spiravano verso est e nord-est li trasportavano sugli Stati Uniti, dove secondo le previsioni giapponesi avrebbero dovuto provocare panico e vittime tra la popolazione americana.\nL'ordine di lancio venne dato il 25 ottobre 1944 ed il 3 novembre alle 05:00 avvenne il lancio effettivo del primo pallone. Le previsioni dello stato maggiore erano di 200 palloni da rilasciare per base e per giorno, presto ridotti a 150, mentre non si riusc\u00ec mai a superare il rilascio di 30 palloni per base per giorno. Tale tipo di arma si rivel\u00f2, per\u00f2, un espediente fallimentare dal punto di vista puramente bellico: le uniche perdite causate avvennero quando uno di questi esplose nelle vicinanze di Lakeview in Oregon uccidendo cinque bambini e una donna quando questi lo trascinarono fuori dai boschi. Queste furono le uniche morti causate dal Giappone sul territorio continentale degli Stati Uniti durante la seconda guerra mondiale. Dopo la fine del conflitto l'interrogatorio del generale Sueyoshi Kusaba, responsabile del programma di costruzione e impiego dei curiosi ordigni, rivel\u00f2 che in totale furono prodotti 9000 palloni dei quali 6300 furono lanciati fino al maggio 1945; solo il 10% per\u00f2 raggiunse i territori americani. Un risultato, peraltro irrilevante, ottenuto da questa offensiva aerea, fu la stasi durata tre giorni del Progetto Manhattan: un pallone era atterrato nello stato di Washington e aveva provocato un corto circuito delle linee elettriche della diga di Belleville, bloccando la produzione di plutonio del sito di Hanford per i tre giorni necessari al ripristino della corrente elettrica. Da un'analisi puramente economica risulta che il progetto \"FuGo\" ebbe costi inferiori alle spese effettuate dagli Stati Uniti per contrastarlo: questo ha un significato estremamente relativo, considerando la diversa situazione economica di Giappone e America nel periodo in cui operarono i palloni FuGo."}
{"id": "3310504", "revid": "834", "url": "https://it.wikipedia.org/wiki?curid=3310504", "title": "The Dreams We Have as Children (Live for Teenage Cancer Trust)", "text": ""}
{"id": "3310506", "revid": "757396", "url": "https://it.wikipedia.org/wiki?curid=3310506", "title": "Super liga Bosne i Hercegovine", "text": "La Super liga Bosne i Hercegovine \u00e8 la massima serie del campionato bosniaco di pallacanestro.\nStoria.\nQuando la Bosnia ed Erzegovina faceva parte della Jugoslavia socialista le squadre locali partecipavano al campionato jugoslavo. Con la dissoluzione della Jugoslavia e l'indipendenza dello stato bosniaco, nacque anche il massimo campionato di pallacanestro.\nDa allora \u00e8 un alternarsi al vertice tra \u0160iroki e Bosna; mentre negli ultimi anni si \u00e8 fatta forte la supremazia dell'Igokea che ha vinto cinque titoli consecutivi."}
{"id": "3310507", "revid": "554814", "url": "https://it.wikipedia.org/wiki?curid=3310507", "title": "Porridge", "text": "Il porridge (detto anche porage, porrige, parritch ecc., traducibile in italiano con pappa d'avena, anche se l'avena \u00e8 solo uno dei possibili ingredienti) \u00e8 un piatto ottenuto facendo bollire in acqua e latte chicchi macinati, schiacciati o tritati di alimenti ricchi di amido (di solito cereali) e aromatizzati a piacere. L'attrezzo per eccellenza per mescolare il porridge e evitare che formi grumi \u00e8 lo spurtle. Viene di solito servito caldo in una ciotola e pu\u00f2 essere dolce o salato. \u00c8 per tradizione un alimento di base nella cucina africana, in quelle dei Paesi dell'Europa Settentrionale e in quelle russa e statunitense. Particolarmente apprezzato \u00e8 il porridge d'avena della Scozia anche per la buona qualit\u00e0 del cereale l\u00ec coltivato.\nStoria.\nTra le pi\u00f9 antiche forme di porridge sono state citate alcune versioni del pane \"maza\" presente nell'alimentazione nell'antica Grecia, preparate con un impasto umido e denso che ricorda i porridge scozzesi, e i \"pulmentum\" degli etruschi, soffici paste mischiate con latte consumate come dessert di consistenza simile al budino.\nI porridge moderni hanno invece origine in buona parte dell'Europa Settentrionale e in Russia. Il particolare tipo di porridge chiamato ka\u0161a \u00e8 stato per secoli il cibo preferito dai russi. Consumato secondo la tradizione locale per importanti celebrazioni e rituali, tra il XII e il XIV secolo il termine \"ka\u0161a\" divenne sinonimo di festa. Fu in seguito consumato per ogni tipo di pasto collettivo, in particolare in occasione del raccolto, quando gli addetti lavoravano e si alimentavano tutti assieme con la \"ka\u0161a\", che divent\u00f2 sinonimo di cooperativa.\nIl termine porridge deriva dall'arcaico inglese \"pottage\", che significa zuppa o stufato. Fu inizialmente preparato nelle isole britanniche verso la met\u00e0 del XVII secolo, addensando le zuppe con l'orzo, altri cereali o i piselli di afaca, a seconda dei diversi luoghi o della disponibilit\u00e0. Veniva consumato salato ed era preparato con carni, ortaggi da radice, verdure ed erbe aromatiche. Veniva cotto in un grande bollitore metallico scaldato a carbone o in pi\u00f9 economici tegami in terracotta. Fino all'introduzione del pane lievitato e del forno per la cottura di alimenti, il porridge era il modo pi\u00f9 comune per cucinare i cereali.\nFu agli inizi una pietanza per i poveri, visto che il pane era a quei tempi particolarmente costoso. Nel XVIII secolo cominci\u00f2 ad entrare anche nei pasti dei ricchi. Goethe scrisse: \"Se piovesse porridge i poveri contadini non avrebbero cucchiai per mangiarlo\". Nel suo libro di memorie, Mademoiselle de Montpensier scrisse che durante una cena il re Luigi XIV di Francia e il fratello Filippo I di Borbone-Orl\u00e9ans si lanciarono l'un l'altro piatti di porridge. Divenne quindi un alimento comune per i carcerati britannici, tanto che a partire dagli anni cinquanta del XX secolo l'espressione \"doing porridge\" (fare il porridge) \u00e8 nello slang locale sinonimo di essere carcerato.\nIngredienti.\nVi sono moltissime varianti e molti piatti che possono essere considerati porridge. Oltre al cereale e al liquido scelto, tra gli aromatizzanti che si possono utilizzare nei porridge dolci vi sono zucchero, sciroppo d'acero, frutta ecc. Nei porridge salati si possono aggiungere spezie, verdure, carni ecc.\nTipi di porridge e affini.\nAvena.\nTipi di avena.\nL'avena per il porridge pu\u00f2 essere intera (semole), tagliata in due o tre pezzi (chiamati \"spinhead (spillo)\", farina d'avena \"steel-cut (tagliata con l'acciaio)\" o \"coarse (grossolana)\"), macinata in farina d'avena media o fine o cotta al vapore e arrotolata in fiocchi di varie dimensioni e spessori (chiamati \"fiocchi di avena\", la dimensione pi\u00f9 grande \u00e8 \"jumbo\"). Pi\u00f9 grandi sono i pezzi di avena utilizzati, pi\u00f9 strutturato \u00e8 il porridge risultante. Si dice che, a causa della sua dimensione e forma, il corpo digerisce l'avena tagliata in acciaio pi\u00f9 lentamente rispetto all'avena rollata, riducendo i picchi di zucchero nel sangue e estendo pi\u00f9 a lungo il senso di saziet\u00e0. Il sito Web US \"Consumer Reports ha\" scoperto che maggiore \u00e8 la cottura richiesta, pi\u00f9 forte \u00e8 il sapore dell'avena e meno pastosa \u00e8 la consistenza.\nL'avena \u00e8 una buona fonte di fibre alimentari; i benefici per la salute sono attribuiti in particolare alla crusca d'avena, che fa parte del chicco.\nPreparazione.\nL'avena viene cotta nel latte, nell'acqua o in una miscela dei due. I tradizionalisti scozzesi ammettono solo avena, acqua e sale. Ci sono tecniche suggerite dai cuochi, come il pre-ammollo, ma un test comparativo ha trovato poca differenza nel risultato finale. Possono essere utilizzati vari aromi, che possono variare ampiamente in base al gusto e alla localit\u00e0. Lo zucchero Demerara, zucchero invertito, lo yogurt greco e il miele sono comuni. \u00c8 possibile utilizzare latte freddo o crema.\nNelle diete.\nIl porridge d'avena \u00e8 considerato un alimento ad alto assorbimento intestinale ed \u00e8 anche apprezzato per il suo alto contenuto energetico, viene quindi usato nelle tradizioni culinarie di molti Paesi come alimento per i malati e per gli atleti."}
{"id": "3310510", "revid": "110157", "url": "https://it.wikipedia.org/wiki?curid=3310510", "title": "The Game Tour", "text": "The Game Tour fu l'undicesima tourn\u00e9e del gruppo rock britannico Queen, svoltasi tra il 1980 e il 1981 e legata alla promozione del loro album, \"The Game\". Successivo al \"Crazy Tour\", questo tour precedette l\"'Hot Space Tour\", che si tenne nel 1982.\nFlash Gordon Tour (Mini Tour Giapponese).\nLa band cominci\u00f2 una serie di mini-tour in giro per il mondo, cominciando dal Giappone, terra piena di fans del gruppo londinese. Nel febbraio dell'81 vennero organizzati alcuni concerti a Tokyo. Nella scaletta delle canzoni sono presenti alcuni brani tratti da Flash Gordon, oltre a Flash e The Hero vengono eseguite: Execution Of Flash, Vultan's Theme e Battle Theme, canzoni prive di testo che videro Freddie Mercury ad eseguirle alle tastiere. Queste sono state le uniche 5 date riguardanti alla promozione dell'album Flash Gordon.\nSouth America Bites the Dust.\nNel 1981 i Queen organizzano una breve serie di esibizioni tra il Brasile e l'Argentina, il Tour \u00e8 stato denominato \"South America Bites the Dust\", per ricordare il brano che \u00e8 stato in testa alle classifiche dei due paesi, cio\u00e8 \"Another One Bites the Dust\".\nL'esordio di questa tourn\u00e9e si tenne nello stadio Jos\u00e9 Amalfitani di Buenos Aires, davanti a 50.000 fan; lo show venne trasmesso in televisione il giorno successivo, seguito da oltre 30 milioni di spettatori tra Argentina e Brasile.\nNelle date al Morumbi Stadium, il 20 e 21 marzo sono state presenti 251.000 spettatori! Un vero trionfo nel Sud America!\nGluttons for Punishment Tour.\nTra il settembre e l'ottobre del 1981, i Queen andarono in un breve tour denominato Gluttons For Punishment, che consisteva in alcuni concerti nel Sud America, nei paesi meno abituati ai concerti.\nWe Will Rock You.\nIl 24 e 25 novembre 1981 i Queen si esibirono in due particolari concerti a Montr\u00e9al, in Canada, registrati ed inseriti nella VHS We Will Rock You, nel DVD Queen Rock Montreal e nel doppio album live Queen Rock Montreal. In queste serate, venne suonata per la prima volta \"Under Pressure\"."}
{"id": "3310511", "revid": "1305772", "url": "https://it.wikipedia.org/wiki?curid=3310511", "title": "The It Girl", "text": ""}
{"id": "3310512", "revid": "547034", "url": "https://it.wikipedia.org/wiki?curid=3310512", "title": "Polly Pocket", "text": "Polly Pocket \u00e8 una linea di bambole in miniatura lanciate sul mercato nel 1989.\nCaratteristiche.\nIl nome deriva proprio dal fatto che la prima serie di bambole della serie era di dimensioni tascabili.\nL'attuale linea di giocattoli Polly Pocket, chiamata Fashion Polly e venduta dalla Mattel differisce significativamente da quella originale prodotta dalla Bluebird Toys. Le bambole presenti nella linea originale erano meno di un pollice di altezza, ed erano realizzate in plastica rigida. Mattel le ha invece rese da due a tre centimetri di altezza e composte in un materiale plastico flessibile, con abiti morbidi in gomma ed accessori moda.\nStoria.\nPolly Pocket \u00e8 stata inventata da Chris Wiggs nel 1983, per sua figlia Kate. Utilizzando un portacipria, Wiggs costru\u00ec una minuscola casa delle bambole. L'azienda Bluebird Toys di Swindon in Inghilterra brevett\u00f2 il progetto e la prima Polly Pocket fu distribuita nei negozi nel 1989.\nNei primi anni novanta la Mattel ha ottenuto un accordo di distribuzione in esclusiva dalla Bluebird Toys, che alla fine ha venduto il marchio alla Mattel nel 1998. Dal 1999 la Mattel ha ridisegnato Polly Pocket, rendendola pi\u00f9 grande, ed ha lanciato una nuova serie di prodotti, rendendo il marchio pi\u00f9 vicino all'idea di fashion doll.\nSerie animata.\nSu Cartoonito viene trasmessa una serie animata intitolata \"Polly Pocket\", dove si raccontano le imprese di Polly, una bambina di 11 anni, e delle sue amiche Lila Draper e Shani che, indossando il suo magico medaglione al collo, \u00e8 in grado di rimpicciolirsi e sventare i crudeli piani di Griselle Grande."}
{"id": "3310513", "revid": "1913206", "url": "https://it.wikipedia.org/wiki?curid=3310513", "title": "Paesaggio con un ponte", "text": "Paesaggio con un ponte \u00e8 un dipinto a olio su tavola (42\u00d735,5\u00a0cm) di Albrecht Altdorfer, databile al 1518 circa e conservato nella National Gallery di Londra, acquisito nel 1961 .\nDescrizione e stile.\nL'opera \u00e8 forse il pi\u00f9 antico esempio di paesaggio come soggetto indipendente in pittura, dopo le prove su disegno e su acquerello rispettivamente di Leonardo da Vinci e di Albrecht D\u00fcrer. Non si tratta per\u00f2 di una veduta accurata, \"en plen air\", ma di una combinazione di elementi ripresi dal vero e poi rielaborati ad arte. Ci\u00f2 \u00e8 chiaro nei particolari espedienti compositivi come quello di posizionare la lontana veduta montana al di sotto della fascia scura rappresentata dal ponte, un espediente spesso usato da Altdorfer.\nLa natura, protagonista della scena, ha un aspetto palpitante e misterioso, con una combinazione di rocce appuntite, alberi svettanti e acque che sono caratteristici del corso del Danubio, lungo il quale si svilupp\u00f2 la cosiddetta scuola danubiana, appunto. Spicca al centro il gruppo di alberi, dalle fronde dense ottenute con un particolare effetto di strati sovrapposti di colore.\nDel tutto assenti sono i personaggi umani."}
{"id": "3310514", "revid": "729019", "url": "https://it.wikipedia.org/wiki?curid=3310514", "title": "F+W C-3605", "text": "L'F+W C-3605, soprannominato Schlepp (rimorchiatore) o \"Formichiere Alpino\", fu un aereo da traino bersaglio utilizzato dalle Forze aeree svizzere negli anni tra il 1971 e il 1987. L'aereo fu sviluppato durante la seconda met\u00e0 degli anni sessanta del XX secolo dall'azienda svizzera Eidgen\u00f6ssischen Konstruktionswerkst\u00e4tten (EKW) e rinominato Farner Werke (F+W) nel 1972, convertendo l'EKW C-36. Il prototipo vol\u00f2 la prima volta con successo nel 1968 e successivamente furono realizzati 23 altri esemplari tra il 1971\u20131973, alcuni dei quali oggi sono in mano a privati e ancora volano.\nStoria del progetto.\nNel 1967, le forze aeree svizzere, stimarono che il loro aereo da traino bersaglio C-3.603-1, poteva avere ancora dieci anni di vita, ma il motore a pistoni montato su questo, un Hispano-Suiza, era ormai prossimo al logoramento e in pi\u00f9 scarseggiavano i pezzi di ricambio.\nPer sostituire il mezzo, furono presi in considerazione svariati aeromobili stranieri, ma alla fine ci si rese conto che sarebbe stato pi\u00f9 economico riprogettare l'aereo basandosi su un moderno turboelica gi\u00e0 esistente e di conseguenza fu assegnato a Jean-Pierre Weibel il compito di convertire il nel prototipo C-3605.\nCome nuovo propulsore fu scelto un turboelica Lycoming T53-L-7, che essendo pi\u00f9 leggero di quello montato sul C-3603, impose un aumento nella lunghezza del muso del velivolo per poter conservare il centro di gravit\u00e0. Il resto del velivolo rimase sostanzialmente invariato. I primi test di volo del prototipo iniziarono il 19 agosto 1968 e fu subito chiaro che il mezzo necessitava dell'aggiunta di un terzo stabilizzatore verticale.\nImpiego operativo.\nDopo la modifica apportata, il prototipo dimostr\u00f2 di possedere caratteristiche di volo soddisfacenti e fu dato inizio alla conversione di altri 23 C-3605 che furono consegnati dalla F+W tra il 1971 e gennaio 1973.\nIl C-3605 si dimostr\u00f2 un buon mezzo, che super\u00f2 abbondantemente i dieci anni di uso previsti dai progettisti, tuttavia nella met\u00e0 degli anni ottanta l'aereo era ormai invecchiato e mostrava i primi segni di cedimento strutturale, pertanto, nel 1987, fu deciso il suo ritiro dal servizio e la vendita a privati; il C-3605 fu sostituito dal Pilatus PC-9 opportunamente modificato per ricoprire il ruolo di traino bersaglio.\nEsemplari attualmente esistenti.\nVari C-3605 sono conservati in diversi musei, tra cui il \"Flieger Flab Museum\" a D\u00fcbendorf, Svizzera, e il \"Planes of Fame Museum\" Chino, California.\nTra i civili che posseggono tale aereo, \u00e8 in voga il soprannome \"falco da guerra\"."}
{"id": "3310516", "revid": "481666", "url": "https://it.wikipedia.org/wiki?curid=3310516", "title": "The Librarian", "text": ""}
{"id": "3310517", "revid": "767487", "url": "https://it.wikipedia.org/wiki?curid=3310517", "title": "Jupiter (Atheist)", "text": "Jupiter \u00e8 il quarto studio album pubblicato dalla technical death metal band Atheist. Uscito nel 2010 dalla Season of Mist.\n\u00c8 il primo studio album dopo 17 anni dall'uscita del precedente \"Elements\" del 1993."}
{"id": "3310518", "revid": "640277", "url": "https://it.wikipedia.org/wiki?curid=3310518", "title": "In ogni caso nessun rimorso", "text": "In ogni caso nessun rimorso \u00e8 un romanzo di Pino Cacucci del 1994 basato sulla vita di Jules Bonnot e la famosa Banda Bonnot.\nEdizioni.\nPubblicato per la prima volta nel 1994 dalla casa editrice Longanesi, venne successivamente ripubblicato prima da TEA e poi da Feltrinelli nel 2001.\nTeatro.\nEsiste una versione teatrale del romanzo portata in scena dalla compagnia Borgobon\u00f3 formata da Elisa Proietti, Andrea Sorrentino, Mauro Pasqualini, Adele Pardi e Annalisa Cima. \"In Ogni Caso Nessun Rimorso\", ispirato all'omonimo romanzo di Pino Caccucci, ha debuttato il 30 aprile 2015 al Teatro Piccolo Orologio di Reggio Emilia. Gi\u00e0 in fase di allestimento lo spettacolo \u00e8 risultato vincitore di diversi premi: Premio Giovani Realt\u00e0 del Teatro 2013, Premio Young Station 5, Bando Giovani Direzioni 2014. Nel 2017 \u00e8 stato selezionato per la rassegna CONvergenzeVisionarie di Fondazione Nuovo Teatro Faraggiana nell'ambito de L'Italia dei Visionari, in scena a Novara il 16 marzo 2018. \nNel 2019 lo spettacolo vince l'XI edizione della rassegna Salviamo i Talenti - premio Attilio Corsini e sar\u00e0 ospitato al teatro Vittoria di Roma nella stagione 2021-2022 "}
{"id": "3310520", "revid": "1305772", "url": "https://it.wikipedia.org/wiki?curid=3310520", "title": "The Long Weekend", "text": ""}
{"id": "3310521", "revid": "1305772", "url": "https://it.wikipedia.org/wiki?curid=3310521", "title": "Okwui Enwezor", "text": "Ha vissuto a New York e a Monaco di Baviera.\nOkwui Enwezor \u00e8 stato uno dei pi\u00f9 importanti critici e curatori d'arte contemporanea, consacrato tra le personalit\u00e0 pi\u00f9 influenti nel mondo dell'arte contemporanea con la direzione artistica nel 2002 di Documenta11. Come curatore e critico d'arte ha contribuito a una definizione pi\u00f9 aperta, inclusiva e articolata dell'arte contemporanea, cos\u00ec come dell'arte contemporanea africana e dell'archivio fotografico; il suo interesse non si \u00e8 focalizzato sulla produzione di specifici luoghi geografici ma ha mostrato una particolare predilezione per un approccio storico, interdisciplinare, multiculturale e internazionale.\nBiografia.\nOkwui Enwezor nasce a Calabar in Nigeria nel 1963. Cresce a Enugu nella Nigeria orientale e si trasferisce negli Stati Uniti all'inizio degli anni Ottanta. A partire dal 1983 studia scienze politiche a New York dove ottiene un BA al Jersey City State College.\nNel 1994 fonda la rivista \"NKA: Journal of Contemporary African Art\" insieme a Salah Hassan e Olu Oguibe.\nL'esposizione che d\u00e0 visibilit\u00e0 internazionale a Okwui Enwezor \u00e8 la seconda Biennale di Johannesburg del 1997. Nello stesso anno viene invitato a contribuire al programma di conferenze \"100 Days - 100 Guests\" organizzato dalla curatrice Catherine David durante DocumentaX.\nNel 2000 \u00e8 nominato direttore artistico di Documenta11 che avr\u00e0 luogo nel 2002 e sceglie come co-curatori Carlos Basualdo, Ute Meta Bauer, Susanne Ghez, Sarat Maharaj, Mark Nash e Octavio Zaya.\n\u00c8 stato curatore aggiunto di arte contemporanea all'Istituto d'arte di Chicago. \u00c8 stato Dean of Academic Affairs and Senior Vice President al San Francisco Art Institute (2005-2009) e visiting professor di Storia dell'arte all'Universit\u00e0 di Pittsburgh, alla Columbia University e all'Universit\u00e0 dell'Illinois (Urbana-Champaign). \u00c8 stato anche curatore aggiunto dell'International Center of Photography di New York (2005-2011). Riceve la Joanne Cassulo Fellow del Whitney Museum di New York City. Nel 2011 viene nominato direttore della Haus der Kunst di Monaco di Baviera.\nNel dicembre 2013 il Cda della Biennale di Venezia, presieduto da Paolo Baratta, ha nominato Okwui Enwezor Direttore del Settore Arti Visive, con lo specifico incarico di curare la 56\u00aa Esposizione Internazionale d'Arte del 2015.\nCuratele.\nLe esposizioni curate da Okwui Enwezor si caratterizzano per la presentazione di opere d'arte e materiale documentario e per il coinvolgimento di studiosi provenienti da vari settori disciplinari. L'approccio storico \u00e8 al centro in particolare della mostra \"The Short Century\" che osserva i movimenti di liberazione africana tra il 1945 e il 1994 (anno della fine dell'Apartheid) attraverso arte, fotografie, documenti, saggi, riviste ed eventi storici. Tra gli artisti che Okwui Enwezor ha esposto e sostenuto vi sono David Goldblatt, Mar\u00eda Magdalena Campos-Pons, Lorna Simpson.\nPubblicazioni.\nOltre ad essere il fondatore della rivista \"\" insieme a Salah Hassan e Olu Oguibe, Okwui Enwezor \u00e8 critico d'arte, scrittore e poeta. Ha contribuisce alle riviste \"Third Text\", \"Documents\", \"Texte zur Kunst\", \"Grand Street\", \"Parkett\", \"Artforum\", \"Frieze\", \"Art Journal\", \"Research in African Literatures\", \"Index on Censorship\", \"Engage\", \"Glendora\", and \"Atlantica Revista de Arte y Pensamiento\".\n\u00c8 curatore di raccolte di saggi, cataloghi e pubblicazioni."}
{"id": "3310525", "revid": "834", "url": "https://it.wikipedia.org/wiki?curid=3310525", "title": "The Michael Schenker Group (album)", "text": ""}
{"id": "3310527", "revid": "729019", "url": "https://it.wikipedia.org/wiki?curid=3310527", "title": "Battaglia di Novara (1821)", "text": "La battaglia di Novara avvenne l'8 aprile 1821 tra le truppe degli insurrezionalisti liberali piemontesi detti \"costituzionalisti\" contro le truppe austriache dette \"lealiste\" ; fu un momento cruciale dei moti del 1820-1821.\nFu il risultato di un tentativo di alcuni liberali torinesi, aristocratici e borghesi piemontesi, con agganci nell'esercito, di costringere il re Vittorio Emanuele I a concedere la Costituzione. Tra di loro vi furono esponenti dei Savoia-Carignano i conti Santorre di Santarosa, Carlo di San Marzano, Giacinto Collegno. Questi ebbero contatti col futuro erede al trono Carlo Alberto di Savoia, che, rispetto al suo patrigno Vittorio Emanuele I, simpatizzava per la monarchia costituzionale.\nNel marzo 1821 Vittorio Emanuele I abdic\u00f2 dal trono dopo le prime sommosse, cedendolo al fratello Carlo Felice, ma questi, non essendo presente a Torino, pass\u00f2 il trono a Carlo Alberto, che, immediatamente, approv\u00f2 la Costituzione. Questo gesto non piacque affatto a Carlo Felice, conservatore della monarchia lealista come il fratello. Tornato a Torino, con l'aiuto degli austriaci, allontan\u00f2 dalla reggenza Carlo Alberto, facendolo scortare fino a Novara dal generale De La Tour, in una sorta di esilio.\nAi primi giorni di aprile del 1821 i rivoluzionari tentarono di insorgere a favore di Carlo Alberto, ma persero, appunto, a Novara, grazie al fatto che Carlo Felice fece intervenire 15.000 soldati austriaci."}
{"id": "3310531", "revid": "339392", "url": "https://it.wikipedia.org/wiki?curid=3310531", "title": "The Water Goblin (Dvo\u0159\u00e1k)", "text": ""}
{"id": "3310532", "revid": "1305772", "url": "https://it.wikipedia.org/wiki?curid=3310532", "title": "The Powers That Be", "text": ""}
{"id": "3310533", "revid": "104458", "url": "https://it.wikipedia.org/wiki?curid=3310533", "title": "Justin Murisier", "text": "Biografia.\nMurisier, originario di Prarreyer di Bagnes, ha fatto il suo esordio in gare FIS il 22 novembre 2007, disputando uno slalom speciale a Zinal senza classificarsi. Ha esordito in Coppa Europa il 3 dicembre 2009 a Val Thorens in slalom speciale (28\u00ba) e in Coppa del Mondo il 10 gennaio 2010 sul difficile tracciato dello slalom gigante di Adelboden, non riuscendo a qualificarsi per la seconda manche.\nHa ottenuto i primi punti (nonch\u00e9 primo piazzamento fra i primi dieci) in Coppa del Mondo nello slalom speciale di Val-d'Is\u00e8re del 12 dicembre 2010 (8\u00ba) e il 18 gennaio successivo ha conquistato il primo podio in Coppa Europa giungendo 3\u00ba nello slalom gigante tenutosi sulle nevi di casa di Zuoz, mentre ai Mondiali juniores di Crans-Montana 2011 si \u00e8 aggiudicato la medaglia d'argento sia nello slalom speciale sia nella combinata e quella di bronzo nel supergigante. Nella stessa stagione ha anche esordito ai Campionati mondiali: a Garmisch-Partenkirchen 2011 \u00e8 stato 13\u00ba nello slalom gigante e 25\u00ba nello slalom speciale.\nAi XXII Giochi olimpici invernali di , sua prima partecipazione olimpica, non ha completato la prova di slalom speciale, mentre ai Mondiali di Vail/Beaver Creek 2015 \u00e8 stato 30\u00ba nello slalom gigante e 13\u00ba nello slalom speciale. Il 22 febbraio 2015 a Nakiska ha vinto la sua prima gara in Nor-Am Cup, uno slalom gigante. Ai Mondiali di Sankt Moritz 2017 si \u00e8 classificato 8\u00ba nello slalom gigante e 6\u00ba nella combinata; l'anno dopo ai XXIII Giochi olimpici invernali di non ha completato lo slalom gigante e la combinata. Il 20 dicembre 2020 ha ottenuto il primo podio in Coppa del Mondo, nello slalom gigante della Gran Risa in Alta Badia (3\u00ba), e ai successivi Mondiali di Cortina d'Ampezzo 2021 si \u00e8 classificato 8\u00ba nella combinata, non ha completato lo slalom gigante e non si \u00e8 qualificato per la finale nello slalom parallelo. L'anno dopo ai XXIV Giochi olimpici invernali di si \u00e8 piazzato 4\u00ba nella combinata, 6\u00ba nella gara a squadre e non ha completato lo slalom gigante.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "3310534", "revid": "352448", "url": "https://it.wikipedia.org/wiki?curid=3310534", "title": "Dolce di Provenza", "text": ""}
{"id": "3310535", "revid": "120104070", "url": "https://it.wikipedia.org/wiki?curid=3310535", "title": "Federazione italiana modellisti ferroviari e amici della ferrovia", "text": "La Federazione italiana modellisti ferroviari e amici della ferrovia (FIMF) \u00e8 un'associazione italiana privata, senza fini di lucro, fondata da Italo Briano a Genova nel 1953, che ha per scopo la promozione dell'interesse per le ferrovie e i trasporti su rotaia e del modellismo ferroviario.\nOrganizzazione.\nComprende quali soci sia singoli appassionati, fermodellisti e feramatori, sia gruppi di appassionati associati alla federazione quali soci della stessa.\nSuoi organi di stampa ufficiali sono stati dapprima la rivista \"Italmodel Ferrovie\", periodico bimestrale e poi mensile edito dal 1951 al 1979 e poi il \"Bollettino FIMF\", periodico bimestrale edito dal 1961.\n\u00c8 la rappresentante ufficiale in Italia della federazione delle associazioni nazionali europee MOROP.\nDopo la presidenza del Briano si successero alla sua dirigenza il tenore Gino Bechi, il dirigente dell'Azienda Tramviaria Municipale di Milano ingegner Ivo Angellini, il presidente del Museo nazionale della scienza e della tecnologia Leonardo da Vinci professor Francesco Ogliari, il dirigente generale delle Ferrovie dello Stato ingegner Piero Muscolino, poi succeduto dal suo vice-reggente Marco Icardi e, dal 2015, l'ingegner Antonello Lato, direttore del Museo del Treno dell'Associazione Culturale Amici delle Ferrovie, con sede in Montesilvano.\nIl distintivo della FIMF fu disegnato, nel 1952, da Arnaldo Pocher."}
{"id": "3310538", "revid": "287204", "url": "https://it.wikipedia.org/wiki?curid=3310538", "title": "The Root of All Evil (album)", "text": ""}
{"id": "3310539", "revid": "102175581", "url": "https://it.wikipedia.org/wiki?curid=3310539", "title": "San Isidro Futb\u00f3l", "text": "San Isidro Futb\u00f3l \u00e8 un romanzo di Pino Cacucci del 1991.\nDivertente trama che si svolge in un non ben identificato villaggio situato al punto d'incontro tra gli stati messicani di Oaxaca, Veracruz e Puebla. Al centro del racconto la squadra di calcio del villaggio, un \"misterioso\" carico ritrovato in un aereo precipitato nella selva e l'amore tra i personaggi di Quintino e Antonia. Il titolo del libro presenta un errore di ortografia: \"futb\u00f3l\" anzich\u00e9 il corretto \"f\u00fatbol\".\nDal romanzo \u00e8 stato tratto il film \"Viva San Isidro!\" del 1995.\nEdizioni.\nPubblicato per la prima volta nel 1991 dalla casa editrice Granata Press, venne successivamente ripubblicato dalla Feltrinelli nel 1996."}
{"id": "3310540", "revid": "1305772", "url": "https://it.wikipedia.org/wiki?curid=3310540", "title": "The Root of All Evil", "text": ""}
{"id": "3310545", "revid": "2121138", "url": "https://it.wikipedia.org/wiki?curid=3310545", "title": "Antropologia forense", "text": "L'antropologia forense \u00e8 la disciplina che studia i resti umani nell'ambito di indagini dell'autorit\u00e0 giudiziaria allo scopo di identificarli e di fornire informazioni utili all'accertamento delle circostanze e delle cause della morte e all'individuazione di eventuali responsabili.\nVisione generale.\nA differenza del medico legale, l'antropologo forense studia in genere corpi in avanzato stadio di decomposizione, che quindi presentano particolari problemi di identificazione e individuazione delle circostanze della morte. Molto dipende dalla formazione di provenienza di chi si addentra in questa branca, dal momento che oggi, in Italia, non esiste una vera e propria specializzazione in materia. \u00c8 tuttavia consigliabile una formazione medico-scientifica o biologica. Non \u00e8 infatti da confondere l'Antropologia Forense con l'Antropologia in settore antico o archeologico che pu\u00f2 vedere l'afferenza anche di curricula di tipo umanistico. \nL'ambito di competenza principale dell'antropologo forense \u00e8 costituito quindi dalle ossa, interagendo in multidisciplinarit\u00e0 con molte figure quali il medico legale in primis, soprattutto in caso di non completa scheletrizzazione, l'odontologo forense per tutto ci\u00f2 che attiene alle strutture dentali e mascellari.\nL'approccio al settore forense, inoltre, necessit\u00e0 di una conoscenza almeno generica delle altre scienze forensi per una migliore ed efficace interazione, ma soprattutto una conoscenza delle discipline giuridiche, dal momento che \u00e8 su quel terreno che si sta lavorando. Il settore forense, infatti, reca con s\u00e9 un peso di responsabilit\u00e0 non trascurabile.\nL'antropologia forense si trova quindi ad interagire con molte discipline, tra cui:\nAttivit\u00e0.\nNonostante lo scopo primario dell'antropologo forense sia quello di stabilire l'identit\u00e0 del cadavere, il suo studio pu\u00f2 fornire numerose informazioni utili all'indagine, non ultimo la determinazione della causa della morte qualora ve ne sia traccia impressa sulle ossa. In presenza di tessuti molli residui \u00e8 comunque necessario l'intervento del medico legale.\nOperazioni preliminari.\nIl primo compito dell'antropologo, nel caso del ritrovamento di uno scheletro, \u00e8 quello di determinare se si tratti di resti umani, animali o di origine inorganica. Fatto questo \u00e8 necessario stabilire se si \u00e8 di fronte a una morte recente o se si hanno davanti resti di epoca storica, il che viene in genere determinato cercando eventuali segni di lunga sepoltura e osservando se nel luogo del ritrovamento erano presenti chiodi, resti di una bara o altri oggetti. Attualmente le analisi isotopiche hanno compiuto grandi passi in questa direzione, permettendo di datare non pi\u00f9 solo resti antichi. Grazie ad un migliorando nella precisione dei risultati forniti, queste analisi si prestano anche ad applicazioni forensi.\nEtnia.\nGrazie alla struttura ossea \u00e8 possibile stabilire il gruppo etnico di appartenenza dello scheletro, se caucasoide, negroide o mongoloide. Le principali indicazioni in merito sono date dalla conformazione del cranio, in particolare dalla forma dell'apertura nasale, delle orbite e dei denti e dal prognatismo, ma anche dal rapporto femore-tibia e omero-ulna, e, se presenti, dai capelli ancora attaccati al cranio.\nSesso.\nLa determinazione del sesso si ottiene osservando principalmente il cranio, il bacino e le altre ossa pelviche, che costituiscono la principale differenza a livello osseo tra individui di sesso maschile e di sesso femminile. Altre informazioni al riguardo possono comunque essere ottenute dall'analisi del femore e dell'omero.\nEt\u00e0.\nIl dato sull'et\u00e0 veniva ricavato dall'analisi del grado di usura della dentizione. Tale metodo, ancora in uso in ambito archeologico, non ha sufficiente affidabilit\u00e0 per un'applicazione forense. I metodi pi\u00f9 affidabili sono quelli su base dentale, per lo pi\u00f9 dal punto di vista radiologico (situazione che vede la necessit\u00e0 della competenza dell'odontologo forense) per lo studio delle radici degli elementi dentali e, in particolare dalla radice del terzo molare dal momento che \u00e8 il dente che permette di valutare meglio i contesti di interesse giuridico a cavallo della maggiore et\u00e0. In relazione all'et\u00e0 inoltre varia la situazione delle giunture dell'epifisi delle ossa lunghe, nelle quali col tempo diminuisce lo strato della cartilagine articolare, e il grado di sinostosi delle suture craniche. Altre informazioni sull'et\u00e0, infine, possono venire dall'osservazione di eventuali alterazioni artritiche, in particolare della colonna vertebrale, che possono essere indice di un'et\u00e0 avanzata.\nStatura.\nIn mancanza di uno scheletro completo pu\u00f2 essere molto difficile desumere quale doveva essere la statura della persona in vita. Una stima attendibile pu\u00f2 essere ottenuta dalla misurazione delle ossa lunghe, confrontando questa misura con i dati relativi al gruppo etnico e al sesso con gli opportuni strumenti matematici. La stima soffre per\u00f2 di numerose approssimazioni nel caso in cui queste ossa non siano complete.\nTempo dal decesso.\nLa determinazione del tempo trascorso dalla morte, o PMI (Post Mortem Interval) pu\u00f2 essere estremamente difficile, perch\u00e9 nei cadaveri studiati dal forense hanno gi\u00e0 avuto termine tutti i fenomeni cadaverici che di norma permettono una facile determinazione del momento della morte. Lo stato del cadavere inoltre \u00e8 influenzato da molti fattori ambientali, quali la temperatura, l'umidit\u00e0 dell'aria e l'umidit\u00e0 e l'acidit\u00e0 del suolo (nel caso di un cadavere sepolto), tutti fattori che l'antropologo deve tenere in considerazione.\nIl PMI viene stimato in base alla presenza di tessuti molli e alla loro condizione, nonch\u00e9 allo stato di conservazione delle ossa. Altri elementi che vengono presi in considerazione sono la presenza di insetti (entomologia forense) e/o di piante e radici (botanica forense).\nTraumi.\nPer facilitare l'identificazione del corpo e la determinazione delle circostanze del decesso vengono analizzati eventuali traumi presenti sul cadavere, determinando, in base alla reazione dei tessuti, se sono avvenuti prima o dopo la morte, con quale oggetto e con quali modalit\u00e0 sono stati inferti. Vengono analizzati anche eventuali traumi cosiddetti ante-mortem, fratture ormai saldate, esiti di interventi chirurgici, dispositivi medici (es. viti endo-ossee) integratisi con l'osso. Si cercano infine, eventuali malformazioni congenite, allo scopo di restringere ulteriormente il campo per l'identificazione.\nRicostruzione del volto.\nGrazie ad una tecnica chiamata ricostruzione facciale (manuale o digitale) \u00e8 possibile ottenere una stima dell'aspetto che il deceduto poteva avere in vita. La ricostruzione avviene su una copia del cranio, sul quale sono applicati dei supporti di spessore standard in base al gruppo etnico all'et\u00e0 e al sesso. Pi\u00f9 in generale, questi spessori vengono scelti sulla base del profilo antropologico precedentemente effettuato e indicano lo spessore dei tessuti molli in punti specifici. Sulla base di questi supporti vengono ricostruiti i fasci muscolari della testa e del viso, che vengono poi ricoperti con plastilina o creta per riprodurre l'aspetto naturale del viso con la pelle. Oggi questa tecnica \u00e8 affiancata dalle tecniche computerizzate, che permettono la ricostruzione facciale a partire da una ricostruzione tridimensionale del cranio ottenuta mediante la Tac o mediante fotografia 3D."}
{"id": "3310548", "revid": "228587", "url": "https://it.wikipedia.org/wiki?curid=3310548", "title": "Eva Ekvall", "text": " \u00c8 stata la prima vincitrice del titolo di fede non cristiana, dato che era buddista. In seguito ha rappresentato il Venezuela a Miss Universo 2001, dove si \u00e8 classificata al quarto posto.\nEva Ekvall-Johnson ottenne una laurea in comunicazione presso l'universit\u00e0 Santa Maria di Caracas. Parlava fluentemente sia spagnolo che inglese, avendo vissuto negli Stati Uniti; suo padre, Eric Ekvall, \u00e8 uno statunitense che ha vissuto a Caracas per vent'anni lavorandovi come \"consulente politico\". Nel settembre 2007 ha sposato il produttore radiofonico John Fabio Berm\u00fadez, dal quale ha avuto una figlia, Miranda, a luglio 2009.\nHa anche lavorato come modella ed \u00e8 comparsa sulle copertine di varie riviste come \"Ocean Drive\" e \"Sambil\". Ha inoltre condotto numerose trasmissioni per il canale Televen, fra cui \"Las Rottenmayer\".\nA febbraio 2010, le \u00e8 stato diagnosticato un cancro al seno in stato piuttosto avanzato ed \u00e8 stata costretta a sottoporsi ad otto mesi di trattamenti che hanno incluso chemioterapia, radioterapia ed una mastectomia. Queste esperienze sono state raccontate da lei stessa in un libro fotografico intitolato \"Fuera de Foco\" (\"Fuori fuoco\"), pubblicato nel 2011. Infine il 17 dicembre 2011, all'et\u00e0 di ventotto anni, Eva Ekvall \u00e8 morta a Houston negli Stati Uniti, lasciando una figlia di due anni."}
{"id": "3310551", "revid": "223320", "url": "https://it.wikipedia.org/wiki?curid=3310551", "title": "Eva Ekvall-Johnson", "text": ""}
{"id": "3310558", "revid": "1782831", "url": "https://it.wikipedia.org/wiki?curid=3310558", "title": "Esperia Cagliari", "text": "La S.S. Esperia Cagliari \u00e8 una societ\u00e0 polisportiva sita nel capoluogo sardo.\nVenne fondata nel 1948 da un insegnante di educazione fisica, Mario Siddi.\nIl colore scelto fu il granata perch\u00e9 il fondatore della societ\u00e0 simpatizzava per quello che all'epoca era denominato Grande Torino.\nNel 1952/53 Nel settore del Basket la societ\u00e0 raggiunse la serie B e nel 1958/59 la Serie A.\nPartecipa per lungo tempo ai campionati del terzo livello nazionale, sfiorando la promozione nell'allora serie A nei campionati 1985/86 e 1990/91 dove in entrambi i casi perde i Play-off.\nNel 1994 cede il titolo sportivo al Cagliari Basket (che nel 1999/2000 parteciper\u00e0 al campionato di B1) mantenendo per\u00f2 il settore giovanile.\nNel 2000/01 la societ\u00e0 ricostituisce una prima squadra e si iscrive in C regionale, venendo presto promossa in quella nazionale e sfiorando la serie B nel 2004/05.\nDopo alcune difficolt\u00e0 finanziarie e varie fusioni con club dei dintorni cagliaritani attualmente schiera una squadra in C regionale e una in D regionale.\nOltre al basket, la societ\u00e0 granata ha avuto grandi risultati anche nel mondo della pallanuoto, del nuoto e dell'atletica.\nTra gli atleti del nuoto spiccano i nomi di Nicola Pau e di Riccardo Marongiu, entrambi protagonisti in competizioni nazionali, con diversi successi nei campionati italiani.\nAnche la pallanuoto vanta una lunga tradizione. \nNegli anni '80 ha risalito la classifica fino alla serie B, per poi militare in serie C fino al 2005, anno della nuova promozione.\nAttualmente la compagine granata milita nel campionato di serie C dopo che la squadra capitanata da Massimiliano Bonifacio, vincitrice del campionato edizione 2013, ha perso lo spareggio per la serie cadetta, sconfitta dallo Sturla (Genova).\nLa polisportiva vanta anche una prestigioso curriculum nel mondo dell'atletica leggera. La punta di diamante \u00e8 stata Sandro Floris, poi passato alle Fiamme Azzurre e azzurro dal 1988 al 1996, velocista dei 200 metri, vincitore agli Europei Indoor (1990), bronzo ai Mondiali (1995), vincitore ai Giochi del Mediterraneo e tre volte in gara nei Giochi Olimpici."}
{"id": "3310561", "revid": "125426419", "url": "https://it.wikipedia.org/wiki?curid=3310561", "title": "The Works Tour", "text": "The Works Tour fu la tredicesima tourn\u00e9e del gruppo rock britannico Queen, svoltasi tra il 1984 e il 1985 e legata alla promozione del loro album \"The Works\". Successivo al tour di \"Hot Space\", questo tour precedette il \"Magic Tour\", che si tenne nel 1986.\nDi questo tour vengono ricordate soprattutto le date del 12 e 19 gennaio 1985 al Rock in Rio di Rio de Janeiro (immortalata sulla VHS e laser disc \"Live in Rio\") e dell'11 maggio 1985 a Tokyo (pubblicata sulla VHS, laser disc e DVD \"\" intitolato cos\u00ec pur non essendo questo l'ultimo concerto dei Queen con Freddie Mercury in Giappone).\nSebbene sia di circa 2 mesi successiva al termine di questo tour, si ricorda anche la data del 13 luglio 1985 al Wembley Stadium di Londra, in cui presero parte alla grande manifestazione del .\nDa menzionare, inoltre, che si tratta dell'unico tour intrapreso dalla band, con Freddie Mercury ancora in vita e John Deacon ancora non ritiratosi a vita privata, che abbia toccato anche l'Italia; precisamente, il 14 e 15 settembre 1984, dove si esibirono al Palasport di San Siro.\nScaletta principale.\nNelle prime date europee del tour venivano eseguite: Staying Power, Great King Rat, Keyboards Solo, Sheer Heart Attack e Saturday Night's Alright For Fighting."}
{"id": "3310562", "revid": "1305772", "url": "https://it.wikipedia.org/wiki?curid=3310562", "title": "The World We Live In", "text": ""}
{"id": "3310563", "revid": "110157", "url": "https://it.wikipedia.org/wiki?curid=3310563", "title": "Stefania di Provenza", "text": "Origine.\nFiglia secondogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dal documento n\u00ba 40 dell\"'Inventaire chronologique des chartes de la famille de Baux\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.Gilberto I di G\u00e9vaudan era figlio primogenito del visconte di Millau e di G\u00e9vaudan, Berengario II (?-1090 circa) e della moglie la viscontessa di Carlat, Adela, figlia del visconte di Carlat, Gilberto e di Nobilia, Viscontessa di Lod\u00e8ve.\nBiografia.\nStefania spos\u00f2 verso il 1115 Raimondo, signore di Baux, come risulta dal documento n\u00ba 40 dell\"'Inventaire chronologique des chartes de la famille de Baux\" e, come ci viene confermato dalla \"Ex Brevi Historia Comitum Provinci\u00e6 e familia comitum Barcinonensium\", figlio del suo predecessore, Guglielmo Ugo e della moglie, Vierne, di cui non si conoscono gli ascendenti.\nNel 1121 fecero una donazione ai Cavalieri Ospitalieri dell'Ordine dell'Ospedale di San Giovanni di Gerusalemme, assieme al marito, come risulta dal documento n\u00ba 31 dell\"'Inventaire chronologique des chartes de la famille de Baux\".\nNel 1129, alla morte di sua sorella (Dolce, contessa di Provenza, che aveva sposato nel 1112 Raimondo Berengario III, conte di Barcellona), suo marito Raimondo di Baux rivendica pretese sulla contea di Provenza, scatenando nel 1144 le cosiddette \"Guerres baussenques\" (1144-1162).Testimonianza della guerra \u00e8 riportata dalla \"Bibliotheca Sebusiana\", quando ricorda gli schieramenti contrapposti, nel 1156 .Nel 1160, l'imperatore, Federico Barbarossa, secondo il documento n\u00b0 57 dell\"'Inventaire chronologique des chartes de la famille de Baux\", conferm\u00f2 i privilegi di battere moneta, nelle contee e viscontee di pertinenza della famiglia di Baux, confermando le concessioni del re dei Romani (re di Germania), Corrado III di Svevia.\nStefania mor\u00ec verso il 1163.\nGenealogia.\n Gerberga di Provenza, contessa di Provenza\n 1073? spos\u00f2 Gerberto(v.1053 - v.1110), alias \"Gilberto\" (? - v. 1110), visconte\n \u251c\u2500 Dolce (v.1190 - 1127 o 1129) alias \"Dol\u00e7a\", sposa nel 1112 Raimondo Berengario, \n \u2502 conte di Barcellona\n \u2514\u2500 Stefania (1110? - 1160) alias \"\u00c9tiennette\" (in fr.) o \"St\u00e9phania\",\n verso il 1115 spos\u00f2 Raimondo di Baux (? - 1150), signore di Baux-de-Provence dal 1095 al 1150\n \u251c\u2500 Ugo (v.1120 - ?), signore di Baux-de-Provence dal 1150 al 1170\n \u251c\u2500 Bertrando (v.1137 - 1181), spos\u00f2 Tiburge d'Orange, figlia di Guglielmo di Montpellier\n \u251c\u2500 Guglielmo (? - ?)\n \u251c\u2500 Gilberto (? - ?)\n \u251c\u2500 Raimondo (? - ?)\n \u251c\u2500 Alasacie (? - ?), spos\u00f2 Pietro di Lambesc\n \u2514\u2500 Mabille o \"Matelle\" (1125 - ?), spos\u00f2 nel 1145 Pietro, visconte di B\u00e9arn, \n e, in seconde nozze nel 1155, Centule, conte di Bigorre"}
{"id": "3310565", "revid": "6923", "url": "https://it.wikipedia.org/wiki?curid=3310565", "title": "Sindhura Gadde", "text": " Dopo la sua incoronazione, Gadde \u00e8 apparsa in numerose manifestazioni come la TANA Conference 2005 a Detroit e presso il tempio Hindu Samaj a Wappingers Falls, New York. Sindhura Gadde \u00e8 inoltre arrivata sino alle semifinali del concorso Miss Mondo 2005, tenutosi in Cina, ed ha partecipato ad alcuni film di bollywood come \"Heyy Babyy\" (2007), \"Sangamam\" (2008) e \"Amaravathi\" (2009)."}
{"id": "3310566", "revid": "834", "url": "https://it.wikipedia.org/wiki?curid=3310566", "title": "T.O.S. (Terminate on Sight)", "text": ""}
{"id": "3310569", "revid": "1005847", "url": "https://it.wikipedia.org/wiki?curid=3310569", "title": "Popolo e Territorio", "text": "Popolo e Territorio (noto fino al 6 luglio 2011 come Iniziativa Responsabile) \u00e8 stato un gruppo parlamentare italiano di centrodestra, formatosi alla Camera dei deputati il 20 gennaio 2011, nel corso della XVI Legislatura, a opera di alcuni esponenti politici autodefinitisi \"responsabili\" per aver votato la fiducia al Governo Berlusconi IV il 14 dicembre 2010.\nAl gruppo, la cui composizione \u00e8 variata diverse volte nel corso della sua esistenza, hanno aderito i partiti I Popolari di Italia Domani e Alleanza di Centro, fuoriusciti dall'Unione di Centro, pi\u00f9 diversi indipendenti provenienti da altri gruppi o partiti.\nControparte di Popolo e Territorio, al Senato, fu il gruppo Coesione Nazionale.\nStoria.\n2010: nasce l'idea dei \"Responsabili\".\nSi inizia a parlare di un gruppo di \"Responsabili\" nel settembre del 2010 in vista del voto di fiducia al Governo Berlusconi IV. Dopo la scissione di Futuro e Libert\u00e0 per l'Italia la risicata maggioranza in Parlamento metteva a rischio il governo Berlusconi IV. Per questo motivo lo stesso Presidente del Consiglio incarica Francesco Nucara, deputato e segretario del Partito Repubblicano Italiano eletto nelle liste del Popolo della Libert\u00e0 e aderente al gruppo misto, di cercare un gruppo di deputati che potessero sostituire quelli che erano confluiti in FLI. Nucara per\u00f2 non riesce nell'impresa.\nIl 14 dicembre 2010 il Governo Berlusconi IV ottiene la fiducia con il voto determinante di deputati eletti in liste che non fanno parte della maggioranza di governo. Di questi:\nA questi deputati se ne aggiunsero tre che precedentemente avevano aderito a Futuro e Libert\u00e0 per l'Italia: (Giampiero Catone, Catia Polidori e Maria Grazia Siliquini). Inoltre il deputato Silvano Moffa, appartenente anch'egli a Futuro e Libert\u00e0 per l'Italia decise di astenersi e di non partecipare al voto, dopo che era stata rifiutata la sua richiesta che consisteva nelle dimissioni di Italo Bocchino da capogruppo del partito alla Camera.\n2011: nasce il gruppo \"Iniziativa Responsabile\".\nIl 20 gennaio 2011 nasce ufficialmente il gruppo \"Iniziativa Responsabile\", composto da sei deputati di Noi Sud, quattro dei Popolari di Italia Domani, tre del \"Movimento di Responsabilit\u00e0 Nazionale\", uno dell'Alleanza di Centro, pi\u00f9 i quattro ex Futuro e Libert\u00e0 per l'Italia; a essi si aggiungono alcuni deputati indipendenti gi\u00e0 iscritti al gruppo misto e due prestiti dal PdL, necessari per arrivare alla costituzione di un gruppo autonomo. Capogruppo \u00e8 nominato Luciano Sardelli (Noi Sud), mentre i tre vice sono Domenico Scilipoti, Giuseppe Ruvolo e Maria Grazia Siliquini.\nNei mesi successivi, il gruppo ha visto l'ingresso di altri deputati, come Paolo Guzzanti e Giancarlo Lehner, e di altri prestiti dal PdL, che portano prima a 28 e poi a 29 il numero dei suoi membri, permettendo un ribilanciamento tra maggioranza e opposizione nelle Commissioni parlamentari\n\"Responsabili\" nel Governo.\nIl 23 marzo 2011 il gruppo passa dall'appoggio esterno all'appoggio interno al Governo Berlusconi IV con la nomina di Francesco Saverio Romano (PID) a Ministro delle politiche agricole alimentari e forestali. Il 5 maggio 2011 la partecipazione del gruppo all'interno del Governo diventa pi\u00f9 numerosa: vengono nominati infatti come sottosegretari Catia Polidori al Ministero dello Sviluppo Economico, Giampiero Catone al Ministero dell'Ambiente, e Bruno Cesario all'Economia, seguiti qualche mese pi\u00f9 tardi da Elio Belcastro all'Ambiente.\nNel frattempo il 1\u00ba luglio 2011, dopo lunghe trattative tra le varie componenti che costituiscono il gruppo, Silvano Moffa diventa nuovo capogruppo; pochi giorni dopo, il 6 luglio, il gruppo \"Iniziativa Responsabile\" muta il suo nome in \"Popolo e Territorio\".\nIl 15 ottobre 2011 l'ex capogruppo Luciano Sardelli non vota la fiducia al Governo Berlusconi IV e passa al Gruppo misto. Il 3 novembre 2011 anche i deputati della componente \"Noi Sud\" (Arturo Iannaccone, Elio Belcastro e Americo Porfidia) lasciano il gruppo di Popolo e Territorio alla volta del Gruppo misto per formare una componente autonoma.\nTutti gli esponenti che hanno cariche governative decadono dagli incarichi il 16 novembre 2011, al giuramento del nuovo Governo Monti, cui Popolo e Territorio vota la fiducia, con l'esclusione del voto in dissenso di Scilipoti. Il 9 gennaio 2012 Scilipoti viene sostituito come vice-capogruppo da Bruno Cesario."}
{"id": "3310571", "revid": "196390", "url": "https://it.wikipedia.org/wiki?curid=3310571", "title": "Sakashvili", "text": ""}
{"id": "3310577", "revid": "110157", "url": "https://it.wikipedia.org/wiki?curid=3310577", "title": "Puerto Escondido (romanzo)", "text": "Puerto Escondido \u00e8 un romanzo di Pino Cacucci del 1990, dal quale \u00e8 stato tratto l'omonimo film del 1992.\nTrama.\nUn bolognese solitario e depresso, che vive una quotidianit\u00e0 piatta e anonima, si ritrova improvvisamente catapultato in una vicenda paradossale quando diviene vittima delle attenzioni di un folle commissario di polizia. Per scansarlo, si avventura in una turbolenta fuga in giro per il mondo che lo porta ad esplorare l'isola d'Elba, Barcellona e Puerto Escondido. Proprio qui, immerso in un ambiente convulsamente spericolato, il protagonista capisce di aver trovato finalmente il suo habitat ideale.\nEdizioni.\nPubblicato per la prima volta nel 1990 dalla casa editrice Interno Giallo, venne successivamente ripubblicato dalla Arnoldo Mondadori Editore."}
{"id": "3310579", "revid": "1776051", "url": "https://it.wikipedia.org/wiki?curid=3310579", "title": "Leonardo Dati (1408-1472)", "text": "\u00c8 stato autore di numerosi carmi latini, di un carme volgare e del commento latino al poema \"Citt\u00e0 di Vita\" di Matteo Palmieri. \u00c8 stato segretario di tre papi e vescovo di Massa Marittima.\nBiografia.\nNacque a Firenze in una famiglia di modesti mercanti imparentata alla lontana con l'omonimo umanista e il fratello Goro. Suo padre si chiamava Piero di Giorgio; sua madre, Zenobia Soderini, era nipote di Niccol\u00f2 da Uzzano. Non \u00e8 certa la data di nascita: nacque probabilmente nel 1408, ma i dati contenuti in un suo epitaffio satirico su Lorenzo Valla suggeriscono che possa essere nato nell'autunno del 1407. \nCompletati gli studi di grammatica e retorica per il notariato (divenne \"legum doctor\" nel 1435), il Dati entr\u00f2 presto in contatto a Firenze con i migliori circoli intellettuali del tempo, stringendo rapporti con Giannozzo Manetti, Antonio Agli, e con il gruppo di umanisti, capeggiato dall'umanista Niccol\u00f2 della Luna, che godeva della protezione degli Strozzi. Frequent\u00f2 anche il poeta-barbiere Burchiello. Poi si trasfer\u00ec a Roma.\nAl periodo tra il 1432 e il 1435 risale il suo primo impiego nella Santa Sede, attraverso l'amico Gabriele Landino, che gli procur\u00f2 l'appoggio del Traversari al servizio del cardinale Giordano Orsini. Lo stesso Traversari, nel 1432, coinvolge sia il Dati che l'Orsini nel gruppo di ecclesiastici e giuristi attraverso il quale tenta di far riconoscere al papa i diritti di giurisdizione dell'abate di Sansepolcro. La carriera ecclesiastica lo port\u00f2, nonostante un brusco allontanamento dall'ambiente curiale, risalente al 1442, per cause non ancora chiarite, ad essere segretario di tre papi, Callisto III, Pio II e Paolo II; quest'ultimo, suo vecchio protettore e amico, lo nomin\u00f2 vescovo di Massa Marittima nel 1467.\nAttivit\u00e0 letteraria.\nIl Dati fu principalmente poeta latino, ma nel 1441 partecip\u00f2 in stretto accordo con l'Alberti al primo Certame coronario, con una scena del \"De amicitia\", che fu particolarmente apprezzata ma non ottenne il premio, che come noto non fu assegnato. Si tratta comunque di un testo di singolare importanza, anche perch\u00e9 risulta il primo tentativo per la letteratura italiana di trasporre in volgare la metrica quantitativa classica, secondo l'uso \"barbaro\" che sar\u00e0 ripreso dal Carducci. Per il successivo Certame, che non ebbe luogo, compose in latino la tragedia \"Hyemsal\". Dati fu anche autore del poema \"Tropheum anglaricum\", relativo alla battaglia di Anghiari\nLe poesie latine del Dati, molto apprezzate ai suoi giorni, sono soprattutto rime d'occasione, spesso composte su mandato o volte a celebrare i personaggi maggiori del suo tempo. Notevole \u00e8 poi il commento latino al poema \"Citt\u00e0 di vita\" di Matteo Palmieri, che rivela le molte letture e la cultura del Dati e rende pi\u00f9 agevole la lettura di un poema affascinante ma spesso di difficile intendimento com'\u00e8 quello palmierano."}
{"id": "3310588", "revid": "92723", "url": "https://it.wikipedia.org/wiki?curid=3310588", "title": "Gaudium et Spes", "text": ""}
{"id": "3310590", "revid": "287204", "url": "https://it.wikipedia.org/wiki?curid=3310590", "title": "Giorgio Grasso", "text": "Carriera.\nLa vita motociclistica di Giorgio Grasso comincia all'et\u00e0 di 12 anni, in sella a un Moto Guzzi Dingo 50, ma deve aspettare i 14 anni per salire sul Fantic 50 regolarit\u00e0 casa.\nL'anno seguente, con i sedici anni, arriva una 125, sempre Fantic e giunge all'italiano Cadetti saltando la prima gara nella lontana Messina.\nL'anno seguente, il 1980, \u00e8 Junior e, alla prima gara con la KTM 125 a Bobbio (PC), si ritira a poco dalla fine quando \u00e8 primo assoluto.\nL'anno seguente, a stagione inoltrata, la KTM \u00e8 sostituita dalla Gilera, sempre 125, messa a disposizione dalla concessionaria Hobby Motor di Genova, con la quale vince la prima gara di Campionato Italiano Junior a Panicale (PG) e successivamente vince il titolo italiano del 1981, trionfando anche alla successive prova di Alba (CN) ed arrivando secondo alle Sieci (FI). Alla fine dello stesso anno si infortuna ad una spalla durante una gara di motocross a Bavari (GE) e compromette la partecipazione alla Sei Giorni dell'Elba dove avrebbe debuttato sulla primissima Gilera E1 raffreddata ad acqua, moto portata poi all'esordio da Pierfranco \"Chicco\" Muraglia, che lo sostitu\u00ec.\nPassato Senior, servizio militare e infortuni lo condizionano e in effetti, nel 1982, non ottiene risultati di rilievo, ma comincia a duellare con i campioni del tempo, Andrea Marinoni, Gualtiero Brissoni, Alessandro Gritti e altri.\nNel 1983 si riscatta e si mette in luce, tanto che il Jolly Club lo mette sotto contratto: \u00e8 l'inizio di un lungo sodalizio che lo terr\u00e0 legato al manager Franco Mayr fino al 1996 e che frutter\u00e0, gi\u00e0 nel 1984, il titolo italiano con la Kramit, il primo tra i Senior.\nIn campo internazionale, alla guida di una Kawasaki, si \u00e8 imposto nel campionato mondiale di enduro nel 1992 e nel 1993. Altre importanti affermazioni sono state colte alla Valli Bergamasche, classica competizione dell'enduro.\nOltre che nelle competizioni individuali \u00e8 stato chiamato a far parte della nazionale italiana di enduro per partecipare alla Sei Giorni Internazionale di Enduro e con la squadra junior ha ottenuto la vittoria nel 1986 mentre con quella maggiore ha ottenuto la vittoria nell'edizione del 1995."}
{"id": "3310593", "revid": "1501558", "url": "https://it.wikipedia.org/wiki?curid=3310593", "title": "Top Spin 2", "text": "Top Spin 2 \u00e8 un videogioco di tennis e seguito di Top Spin. Il videogioco ha avuto due seguiti: Top Spin 3 e Top Spin 4.\nGiocatori.\nI personaggi selezionabili sono disponibili in 2 categorie: Maschi e Femmine."}
{"id": "3310596", "revid": "125930507", "url": "https://it.wikipedia.org/wiki?curid=3310596", "title": "Palazzo Magistrale", "text": "Il Palazzo Magistrale, a volte indicato come Palazzo di Malta o Palazzo dell'Ordine di Malta, \u00e8 la principale sede del Sovrano Militare Ordine di Malta, ordine religioso cavalleresco della Chiesa cattolica. Si trova in Via dei Condotti 68 a Roma, a pochi passi da Piazza di Spagna. \nDal 1834 \u00e8 residenza del Gran Maestro e sede del governo del Sovrano Militare Ordine di Malta. Gode dello \"status\" di extraterritorialit\u00e0 da parte del governo italiano ed \u00e8 di propriet\u00e0 dell'Ordine di Malta fin dal 1630.\nSempre a Roma vi sono poi la Villa del Priorato di Malta e quella dell'Associazione italiana dei Cavalieri dell'Ordine, nella Casa dei Cavalieri di Rodi."}
{"id": "3310601", "revid": "124290773", "url": "https://it.wikipedia.org/wiki?curid=3310601", "title": "Stefania di Barcellona", "text": "Biografia.\nAnche se non \u00e8 citata tra i figli di Raimondo Berengario III di Barcellona dallo storico spagnolo Pr\u00f3spero de Bofarull y Mascar\u00f3, fu una delle figlie del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, quindi fu la nipote di Stefania di Provenza (sorella di Dolce I), che, dopo la morte della sorella, Dolce, avanz\u00f2 delle pretese sulla contea di Provenza, che fu la causa delle Guerres baussenques).&lt;br&gt; Stefania di Barcellona, nel 1128, come ci conferma la \"La Vasconie. Tables G\u00e9n\u00e9alogiques\", divenne la seconda moglie del Conte di Bigorre, Centullo II(seconda met\u00e0 del secolo XI -1129) a cui non diede figli; e, in seconde nozze, nel 1130, il visconte Raimondo II di Dax (?-1167).\nFigli.\nStefania a Raimondo II, diede due figli:"}
{"id": "3310605", "revid": "247222", "url": "https://it.wikipedia.org/wiki?curid=3310605", "title": "Nazzareno Tarantino", "text": "Carriera.\nLascia Benevento, precisamente San Giorgio del Sannio, all'et\u00e0 di 11 anni per trasferirsi nel settore giovanile dello Staggia Senese; con cui vince il Campionato Giovanissimi Dilettanti nella stagione 1990-91.\nDopo due anni nelle file della squadra senese, passa alla Lucchese; messosi in luce nella squadra Primavera, l'allenatore Bruno Bolchi lo fa esordire sedicenne nel Campionato di Serie B nella prima giornata contro il Chievo Verona.\nA fine stagione collezioner\u00e0 nella serie cadetta 7 presenze e 1 rete (il 26 maggio 1996 al Porta Elisa contro l'Hellas Verona) .\nLa stagione successiva \u00e8 una stagione travagliata per la Lucchese (che cambier\u00e0 3 allenatori) riuscendo a conquistare la salvezza per un solo punto, Tarantino colleziona 11 presenze ma non riesce a segnare.\nL'arrivo del tecnico Luigi De Canio nella stagione 1997/98 sulla panchina rossonera e, la scarsa considerazione che ne consegue, spinge Tarantino a essere ceduto in prestito al Prato in Serie C1, ma anche nella societ\u00e0 laniera trova poco spazio: solo 5 presenze e nessun gol. A gennaio torna alla Lucchese, nelle file della squadra Primavera.\nNel 1998/99 rimane a Lucca, alla guida della squadra \u00e8 stato chiamato Tarcisio Burgnich, Tarantino esordisce per\u00f2 alla settima giornata, quando sulla panchina rossonera siede Giuseppe Papadopulo, chiamato d'urgenza per la crisi di risultati. Nel frattempo adempie all'obbligo del servizio di leva nella Compagnia Atleti dell'Esercito a Roma (insieme, tra gli altri, a Francesco Totti).\nPian piano riesce a conquistarsi il posto da titolare, mantenuto anche dopo il ritorno in panchina di Burgnich, a scapito di Roberto Paci, collezionando 19 presenze suggellate da 8 reti; inutili per la Lucchese che, diciannovesima, retrocede in Serie C1.\nIl 19 giugno 1999 firma un quadriennale con l', che lo preleva dai rossoneri con la formula della compropriet\u00e0 per 1,9 miliardi di lire. Arrivano le prime chiamate nell'Under 21 di Marco Tardelli, mentre in Campionato con l'Empoli parte spesso in panchina, chiuso da Saudati, Di Natale e Cappellini, alla fine conter\u00e0 20 presenze (solo 5 da titolare, di cui 3 volte sostituito anzitempo) e nessuna rete.\nA fine campionato ritorna a Lucca, dove rimarr\u00e0 per altre 2 stagioni, per un totale di 60 presenze e 9 reti.\nNel luglio 2002 viene ceduto in compropriet\u00e0 al allenato da Gaetano Auteri, in cambio dell'attaccante Andrea Deflorio che passa alla Lucchese.\nL'impatto nel campionato di Serie C1 non \u00e8 dei migliori, 29 presenze (15 da subentrato) e 2 gol all'attivo.\nAcquistato interamente dal Crotone, si rif\u00e0 la stagione successiva con l'arrivo in panchina di Gian Piero Gasperini, Tarantino \u00e8 titolare inamovibile, 33 presenze e 12 reti che contribuiscono al secondo posto della squadra crotonese, promossa in Serie B dopo i play-off.\nLa nuova esperienza nel campionato cadetto dura solo 2 mesi a causa di un infortunio al ginocchio che gli fa concludere anticipatamente la stagione, con solo 6 presenze.\nLa stagione 2005-06 la trascorre tra Crotone in Serie B (3 presenze e 1 rete) e Manfredonia in Serie C1 (15 presenze e 1 rete).\nIl 25 agosto 2006 arriva con la formula della compropriet\u00e0 alla Cavese, compagine con la quale disputer\u00e0 quattro campionati di Lega Pro Prima Divisione.\nIl 31 gennaio 2010 la ufficializza il suo passaggio dalla Cavese ai giallobl\u00f9.\nIl 5 giugno 2011 durante il ritorno della semifinale play-off sigla all'11' su rigore il gol del definitivo 1-1 che porter\u00e0 le \"vespe\" direttamente in finale contro l'Atletico Roma.\nParte da titolare nella finalissima di andata venendo poi sostituito al 67' da Andrea Raimondi mentre durante la finale di ritorno subentrer\u00e0 al 61\u00ba al posto di Jerry Mbakogu risultando determinante: infatti fornisce l'assist vincente per il gol di Giorgio Corona all 89\u00ba, consentendo agli stabiesi di tornare in serie B dopo 60 anni.\nIl 27 agosto 2011 ritorna a giocare in Serie B con la maglia numero 10 della , in occasione della trasferta contro l'. Realizza il suo primo gol il 19 novembre nel 16\u00ba turno contro il , ed il secondo durante l'ultima giornata del 26 maggio nella sconfitta casalinga contro il . A fine stagione, dopo 13 presenze e due reti in totale, si svincola a parametro zero.\nL'8 agosto 2012 diviene ufficialmente un giocatore del : si lega alla societ\u00e0 veneta con un contratto biennale. In tutto il campionato di Lega Pro Prima Divisione segna 10 reti in 25 presenze non riuscendo per\u00f2 ad evitare la retrocessione dei trevigiani, che poi al termine del campionato vengono pure estromessi dal calcio professionistico: Tarantino rimane svincolato.\nNell'agosto 2013 firma un contratto con la Lucchese, societ\u00e0 di Serie D, dove fa cos\u00ec il suo ritorno dopo undici stagioni: fa il suo debutto in campionato siglando una tripletta alla prima giornata contro il Montichiari. Con 14 reti messe a segno su 28 gare di campionato, contribuisce alla promozione dei rossoneri in Lega Pro. Per Tarantino si tratta della stagione pi\u00f9 prolifica a livello realizzativo nell'intera carriera.\nPer la stagione 2014-2015 firma per il Gavorrano in Serie D, disputando 31 partite di campionato nelle quali segna 4 reti.\nNella stagione 2015-2016 gioca nelle file del Camaiore Calcio in Eccellenza Toscana.\nStatistiche.\nPresenze e reti nei club.\n\"Statistiche aggiornate al 10 maggio 2015.\""}
{"id": "3310607", "revid": "831312", "url": "https://it.wikipedia.org/wiki?curid=3310607", "title": "Jan Bakelants", "text": "Carriera.\nBakelants gareggia tra gli Under-23 dal 2006 al 2008, vestendo la divisa del team Beveren 2000; proprio nel 2008 si aggiudica alcune importanti competizioni di categoria, tra cui la Liegi-Bastogne-Liegi Under-23 e il prestigioso Tour de l'Avenir. L'anno dopo ottiene il primo contratto da professionista con la Topsport Vlaanderen-Mercator, formazione per cui gi\u00e0 aveva corso da stagista negli ultimi mesi del 2008. Al primo anno tra i \"pro\" si classifica nono al Giro del Belgio e all'Eneco Tour.\nNel 2010 si trasferisce all'Omega Pharma-Lotto. Con questa squadra, pur non cogliendo alcuna vittoria, partecipa al Giro d'Italia: qui si mette in mostra con alcune fughe da lontano, tra cui quella dell'undicesima tappa, tra Lucera e L'Aquila. In quell'occasione Bakelants riesce ad allungare in discesa sugli altri fuggitivi; quando per\u00f2 mancano pochi chilometri al traguardo e sembra avviato a vincere, cade e viene raggiunto dagli immediati inseguitori, chiudendo ultimo nel gruppetto di testa a soli 7 secondi dal vincitore Evgenij Petrov. Corre poi la Vuelta a Espa\u00f1a con maggiore regolarit\u00e0: chiude diciottesimo nella classifica generale, miglior piazzato della sua squadra. Viene infine convocato in Nazionale per la prova in linea dei campionati del mondo di Melbourne. L'anno dopo, ancora in maglia Omega Pharma, gareggia nuovamente sulle strade del Giro d'Italia, e come l'anno prima \u00e8 spesso in avanscoperta con altri attaccanti. Oltre al quarto posto nella tappa di Tirano, ottiene il ventitreesimo posto finale nelle classifica generale e il quarto in quella riservata ai giovani, ma soprattutto conquista il premio dei Traguardi Volanti. Nel prosieguo di stagione partecipa al Tour de Suisse, al Tour de Pologne, alla Vuelta a Espa\u00f1a.\nPer il 2012 si trasferisce alla RadioShack-Nissan, ProTeam lussemburghese. Durante la stagione prende parte ancora al Giro d'Italia (si classifica quarto nella tappa con arrivo a Sestri Levante) e alla Vuelta a Espa\u00f1a. Chiude inoltre quarto nella prova in linea dei campionati belgi su strada. Nella prima parte del 2013 \u00e8 quarto al Grand Prix du Canton d'Argovie e terzo al campionato belga in linea; in luglio al Tour de France si aggiudica quindi la seconda tappa della corsa ad Ajaccio, anticipando il gruppo dopo essere andato all'attacco a 12 chilometri dall'arrivo: grazie al successo riesce anche a vestire per due giorni la maglia gialla di leader della generale. Nella seconda parte di stagione si piazza quarto all'Eneco Tour e vince il Grand Prix de Wallonie precedendo Thomas Voeckler in una volata a due.\nNel 2014 passa all'Omega Pharma-Quickstep. In stagione, dopo un terzo posto di tappa al Tour de Romandie, si aggiudica la frazione di Poisy alla Crit\u00e9rium du Dauphin\u00e9 superando Lieuwe Westra in una volata ristretta. Corre poi il Tour de France, risultando il migliore della sua squadra nella classifica finale (chiude 24\u00ba), e conclude terzo al Grand Prix de Wallonie. A fine anno lascia l'Omega Pharma e si trasferisce al team francese AG2R La Mondiale. Con la nuova maglia ottiene alcuni piazzamenti in corse minori francesi, il secondo posto nella tappa di Berna al Tour de Suisse, anticipato in volata da Aleksej Lucenko, e il terzo nella frazione di Rodez al Tour de France. Tra settembre e ottobre coglie i migliori risultati: vince infatti in poche settimane il Gran Piemonte e il Giro dell'Emilia, e conclude secondo al Grand Prix de Wallonie e quarto al Grand Prix de Montr\u00e9al.\nNel 2020 viene messo sotto contratto dalla squadra belga Circus-Wanty Gobert."}
{"id": "3310626", "revid": "599013", "url": "https://it.wikipedia.org/wiki?curid=3310626", "title": "Zsolt Laczk\u00f3", "text": "Caratteristiche tecniche.\nGioca come laterale sinistro.\nCarriera.\nClub.\nCresciuto nelle giovanili del Ferencvaros, dal 2004 al 2007 gioca nella prima squadra magiara, da ala sinistra, collezionando 44 partite con 12 gol.\nOlympiacos.\nNell'estate 2007, svincolatosi, si trasferisce all', che milita nella Superleague greca, che lo acquista e gli fa firmare un contratto quadriennale. Dopo il ritiro estivo viene ceduto in prestito all'Levadiakos, dove gioca 7 partite, e poi nel gennaio 2008 agli inglesi del Leicester City che disputano la Football League Championship (9 presenze).\nNel 2008, dopo due provini estivi tra Watford e Charleroi non andati a buon fine, Laczk\u00f3 decide di tornare in patria, venendo acquistato dal Vasas dove gioca 23 partite e viene utilizzato nel ruolo di terzino sinistro.\nDebrecen.\nDopo una stagione viene acquistato nel 2009 dal Debreceni VSC, che gli affida il ruolo di titolare, riuscendo ad esordire in Champions League (6 gettoni totali) e vincendo a fine stagione Nemzeti Bajnoks\u00e1g I (campionato), Magyar Kupa (coppa nazionale), Magyar Szuper Kupa (supercoppa) e Magyar labdar\u00fag\u00f3-ligakupa (coppa di lega). Nel 2010 gioca nell'Europa League 2010-2011 contro la battendo la squadra italiana 2-0 a Pusk\u00e1s Ferenc Stadion.\nSampdoria.\nDopo un anno, viene notato dalla squadra italiana nelle due gare di Europa League contro gli ungheresi e acquistato il 20 gennaio 2011 per 830.000 euro.\nTrova l'esordio con la maglia blucerchiata il 20 febbraio 2011 nella partita di campionato - (0-0). Esordisce in campionato da titolare il 13 marzo 2011 in -Sampdoria (1-0), valevole per la 29\u00aa giornata, venendo sostituito nella ripresa. Con l'arrivo di Alberto Cavasin sulla panchina blucerchiata riesce a trovare pi\u00f9 continuit\u00e0, giocando anche contro Chievo, e Brescia. Rimane anche con la squadra retrocessa in B. Nella notte tra il 29 e il 30 ottobre la squadra, di ritorno dalla trasferta persa per 4-2 contro la , viene aggredita dai tifosi arrabbiati fuori dall'Aeroporto di Genova-Cristoforo Colombo. A Rispoli viene spaccato un dente mentre Laczk\u00f3 viene malmenato.\nVicenza e Padova.\nIl 7 settembre 2012 viene ceduto a titolo temporaneo al Vicenza in Serie B; lo stesso giorno, durante la partita Andorra-Ungheria 0-5, si infortuna gravemente al ginocchio destro ed \u00e8 per questo costretto a farsi operare. Il 23 dicembre fa il suo ritorno in campo durante la partita Vicenza- 3-3 subentrando al 76\u00ba minuto ad Alex Pinardi. Il 4 marzo 2013 disputa, per la prima volta da quando \u00e8 arrivato a Vicenza, una partita dal primo minuto, giocando gli interi 90 minuti di Vicenza- 0-1.\nRientrato a Genova, la stagione successiva viene nuovamente ceduto in prestito negli ultimi giorni del mercato estivo, questa volta al Padova, sempre in Serie B. Il 6 febbraio 2014, dopo 15 presenze in Campionato, il Padova non lo inserisce nella nuova lista dei 18 over-23 convocabili per le gare del Torneo cadetto.\nFerencvaros e Kecskemet.\nIl 21 febbraio 2014 il Padova comunica che il giocatore fa ritorno in Ungheria a titolo definitivo per giocare nel Ferencvaros.\nDopo soli 6 mesi e 4 partite disputate, in estate rimanendo sempre in Ungheria viene ceduto al Kecskem\u00e9t club militante nella massima serie. Fa il suo esordio il 4 ottobre nella partita vinta per 3-2 contro il Paks, a fine stagione terminata con la retrocessione in NBII dopo 15 presenze e nessun gol viene ceduto.\nB\u00e9k\u00e9scsaba.\nSi accasa cos\u00ec al B\u00e9k\u00e9scsaba, club neopromosso nella massima serie, per la cifra di duecentocinquantamila euro firmando un contratto annuale con opzione in caso di salvezza. Debutta alla prima giornata di campionato timbrando il primo gol nella sfida persa poi 3-2 contro il Debrecen; al termine della stagione, dopo aver segnato 5 reti in 29 incontri, non riesce comunque a raggiungere la salvezza vedendo la propria squadra retrocedere all'ultima giornata di campionato lasciando al termine della stagione il club.\nPaks e Honv\u00e9d.\nDopo essere rimasto svincolato il 15 luglio 2016 il giocatore rimane sempre in patria firmando un contratto biennale col Paks dove esordisce il 17 agosto in occasione della sesta giornata nella vittoria per 2-1 contro il Di\u00f3sgy\u0151r, ma il 15 gennaio 2017 dopo 11 presenze e zero reti si trasferisce in prestito fino al termine della stagione all'Honv\u00e9d Budapest. Con il club di Kispest esordisce ufficialmente l'11 febbraio nel match di andata Coppa d'Ungheria contro il Ferencv\u00e1ros sua ex squadra, Il 27 maggio 2017 dopo aver vinto lo scontro al vertice per 1-0 contro il Videoton si laurea insieme al resto della squadra campione d'Ungheria. Nella stagione successiva resta ancora con il club campione in carica d'Ungheria ma a gennaio 2018 scaduto il periodo del prestito dopo 16 presenze e nessun gol ritorna al Paks che lo svincola subito dopo.\nNazionale.\nHa giocato 5 partite nella Nazionale ungherese Under-21.\nIl 29 maggio 2010 ha fatto il suo esordio in Nazionale maggiore subentrando all'85' in un'amichevole contro la Germania persa 3-0.\ngioca in totale 22 partite restando per molto tempo un punto fermo della difesa, lasciando la nazionale nel 2013.\nStatistiche.\nPresenze e reti nei club.\n\"Statistiche aggiornate al 18 marzo 2017.\""}
{"id": "3310632", "revid": "212348", "url": "https://it.wikipedia.org/wiki?curid=3310632", "title": "Angela Perez Baraquio", "text": " Partecipava al concorso in qualit\u00e0 di Miss Hawaii 2000.\nAngela Perez Baraquio proviene da una numerose famiglia hawaiiana, ed \u00e8 l'ottava di dieci figli, nati da una copia id immigrati provenienti da Pangasinan, nelle Filippine. Politicamente conservatrice e cattolica, la Perez Baraquio \u00e8 stata pubblicamente attiva in favore di vari politici repubblicani, e si \u00e8 espressa contro l'aborto.\nDal 2004 conduce uno show televisivo sulla televisione hawaiiana intitolato \"Living Local with the Baraquios\". Ha inoltre aiutato la conduzione di Miss America 2002 ed \u00e8 apparsa nella trasmissione di MTV \"Pageant School: Becoming Miss America\" e nel talk show \"Hannity\", in onda su Fox News Channel.\nDal 2002 \u00e8 sposata con Tinifuloa Grey, dal quale ha avuto due figli. Insieme al marito ha fondato una compagnia teatrale, la Isle Entertainment, che basa i propri spettacoli sulla cultura polinesiana.\nNel 2006 l'allora Presidente George W. Bush le affid\u00f2 un incarico come ambasciatrice del \"President's Council on Service and Civic Participation\", che la Baraquio mantenne fino al 2008."}
{"id": "3310636", "revid": "1543377", "url": "https://it.wikipedia.org/wiki?curid=3310636", "title": "Colangiocarcinoma", "text": "Il colangiocarcinoma \u00e8 una neoplasia maligna dell'albero biliare che origina dai dotti biliari interni ed esterni al fegato. Morfologicamente si tratta di un adenocarcinoma (cancro ghiandolare) relativamente raro, con un'incidenza annuale di 1-2 casi per 100.000 registrati nel mondo occidentale, ma i tassi di colangiocarcinoma sono in aumento in tutto il mondo nel corso degli ultimi decenni.\nSegni e sintomi principali del colangiocarcinoma comprendono l'alterazione dei test di funzionalit\u00e0 epatica, dolore addominale, ittero, perdita di peso e prurito a volte generalizzato, febbre, anomalie del colore delle feci o delle urine. La malattia \u00e8 diagnosticata attraverso una combinazione di analisi del sangue, tecniche di imaging, endoscopia ed esplorazione chirurgica. Essa si manifesta spesso in fase avanzata e ci\u00f2 pu\u00f2 limitare le opzioni di trattamento.\nIl colangiocarcinoma \u00e8 considerato una malattia inguaribile e rapidamente letale. Non esiste un trattamento potenzialmente curativo, tranne la chirurgia, ma la maggior parte dei pazienti presenta una malattia avanzata e inoperabile al momento della diagnosi. I pazienti con colangiocarcinoma sono generalmente gestiti, anche se non curati, con chemioterapia o radioterapia, nonch\u00e9 con le cure palliative. Queste metodiche sono utilizzate anche come terapia adiuvante post-chirurgica nei casi in cui la resezione abbia avuto successo. Alcune ricerche mediche attualmente in corso includono l'uso di nuove terapie mirate, come il farmaco Erlotinib o la terapia fotodinamica.\nMorfologia.\nI \"colangiocarcinomi intraepatici\" originano nel fegato non cirrotico e possono seguire gli spazi portali intraepatici creando una massa tumorale arboriforme, oppure possono sviluppare masse tumorali noduliformi. In ogni caso la caratteristica principale \u00e8 l'invasione linfatica e vascolare, che d\u00e0 luogo a estesa metastatizzazione intraepatica. Istologicamente si osservano adenocarcinomi sclerosanti moderatamente o ben differenziati, con strutture ghiandolari e tubulari ben definite e rivestite da cellule epiteliali piatte o cuboidali; come risultato il tumore \u00e8 estremamente solido e granuloso. I colangiocarcinomi sono raramente screziati di bile in quanto le cellule dell'epitelio differenziato dei dotti biliari non sono in grado di sintetizzare la bile. Si possono osservare varianti in cui sono presenti sia elementi del carcinoma epatocellulare sia del colangiocarcinoma. In circa la met\u00e0 dei casi si osservano metastasi ai linfonodi regionali e metastasi ematogene a polmoni, ossa (soprattutto vertebre), surreni e cervello.\nSegni e sintomi.\nLe indicazioni fisiche pi\u00f9 comuni del colangiocarcinoma sono test anormali di funzionalit\u00e0 epatica, l'ittero (colorazione gialla delle sclere oculari e della cute) che si verifica solo quando i dotti biliari sono bloccati dal tumore, il dolore addominale (30% - 50% dei casi), prurito generalizzato (66%), perdita di peso (30% -50%), febbre (fino al 20%), o cambiamenti nelle feci o nel colore delle urine. In una certa misura, i sintomi dipendono dalla localizzazione del tumore. Pazienti con colangiocarcinoma nei dotti biliari extraepatici (al di fuori del fegato) hanno pi\u00f9 probabilit\u00e0 di presentare ittero, mentre quelli con tumori delle vie biliari all'interno del fegato hanno spesso dolore senza ittero.\nGli esami del sangue della funzione epatica in pazienti con colangiocarcinoma rivelano spesso un cosiddetto \"quadro ostruttivo\", con elevati livelli di bilirubina, fosfatasi alcalina e livelli elevati di gammaglutammiltransferasi mentre i livelli di transaminasi appaiono relativamente normali. Risultati di laboratorio suggeriscono che tale ostruzione dei dotti biliari sia la causa primaria dell'ittero. I valori di CA 19-9 sono elevati nella maggior parte dei casi.\nFattori di rischio.\nSebbene la maggior parte dei pazienti si presenti senza evidenti fattori di rischio noti, una serie di essi sono stati descritti per lo sviluppo del colangiocarcinoma. Il pi\u00f9 comune di questi \u00e8 la colangite sclerosante primitiva (PSC), una malattia infiammatoria dei dotti biliari, che a sua volta \u00e8 strettamente associata alla colite ulcerosa. Gli studi epidemiologici hanno suggerito che il rischio di sviluppare colangiocarcinoma per una persona con PSC \u00e8 del 10% -15%, anche se una serie di esami autoptici hanno trovato tassi analoghi al 30% in questa popolazione. Il meccanismo con cui la PSC aumenta il rischio di colangiocarcinoma non \u00e8 ancora ben compreso.\nAltri fattori di rischio noti per colangiocarcinoma comprendono alcune malformazioni congenite del fegato, l'infezione da parassiti del fegato \"Opisthorchis viverrini\" o \"Clonorchis sinensis\" e l'esposizione al torotrasto (biossido di torio), una sostanza chimica precedentemente utilizzate in medicina come mezzo di contrasto. Tuttavia, la maggior parte dei pazienti con colangiocarcinoma non presenta fattori di rischio specifici.\nAlcune malattie parassitarie del fegato possono essere considerate fattori di rischio. La colonizzazione del fegato da \"Opisthorchis viverrini\" (che si trovano in Thailandia, Laos e Malaysia) o da \"Clonorchis sinensis\" (che si trovano in Giappone, Corea e Vietnam) \u00e8 stata associata con lo sviluppo del colangiocarcinoma. I pazienti affetti da malattie epatiche croniche, sia sotto forma di epatiti virali (per esempio l'epatite B o C), l'epatopatia alcolica, la cirrosi o da altre cause, presentano un aumentato del rischio di sviluppare il colangiocarcinoma. L'infezione da HIV \u00e8 stata anche identificata come un potenziale fattore di rischio per lo sviluppo del tumore, anche se non \u00e8 chiaro se la causa sia l'HIV stesso o i fattori correlati.\nAnomalie epatiche congenite, come la sindrome di Caroli e cisti del coledoco, sono state associate a un rischio del 15% di sviluppare il colangiocarcinoma. Anche rare malattie ereditarie, come la sindrome di Lynch, sono associate alla malattia. La presenza di calcoli biliari (colelitiasi) non \u00e8 chiaramente associato con il colangiocarcinoma. Tuttavia, i calcoli intraepatici, rari in Occidente ma comuni in alcune parti dell'Asia, sono stati fortemente correlati. L'esposizione al torotrasto, una forma di diossido di torio, una volta utilizzato come un mezzo di contrasto radiologico, \u00e8 stato collegato allo sviluppo del colangiocarcinoma, anche dopo 30-40 anni dall'esposizione. Il torotrasto \u00e8 stato vietato negli Stati Uniti nel 1950, proprio a causa della sua cancerogenicit\u00e0.\nUno studio del 2019 ha avviato il filone di ricerca legato all'esposizione all'amianto quale fattore di rischio.\nFisiopatologia.\nIl colangiocarcinoma pu\u00f2 colpire qualsiasi area dei dotti biliari, all'interno o al di fuori del fegato. I tumori che si localizzano nei dotti biliari all'interno del fegato sono indicati come intraepatici, quelli che si localizzano nei condotti al di fuori sono invece chiamati extraepatici e, infine, i tumori che si localizzano nel sito in cui i dotti biliari escono del fegato sono indicati come peri-ilari. Il colangiocarcinoma che si localizza a livello della giunzione in cui i dotti epatici destro e sinistro si incontrano per formare il dotto biliare comune pu\u00f2 essere denominato come tumore di Klatskin.\nAnche se il colangiocarcinoma \u00e8 conosciuto per essere un adenocarcinoma delle cellule epiteliali che rivestono le vie biliari, la cellula reale di origine \u00e8 sconosciuta, anche se studi recenti hanno suggerito che potrebbe derivare da una cellula staminale pluripotente epatica. Il colangiocarcinoma si sviluppa attraverso una serie di fasi, dalla iperplasia precoce e metaplasia, attraverso la displasia, allo sviluppo di carcinoma, in un processo simile a quello visto nello sviluppo del cancro del colon. Si ritiene che l'infiammazione cronica, l'ostruzione dei dotti biliari e il conseguente flusso biliare compromesso, possa svolgere un ruolo in questa progressione.\nIstologicamente, i colangiocarcinomi possono variare da indifferenziato a ben differenziato. Essi sono spesso circondati da una tessuto fibrotico o desmoplastico. In presenza di fibrosi estesa, pu\u00f2 essere difficile distinguere il colangiocarcinoma dall'epitelio normale. Non c'\u00e8 colorante specifico immunoistochimico in grado di distinguere le neoplasie maligne da quelle benigne delle vie biliari, anche se la colorazione per citocheratine, antigene carcino-embrionale, pu\u00f2 aiutare nella diagnosi. La maggior parte dei tumori (&gt; 90%) sono adenocarcinomi.\nDiagnosi.\nLa diagnosi definitiva di colangiocarcinoma si ha con l'esame del tessuto, cio\u00e8 tramite biopsia. La patologia pu\u00f2 essere sospettata in un paziente con ittero ostruttivo. La diagnosi pu\u00f2 essere impegnativa nei pazienti con colangite sclerosante primitiva (PSC), questi pazienti sono infatti ad alto rischio di sviluppare colangiocarcinoma, ma i sintomi possono essere difficili da distinguere da quelle di PSC. Inoltre, nei pazienti con PSC, indizi diagnostici come una massa visibile grazie alle tecniche di imaging o la dilatazione dei dotti biliari, possono non essere evidenti.\nEsami del sangue.\nNon ci sono esami del sangue specifici in grado di diagnosticare il colangiocarcinoma. I livelli sierici di antigene carcinoembrionario (CEA) e CA19-9 sono spesso elevati negli ammalati ma non sono sufficientemente sensibili o specifici per essere utilizzati come strumento di screening generale. Tuttavia, essi possono essere utili in congiunzione con i metodi di imaging, nel sostenere una diagnosi di sospetta colangiocarcinoma.\nImaging addominale.\nL'ecografia del fegato e delle vie biliari \u00e8 spesso usata come modalit\u00e0 di imaging iniziale nei pazienti con ittero ostruttivo sospetto. Gli ultrasuoni sono in grado di identificare l'ostruzione e la dilatazione duttale e, in alcuni casi, possono essere sufficienti per diagnosticare il colangiocarcinoma. La tomografia computerizzata (TC) pu\u00f2 anche svolgere un ruolo importante nella diagnosi del colangiocarcinoma.\nImaging dell'albero biliare.\nMentre l'imaging addominale pu\u00f2 essere utile nella diagnosi del colangiocarcinoma, l'imaging diretto dei dotti biliari \u00e8 spesso necessario. La colangiopancreatografia retrograda endoscopica (ERCP), \u00e8 una procedura endoscopica eseguita da un gastroenterologo o da un chirurgo specializzato, \u00e8 ampiamente utilizzata per questo scopo. Anche se l'ERCP \u00e8 una procedura invasiva, con i rischi che ne conseguono, i suoi vantaggi includono la possibilit\u00e0 di ottenere biopsie e di collocare stent o eseguire altri interventi per alleviare l'ostruzione delle vie biliari. L'ecografia endoscopica pu\u00f2 essere eseguita anche al momento della ERCP e pu\u00f2 aumentare l'accuratezza della biopsia. In alternativa alla ERCP, la colangiografia percutanea (PTC) pu\u00f2 essere utilizzata. La colangiopancreatografia a risonanza magnetica (CPRM) \u00e8 un'alternativa non invasiva alla ERCP. Alcuni autori hanno suggerito che essa dovrebbe soppiantare l'ERCP nella diagnosi dei tumori delle vie biliari, in quanto pu\u00f2 definire pi\u00f9 accuratamente il tumore evitando i rischi della ERCP.\nChirurgia.\nLa chirurgia rappresenta l'unico trattamento con intento curativo per il colangiocarcinoma: l'intervento chirurgico consiste nell'asportazione della lesione stessa, preservando un'adeguata quantit\u00e0 di fegato funzionante con un'adeguata vascolarizzazione, e nell'asportazione dei linfonodi del peduncolo epatico. La laparoscopia pu\u00f2 essere utilizzata, in alcuni pazienti, evitando procedure chirurgiche pi\u00f9 invasive, come la laparotomia. Nella maggioranza dei pazienti con malattia tecnicamente asportabile chirurgicamente, la chirurgia rappresenta l'opzione di prima scelta; in alcuni casi, anche pazienti potenzialmente operabili ma che presentano fattori prognostici sfavorevoli (interessamento linfonodale, interessamento vascolare) vengono inviati a un programma di chemioterapia primaria.\nPatologia.\nIstologicamente, i colangiocarcinomi sono differenziati da bene a moderatamente. L'immunoistochimica \u00e8 utile nella diagnosi e pu\u00f2 essere utilizzata per differenziare un tumore primario da metastasi provenienti da altri tumori gastrointestinali.\nStadiazione.\nUna parte importante della valutazione diagnostica \u00e8 la stadiazione, ossia il determinare le strutture e gli organi interessati dal tumore. Determinare lo stadio aiuta a definire la prognosi e a selezionare le terapie. Il sistema pi\u00f9 comune \u00e8 il sistema a quattro stadi TNM (abbreviazione da Tumore/LinfoNodi/Metastasi), che prevede di considerare le dimensioni del tumore, il numero di linfonodi coinvolti e la presenza di metastasi.\nLa distinzione pi\u00f9 importante operata da qualsiasi sistema di stadiazione \u00e8 se il tumore sia o meno confinato nei dotti biliari. Diversi esami sono disponibili per evidenziare una valutazione in questo senso, e includono soprattutto tecniche di imaging biomedico.\nI risultati possono poi essere classificati grazie alla stadiazione TNM:\nGli stadi risultanti possibili sono:\nTrattamento.\nIl colangiocarcinoma \u00e8 considerato una malattia inguaribile e rapidamente letale, a meno che tutto il tessuto tumorale non possa essere completamente asportato (ovvero, tagliato chirurgicamente). Dal momento che l'operabilit\u00e0 del tumore pu\u00f2 essere valutata solo durante l'intervento chirurgico, nella maggior parte dei casi, i pazienti vengono sottoposti a chirurgia esplorativa, a meno che non vi sia gi\u00e0 una chiara indicazione di inoperabilit\u00e0.\nLa terapia adiuvante, seguita da trapianto di fegato, pu\u00f2 avere un ruolo importante nel trattamento di alcuni casi non operabili.\nLa chemioterapia adiuvante e radioterapia.\nSe il tumore pu\u00f2 essere rimosso chirurgicamente, i pazienti possono ricevere la chemioterapia o radioterapia adiuvante dopo l'intervento per migliorare le possibilit\u00e0 di guarigione. Se i margini del tessuto sono negativi (cio\u00e8 il tumore \u00e8 stato completamente asportato), la terapia adiuvante \u00e8 di incerto beneficio. Dagli studi effettuati sono stati prodotti risultati sia positivi e negativi con la radioterapia adiuvante. La chemioterapia adiuvante sembra essere inefficace nei pazienti con tumore completamente asportato. Il ruolo della chemio-radioterapia combinata in questo contesto non \u00e8 chiaro. Tuttavia, se i margini del tessuto tumorale sono positivi, indicando che il tumore non \u00e8 stato completamente rimosso tramite intervento chirurgico, la terapia adiuvante con radioterapia e chemioterapia \u00e8 generalmente raccomandata sulla base dei dati disponibili.\nIl trattamento di malattia in fase avanzata.\nLa maggior parte dei casi di colangiocarcinoma si presenta come non operabile. In questo caso i pazienti vengono generalmente trattati con chemioterapia palliativa, con o senza radioterapia. La chemioterapia si \u00e8 dimostrata, in uno studio randomizzato controllato, come utile per migliorare la qualit\u00e0 della vita e per prolungare la sopravvivenza nei pazienti con colangiocarcinoma inoperabile. Non esiste un singolo regime chemioterapico universalmente utilizzato e l'inserimento negli studi clinici \u00e8 spesso consigliabile, quando possibile. Gli agenti chemioterapici pi\u00f9 usati per il trattamento del colangiocarcinoma includono Fluorouracile con leucovorin, gemcitabina come agente singolo, o gemcitabina pi\u00f9 cisplatino, irinotecano o capecitabina. Un piccolo studio pilota ha suggerito un beneficio possibile dalla somministrazione di Erlotinib, un inibitore dei recettori tirosin chinasici, nei pazienti con colangiocarcinoma avanzato.\nLa terapia fotodinamica, un approccio sperimentale in cui i pazienti vengono trattati con una luce di sensibilizzazione all'insulina per via endoscopica direttamente sul tumore, ha mostrato risultati promettenti rispetto alla terapia di supporto in due studi. Tuttavia, il suo esatto ruolo nella gestione del colangiocarcinoma, non \u00e8 al momento ancora chiaro. La terapia fotodinamica ha per\u00f2 dimostrato di poter migliorare la sopravvivenza e la qualit\u00e0 della vita dei pazienti.\nPrognosi.\nLa resezione chirurgica offre l'unica possibilit\u00e0 potenziale di guarigione dal colangiocarcinoma. Per i casi non resicabili, a 5 anni il tasso di sopravvivenza \u00e8 pari allo 0% quando la malattia \u00e8 inoperabile poich\u00e9 i linfonodi distali mostrano metastasi, e meno del 5% in generale. La durata complessiva media di sopravvivenza \u00e8 inferiore ai 6 mesi nei pazienti inoperabili e non trattabili.\nPer i casi in cui si pu\u00f2 tentare l'approccio chirurgico, le probabilit\u00e0 di guarigione variano a seconda della localizzazione del tumore e se esso pu\u00f2 essere completamente o solo parzialmente rimosso. Colangiocarcinomi distali (quelli derivanti dal dotto biliare comune) sono in genere trattati chirurgicamente con una duodenocefalopancresectomia; a lungo termine i tassi di sopravvivenza vanno dal 15% al 25%, anche se uno studio ha riportato una sopravvivenza a cinque anni del 54% per i pazienti che non presentavano coinvolgimento dei linfonodi. Colangiocarcinomi intraepatici (quelle derivanti da i dotti biliari all'interno del fegato) sono di solito trattati con epatectomia parziale. Vari studi hanno riportato stime di sopravvivenza dopo l'intervento che vanno dal 22% al 66%. Il risultato pu\u00f2 dipendere dal coinvolgimento dei linfonodi e della completezza della resezione chirurgica. I colangiocarcinomi peri-ilari (quelli che si verificano vicino a dove i dotti biliari escono dal fegato) sono i meno operabili. Quando l'intervento \u00e8 possibile, essi vengono generalmente trattati con un approccio aggressivo, che spesso comprende la rimozione della colecisti e parte del fegato. Nei pazienti con tumore operabile peri-ilare, i tassi di sopravvivenza a 5 anni sono tra il 20% e il 50%.\nLa prognosi pu\u00f2 essere peggiore per i pazienti con colangite sclerosante primitiva che sviluppano colangiocarcinoma, probabilmente perch\u00e9 il cancro non viene rilevato fino a quando non \u00e8 in uno stadio avanzato. Alcune evidenze suggeriscono che i risultati possono essere migliori con approcci chirurgici pi\u00f9 aggressivi e con la terapia adiuvante.\nEpidemiologia.\nIl colangiocarcinoma \u00e8 un adenocarcinoma del tratto biliare insieme al tumore al pancreas (che si verifica circa 20 volte pi\u00f9 frequentemente), al tumore della colecisti (che si verifica due volte pi\u00f9 spesso) e al cancro dell'ampolla del Vater. Trattamenti e sperimentazioni cliniche per il cancro al pancreas, essendo di gran lungo pi\u00f9 diffuso, sono spesso presi come punto di partenza per la gestione del colangiocarcinoma. Anche se i trattamenti chemioterapici possono portare il cancro al pancreas in remissione permanente, non vi sono esempi in letteratura di sopravvivenza a lungo termine, grazie alla terapia farmacologica e radioterapica, su pazienti con colangiocarcinoma inoperabile.\nIl colangiocarcinoma \u00e8 una forma relativamente rara di cancro. Ogni anno, da circa 2.000 a 3.000 nuovi casi vengono diagnosticati negli Stati Uniti, che si traduce in un'incidenza annuale di 1-2 casi ogni 100.000 persone. Gli esami autoptici hanno riportato una prevalenza che va dallo 0,01% al 0,46%. Vi \u00e8 una maggiore prevalenza di colangiocarcinoma in Asia, che \u00e8 stato attribuito a una endemica infestazione parassitaria cronica. L'incidenza di colangiocarcinoma aumenta con l'et\u00e0, inoltre la malattia \u00e8 leggermente pi\u00f9 comune negli uomini che nelle donne (forse a causa del pi\u00f9 alto tasso di colangite sclerosante primitiva, un fattore di rischio importante, negli uomini). Secondo alcuni studi autoptici, la prevalenza di colangiocarcinoma in pazienti con colangite sclerosante primaria potrebbe raggiungere il 30%.\nMolteplici studi hanno documentato un costante aumento di incidenza di colangiocarcinoma intraepatico nel corso degli ultimi decenni. Incrementi sono stati rilevati in Nord America, Europa, Asia e Australia. Le ragioni della presenza crescente di questo tipo di tumore non sono chiare. Una spiegazione potrebbe essere quella relativa al notevole miglioramento delle tecniche diagnostiche."}
{"id": "3310641", "revid": "1782831", "url": "https://it.wikipedia.org/wiki?curid=3310641", "title": "Testa, d\u00ec cuore", "text": "Testa, d\u00ec cuore \u00e8 il secondo album del cantautore italiano Marco Parente, pubblicato nel 1999.\nIl disco.\nUscito per la prima volta nel 1999 e ristampato nel novembre del 2000, sempre per l'etichetta discografica Sonica, Testa, d\u00ec cuore contiene un brano cantato in duetto con Cristina Don\u00e0, \"Senza voltarsi\".\nLa scaletta \u00e8 stata strutturata in due ipotetici lati, formati da cinque tracce ciascuno: al lato A corrisponde concettualmente la \"Testa\" e al lato B corrisponde il \"Cuore\". \n\"Testa\" e \"Cuore\" che sono per l'appunto parole formate da cinque lettere. Al centro troviamo \"D\u00ec\", imperativo del verbo dire e sesta canzone fra le undici totali, incaricata di delimitare le due sezioni e spingere all'azione, in modo che pensieri ed emozioni finiscano per combaciare."}
{"id": "3310642", "revid": "729019", "url": "https://it.wikipedia.org/wiki?curid=3310642", "title": "San Ignacio de Velasco", "text": "San Ignacio de Velasco \u00e8 un comune (\"municipio\" in spagnolo) della Bolivia nella provincia di Jos\u00e9 Miguel de Velasco (dipartimento di Santa Cruz) con 49.481 abitanti (dato 2010).\nCantoni.\nIl comune \u00e8 suddiviso in 3 cantoni:"}
{"id": "3310647", "revid": "123545550", "url": "https://it.wikipedia.org/wiki?curid=3310647", "title": "Georgian Super Liga", "text": "La Georgian Super Liga (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10e1\u10e3\u10de\u10d4\u10e0\u10da\u10d8\u10d2\u10d0) \u00e8 la massima serie del campionato georgiano di pallacanestro.\nStoria.\nDopo il crollo dell'Unione Sovietica, nel 1992 ogni ex-Repubblica sovietica ha cominciato ad organizzare un campionato di pallacanestro.\nIl torneo ha visto un sostanziale dominio durante gli anni 1990 del Vita Tbilisi, mentre agli inizi degli anni 2000 fu il Basco Batumi a imporre la propria supremazia. Negli ultimi anni il Rustavi ha vinto quattro campionati consecutivi."}
{"id": "3310652", "revid": "1543377", "url": "https://it.wikipedia.org/wiki?curid=3310652", "title": "Nina de Villard", "text": "Figlia di un facoltoso avvocato di Lione, dopo il matrimonio con il conte Hector de Callias, scrittore e giornalista di \"Le Figaro\", frequent\u00f2 il salotto di Apollonie Sabatier, ritrovo di intellettuali di Parigi. Fu un'amante di Charles Cros, e l'ispirazione per il suo \"Coffret de santal\". La de Villard fu anche la \"Dame aux \u00e9ventails\" di \u00c9douard Manet. Contribu\u00ec alla stesura di due poemi contenuti in \"Le Parnasse contemporain\" (secondo volume): \"La Jalousie du jeune Dieu\" e \"Tristan &amp; Iseult\". La guerra franco-prussiana la costrinse a trasferirsi con sua madre a Genova, dove rimase per tre anni."}
{"id": "3310666", "revid": "729019", "url": "https://it.wikipedia.org/wiki?curid=3310666", "title": "San Miguel de Velasco", "text": "San Miguel de Velasco \u00e8 un comune (\"municipio\" in spagnolo) della Bolivia nella provincia di Jos\u00e9 Miguel de Velasco (dipartimento di Santa Cruz) con 11.452 abitanti (dato 2010).\nLa citt\u00e0 \u00e8 conosciuta come parte delle Missioni gesuite del Chiquitos, che \u00e8 dichiarato nel 1990 Patrimonio dell'umanit\u00e0.\nCantoni.\nIl comune \u00e8 formato da un unico cantone omonimo suddiviso in 37 subcantoni."}
{"id": "3310668", "revid": "106908", "url": "https://it.wikipedia.org/wiki?curid=3310668", "title": "Queen Elizabeth (nave da crociera)", "text": "La Queen Elizabeth \u00e8 una delle navi panamax pi\u00f9 grandi al mondo. Costruita nello stabilimento Fincantieri di Monfalcone, \u00e8 stata ordinata dalla societ\u00e0 di crociere inglese Cunard, che possiede altre due navi: la \"Queen Mary 2\" e la \"Queen Victoria\", anch'essa costruita da Fincantieri nel 2007, ma nello stabilimento di Marghera.\nLa \"Queen Elizabeth\" ha visto per la prima volta il mare il 5 gennaio 2010, ed \u00e8 stata completata a consegnata all'armatore il 30 settembre 2010. Part\u00ec per il suo viaggio inaugurale il 12 ottobre 2010 per le isole Canarie.\nLa \"Queen Elizabeth\" \u00e8 la terza nave a portare questo nome, che le \u00e8 stato dato in onore della prima regina a portare il nome di Queen Elizabeth. La madrina del varo \u00e8 stata Florence Dennie Farmer, moglie di Willie Farmer dipendente di Cunard dal lontano 1963, l'unico nella compagnia ad aver lavorato su tutte le navi della flotta dal 1963.\nCaratteristiche.\nEsterno.\nLa Queen Elizabeth \u00e8 quasi identica nel design alla Queen Victoria sebbene, a causa della poppa pi\u00f9 ripida, la sua capacit\u00e0 di passeggeri sia leggermente pi\u00f9 alta (2.058 contro i 2.014 della Queen Victoria). A seguito dei lavori di restyling del 2017, in cui la poppa della Queen Victoria divenne uguale a quella della Queen Elizabeth, si pu\u00f2 dire che le due navi ora sono praticamente gemelle.\nInoltre, diversamente dalle precedenti Queens di Cunard, la Queen Elizabeth non \u00e8 un vero transatlantico, in quanto non ha il rivestimento pesante in tutto lo scafo. Tuttavia la prua fu costruita con una placcatura pi\u00f9 pesante per far fronte alla corsa transatlantica e la nave ha un bordo libero alto.\nInterno.\nPur avendo una disposizione interna quasi identica alla Queen Victoria, l'arredamento \u00e8 molto diverso. La nave \u00e8 un omaggio alle due precedenti navi che portano il suo stesso nome: l'originale RMS Queen Elizabeth e la Queen Elizabeth 2. Lo stile rievoca anche gli anni '30, in cui fu lanciata la prima RMS Queen Elizabeth della Cunard, con molti tocchi interni in stile art dec\u00f2. La nave presenta anche una sezione del ristorante principale in comune con la RMS Queen Mary 2. Il tetto sul giardino d'inverno, che \u00e8 scorrevole sulla Queen Victoria, \u00e8 qui costituito da un semplice tetto in vetro (lo spazio viene ribattezzato The Garden Lounge).\nVaro.\nIn seguito alla costruzione della nave in Italia dal 2007 al 2010, Cunard Line conferm\u00f2 ufficialmente che la regina Elisabetta II avrebbe battezzato la nuova nave della Cunard. La cerimonia si \u00e8 svolta a Southampton l'11 ottobre 2010, prima che la nave salpasse per il suo viaggio inaugurale alle Isole Canarie il giorno seguente. La regina fu anche sponsor della Queen Elizabeth 2, in pensione dal 2007, e dell'attuale ammiraglia della Cunard, la Queen Mary 2, nel 2004.\nStoria.\nIl primo capitano della nave fu Christopher Wells. Il 4 ottobre 2010 la Queen Elizabeth fu ufficialmente consegnata alla Cunard. Dopo essere stata varata l'11 ottobre 2010, ha navigato per il suo viaggio inaugurale da Southampton il giorno seguente. \nAlla fine di ottobre 2011 la nave e le altre due Cunarders cambiarono la loro registrazione presso Hamilton, Bermuda, al fine di poter ospitare matrimoni a bordo. \nIl 29 giugno 2012, la nave fece la sua unica visita a Ny-\u00c5lesund, alle Svalbard. La legislazione relativa alle navi da crociera che visitano l'arcipelago (applicabile dal 2014), infatti, comport\u00f2 l'impossibilit\u00e0 per la Queen Elizabeth di visitare di nuovo questo luogo. \nIl 13 agosto 2016 la Queen Elizabeth fu la 2.500\u00aa nave da crociera a Kiel, in Germania. \nIl 23 maggio 2019, la Queen Elizabeth inizi\u00f2 il servizio regolare tra Vancouver, in Canada, e varie destinazioni in Alaska.\nDue anni dopo il primo Cunard Royal Rendezvous, il 13 gennaio 2011 la RMS Queen Mary 2 ha incontrato la Queen Victoria e la Queen Elizabeth per un altro Royal Rendezvous a New York. Sia la Queen Victoria che la Queen Elizabeth fecero una traversata atlantica insieme. Tutti e tre le Cunarders si sono incontrate davanti alla Statua della Libert\u00e0 alle 18:45 per uno spettacolo pirotecnico. L'Empire State Building \u00e8 stato illuminato in rosso per celebrare l'evento. \nTutte e tre le navi si riunirono ancora una volta a Southampton, il 5 giugno 2012, per celebrare il Queen's Diamond Jubilee. \nLe tre navi della compagnia si sarebbero nuovamente riunite in varie occasioni speciali nel corso degli anni. \nLa Queen Elizabeth ha iniziato a operare per estese stagioni in Australia dalla fine del 2019.\nViaggi speciali.\nIl 50\u00ba anniversario della Queen Elizabeth 2.\nNel settembre 2017 la nave ha ospitato una speciale crociera commemorativa in onore del 50\u00ba anniversario della Queen Elizabeth 2. La crociera nel Mediterraneo \u00e8 stata scelta per rendere omaggio al ruolo della Queen Elizabeth 2 come nave da crociera. Gli ospiti speciali includevano il capitano Ian McNaught, il commodoro Ronald Warwick, lo storico marittimo Chris Frame e la hostess sociale della ex nave Maureen Ryan."}
{"id": "3310679", "revid": "767487", "url": "https://it.wikipedia.org/wiki?curid=3310679", "title": "Robin Moyer", "text": " La fotografia vincitrice ritraeva un gruppo di cadaveri di palestinesi per strada dopo il massacro a Sabra e Shatila, quando milizie maronite delle Falangi Libanesi uccisero i rifigiuati palestinesi.\nDopo essersi laureato presso l'universit\u00e0 della Carolina del Nord, Moyer inizia a lavorare nel 1970 come cameraman per la UPITN/ITV. Ha lavorato per sedici anni per il \"Time\" in Asia, Estremo Oriente e Stati Uniti, ed ha ricevuto numerosi riconoscimenti fra cui il Robert Capa Gold Medal ed il World Press Photo of the Year."}
{"id": "3310691", "revid": "767487", "url": "https://it.wikipedia.org/wiki?curid=3310691", "title": "Segno di fuoco", "text": "Segno di fuoco \u00e8 un film del 1991, diretto da Nino Bizzarri."}
{"id": "3310697", "revid": "46291", "url": "https://it.wikipedia.org/wiki?curid=3310697", "title": "Filago arvensis", "text": "La Bambagia campestre (nome scientifico Filago arvesis ) \u00e8 una pianta erbacea annua con piccoli fiori filamentosi appartenente alla famiglia delle Asteraceae.\nEtimologia.\nIl nome generico (\"filago\") deriva dalla voce latina \"filum\" (= piccolo filo) e si riferisce o al ricco tomento di queste piante simile ai fili dei capelli o ai fiori filamentosi esterni. L'epiteto specifico (\"arvensis\") si riferisce all'habitat usuale di questa piante (i campi e prati).\nIl binomio scientifico attualmente accettato (\"Filago arvesis\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante alte tra 3 \u2013 30\u00a0cm. Tutta la pianta \u00e8 bianco-lanosa. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, e sono munite di asse fiorale eretto e con poche foglie. Una delle caratteristiche pi\u00f9 particolari di questa specie sono le infiorescenze in quanto una generazione dei capolini sembra elevarsi sopra il grappolo precedente che l'ha generato. Queste piante sono considerate monoiche in quanto i capolini contengono fiori femminili esternamente e fiori ermafroditi (e quindi anche maschili) centralmente.\nRadici.\nLe radici sono secondarie da fittone.\nFoglie.\nLe foglie sono soprattutto caulinari; sono disposte in modo alterno e addensate in modo continuo lungo il caule e le varie ramificazioni fertili. La forma \u00e8 intera, lineare-lanceolata con pelosit\u00e0 appressata e acuta all'apice. Il colore \u00e8 grigiastro. Dimensioni delle foglie: larghezza 2 \u2013 3\u00a0mm; 8 \u2013 16\u00a0mm.\nInfiorescenza.\nLe infiorescenze sono terminali e riunite in glomeruli subsferici e corimbosi. Ogni glomerulo \u00e8 formato da alcuni capolini (2 \u2013 5 capolini) sessili avvolti alla base da filamenti lanosi e foglie di tipo bratteale superanti i capolini stessi. La struttura dei capolini \u00e8 quella tipica delle Asteraceae: un involucro piramidale (e pentagonale alla base) composto da diverse squame che fanno da protezione al ricettacolo accorciato sul quale s'inseriscono due tipi di fiori: i fiori esterni ligulati (assenti in questo caso), e i fiori centrali tubulosi. In particolare quelli periferici sono femminili, filiformi e sono disposti in modo uniseriato, crescono all'ascella di una squama dell'involucro ed hanno la particolarit\u00e0 che il tubo corollino \u00e8 inserito all'apice dell'ovario; quelli interni, tubulosi, sono pochi e sono ermafroditi. Le squame sono lesiniformi e con superficie bianco-lanosa; sono disposte in 3 \u2013 4 serie in modo patente (alla fruttificazione si aprono a stella). Dimensione dell'involucro: larghezza 2\u00a0mm; lunghezza 4 \u2013 5\u00a0mm. Diametro dei capolini: 2 \u2013 3\u00a0mm.\nFiore.\nI fiori sono attinomorfi. Sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti sono degli acheni. Sono provvisti di un pappo ben sviluppato e uniseriato se tali frutti sono generati dai fiori pi\u00f9 interni (se sono generati da quelli pi\u00f9 periferici sono invece privi di pappo). Dimensione degli acheni: 0,7\u00a0mm. Lunghezza del pappo: 2,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di \"Filago arvensis\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Filago\" comprendente diverse specie, una buona parte di origine americana, di cui una dozzina sono proprie della flora italiana.\nLa specie di questa voce appartiene ad un gruppo di generi legati da elevata affinit\u00e0 morfologico-anatomiche e con caratteri distintivi non sempre evidenti e stabili: \"Evax\" - \"Filago\" - \"Oglifa\" . Sandro Pignatti nella sua \u201cFlora d'Italia\u201d pur osservando i stretti collegamenti tra questi generi preferisce trattarli separatamente (come generi autonomi). Attualmente si preferisce riunire tutte queste specie sotto un unico genere: \"Filago\". Viceversa alcune checklist come quella dei Royal Botanic Garden Edinburgh per questa pianta considerano valido il seguente nominativo: \"Logfia arvensis\" . \nIl numero cromosomico di \"F. arvensis\" \u00e8: 2n = 28.\nVariabilit\u00e0.\nI due areali (nord/centro e sud) di distribuzione della specie individuano anche due variet\u00e0 con caratteristiche diverse. L'areale meridionale \u00e8 caratterizzato da piante a statura pi\u00f9 bassa (10\u00a0cm al massimo) con fusti poco ramificati e pelosit\u00e0 pi\u00f9 densa verso i capolini (che risultano cos\u00ec quasi invisibili). Alcuni autori le individuano come specie indipendenti con i binomi di \"Filago alpestris\" oppure di \"Filago lagopus\" , ma questo \u00e8 da verificare pi\u00f9 a fondo.\nIbridi.\nCon la specie \"Filago minima\" la pianta di questa voce forma il seguente ibrido interspecifico:\nUn altro ibrido si pu\u00f2 formare con la specie \"Filago lutescens\" :\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa morfologia di questa specie \u00e8 abbastanza singolare per cui poche sono le altre specie confondibili con questa. \"Filago minima\" ha dimensioni ridotte; \"Filago gallica\" ha delle foglie molto appuntite; \"Filago vulgaris\" ha una tipica infiorescenza a ramificazioni dicotomiche."}
{"id": "3310699", "revid": "287204", "url": "https://it.wikipedia.org/wiki?curid=3310699", "title": "Santa Ana de Velasco", "text": "Santa Ana de Velasco \u00e8 una localit\u00e0 della Bolivia situata nella provincia di Jos\u00e9 Miguel de Velasco nel Dipartimento di Santa Cruz facente parte del comune di San Ignacio de Velasco. Al censimento del 2001 risultava popolata da 483 abitanti. La citt\u00e0 \u00e8 conosciuta come parte delle Missioni gesuite del Chiquitos, che \u00e8 dichiarato nel 1990 Patrimonio dell'umanit\u00e0."}
{"id": "3310709", "revid": "199745", "url": "https://it.wikipedia.org/wiki?curid=3310709", "title": "Bambagia campestre", "text": ""}
{"id": "3310713", "revid": "270833", "url": "https://it.wikipedia.org/wiki?curid=3310713", "title": "Missili cinesi", "text": ""}
{"id": "3310716", "revid": "339392", "url": "https://it.wikipedia.org/wiki?curid=3310716", "title": "Basilica di Santa Maria a Pi\u00e8 di Chienti", "text": ""}
{"id": "3310718", "revid": "729019", "url": "https://it.wikipedia.org/wiki?curid=3310718", "title": "Campionato della Germania Est di pallacanestro", "text": "Il campionato di pallacanestro tedesco orientale fu attivo dal 1953 al 1990 nella Repubblica Democratica Tedesca. Veniva gestito dalla Federazione cestistica della Germania dell'Est."}
{"id": "3310732", "revid": "339392", "url": "https://it.wikipedia.org/wiki?curid=3310732", "title": "Marchesi di Baux", "text": ""}
{"id": "3310742", "revid": "347060", "url": "https://it.wikipedia.org/wiki?curid=3310742", "title": "Leonardo di Piero Dati", "text": ""}
{"id": "3310757", "revid": "11959", "url": "https://it.wikipedia.org/wiki?curid=3310757", "title": "Muhammad Zaidan", "text": ""}
{"id": "3310760", "revid": "729019", "url": "https://it.wikipedia.org/wiki?curid=3310760", "title": "San Javier (Santa Cruz)", "text": "San Javier \u00e8 un comune (\"municipio\" in spagnolo) della Bolivia nella provincia di \u00d1uflo de Ch\u00e1vez (dipartimento di Santa Cruz) con 15.874 abitanti (dato 2010)\nLa citt\u00e0 \u00e8 conosciuta come parte delle Missioni gesuite del Chiquitos, che \u00e8 dichiarato nel 1990 Patrimonio dell'umanit\u00e0."}
{"id": "3310764", "revid": "729019", "url": "https://it.wikipedia.org/wiki?curid=3310764", "title": "Beaulieu (azienda)", "text": "Beaulieu (attualmente \"Beaulieu-Images\") \u00e8 un'azienda francese, che produceva cineprese e proiettori destinate ai formati 8 mm, Super 8 mm, 16 mm e Super 16 mm. Attualmente produce stabilizzatori di immagine, proiettori d'immagine di grande formato e altri prodotti multimediali.\nStoria.\nLa societ\u00e0 fu creata nel 1951 da Marcel Beaulieu (1908-1985). La prima cinepresa fu la M16, per il formato 16\u00a0mm e con un solo obiettivo, prodotta nel 1951, seguita l'anno successivo dalla T16, con una torretta che consentiva di utilizzare due obiettivi.\nNel 1955 usc\u00ec la M8, per il formato 8\u00a0mm, seguita dalla T8, con torretta e due obiettivi. Le prime reflex furono la R16, nel 1956, con torretta e tre obiettivi, e la MR8, nel 1958, seguita dalla TR8, con torretta e tre obiettivi.\nNegli anni sessanta comparvero gli obiettivi zoom, la regolazione del diaframma divenne automatica e i motori di trascinamento divennero elettrici.\nDopo l'introduzione, da parte della Kodak, del formato Super 8, nel 1965 venne presentata l'avanzatissima S 2008, mentre cess\u00f2 la produzione degli apparecchi 8\u00a0mm. Nel 1966, con la CRE 16 Sync., fu introdotto il sonoro sincronizzato, mentre la 4008 ZM, nel 1969, consentiva riprese \"macro\".\nNegli anni ottanta vennero realizzati alcuni prototipi di videocamera, cui segu\u00ec la produzione dei modelli BV8 del 1988, in formato Video8, e 8008 Pro Hi del 1990, in formato Video Hi8.\nSuccessivamente fu abbandonata la produzione di cineprese e videocamere, per realizzare proiettori di grande formato, stabilizzatori e prodotti multimediali."}
{"id": "3310784", "revid": "223320", "url": "https://it.wikipedia.org/wiki?curid=3310784", "title": "Wettin", "text": ""}
{"id": "3310799", "revid": "1305772", "url": "https://it.wikipedia.org/wiki?curid=3310799", "title": "Nalje\u017ei\u0107i", "text": "Nalje\u017ei\u0107i (\u041d\u0430\u0459\u0435\u0436\u0438\u045b\u0438), gi\u00e0 \"Nalje\u017ei\u0107\", in italiano \"Nagliessich\", desueto, \u00e8 un insieme di villaggi sparsi del Montenegro, nel comune di Cattaro.\nStoria.\nDopo la caduta dell'Impero romano la Dalmazia meridionale, dal Narenta al Drin, pass\u00f2 sotto dominio bizantino.\nTra il 614 e il 615 inizi\u00f2 l'orda \u00e0varo-slava che raggiunse la costa della Dalmazia. L'imperatore Eraclio chiese aiuto contro di loro ai Serbi bianchi della Lusazia che nell'anno 630 occuparono le terre invase dagli Avari, liberandole. Come ricompensa, Eraclio permise ai Serbi di instaurare principati autonomi governati da un principe (in serbo \"\u017eupan\", \u0436\u0443\u043f\u0430\u043d), comunque, sotto la sovranit\u00e0 bizantina. \nLa zona di Nagliessich fece quindi parte della Doclea (a differenza della vicina Cattaro parte del \"thema\" \"Dalmatia\"), poi inglobato nel Gran principato di Rascia.\nDal 1420 fece parte dell'Albania Veneta.\nCaduta la Serenissima, con la pace di Presburgo segu\u00ec il destino degli ex possedimenti veneziani entrando per un breve periodo nel Regno d'Italia napoleonico. \nCol trattato di Sch\u00f6nbrunn del 1809 entr\u00f2 a far parte delle Province Illiriche per entrare poi in mano austriaca col congresso di Vienna nel 1815 nel Regno di Dalmazia come comune autonomo e poi come frazione del comune di Zuppa.\nDopo la prima guerra mondiale, non facendo parte dei territori della Dalmazia citati nel patto di Londra, entr\u00f2 a far parte del neo costituito Regno dei Serbi, Croati e Sloveni.\nTra il 1941 e il 1943 fece parte della provincia di Cattaro, suddivisione amministrativa del governatorato della Dalmazia, dipendente dal Regno d'Italia.\nDopo la seconda guerra mondiale fece parte della Repubblica Socialista Federale di Jugoslavia; dal 2006 fa parte del Montenegro."}
{"id": "3310806", "revid": "287204", "url": "https://it.wikipedia.org/wiki?curid=3310806", "title": "Concepci\u00f3n (Bolivia)", "text": "Concepci\u00f3n \u00e8 un comune (\"municipio\" in spagnolo) della Bolivia nella provincia di \u00d1uflo de Ch\u00e1vez (dipartimento di Santa Cruz) con 29.840 abitanti (dato 2010). \nLa citt\u00e0 \u00e8 conosciuta come parte delle Missioni gesuite del Chiquitos, che \u00e8 dichiarato nel 1990 Patrimonio dell'umanit\u00e0.\nCantoni.\nIl comune \u00e8 suddiviso in 2 cantoni:"}
{"id": "3310810", "revid": "599013", "url": "https://it.wikipedia.org/wiki?curid=3310810", "title": "Warwick Waugh", "text": "Biografia.\nProveniente dallo Scots College di Sydney, inizi\u00f2 l'attivit\u00e0 rugbistica di club al Randwick; a 22 anni fu chiamato a rappresentare il Nuovo Galles del Sud e, nel 1993, scese in campo per la prima volta per gli \"Wallabies\", a Sydney contro il .\nDue anni pi\u00f9 tardi fu presente alla , in cui l' giunse fino ai quarti di finale; passato professionista l'anno successivo, rappresent\u00f2 il Nuovo Galles del Sud nel Super Rugby sotto le insegne degli Waratahs.\nNel 1998 si trasfer\u00ec ai Brumbies di Canberra, club dal quale fu liberato nel febbraio 1999 per trasferirsi nella \"franchise\" del Queensland dei Reds.\nA fine anno si trasfer\u00ec in Europa nella squadra inglese del Bath in cui rimase una stagione; pass\u00f2 poi ai francesi del B\u00e9ziers in cui milit\u00f2 fino al 2002, per disputare infine la sua ultima stagione professionistica in Celtic League 2002-03 negli irlandesi del Connacht.\nTornato in patria nel 2003 annunci\u00f2 il suo ritiro alla fine della stagione dopo la finale di campionato del Nuovo Galles del Sud nelle file del Randwick; tuttavia disput\u00f2 un'ulteriore stagione da dilettante, al termine della quale smise definitivamente di giocare.\nSi dedica all'attivit\u00e0 di costruttore edile insieme a un socio, Michael Girvan; insieme i due hanno fondato nel 2006 la ditta Girvan &amp; Waugh di costruzioni e ristrutturazioni edili.\nWaugh vanta anche un invito nei Barbarians per un incontro celebrativo nel febbraio 2000."}
{"id": "3310812", "revid": "455046", "url": "https://it.wikipedia.org/wiki?curid=3310812", "title": "Presidenze di turno del Consiglio dell'Unione europea", "text": "La Presidenza del Consiglio dell'Unione europea \u00e8 esercitata a turno dal governo dei vari Stati membri dell'Unione europea per una durata di sei mesi. Il Paese che detiene la presidenza guida le diverse formazioni settoriali in cui si riunisce il Consiglio dell'Unione europea, che comprende i rappresentanti ministeriali dei 27 governi degli Stati dell'Unione competenti in base agli argomenti in discussione.\nElenco delle presidenze.\nQuesto l'elenco delle presidenze di turno della CEE prima e dell'Unione europea poi: i sei Stati fondatori dal 1958 detenevano un semestre di presidenza ogni tre anni; nel tempo gli Stati membri sono aumentati progressivamente fino a raggiungere gli attuali ventisette dopo l'uscita del Regno Unito nel 2020.\nDal 1\u00ba gennaio 2022 la presidenza del Consiglio \u00e8 detenuta dalla Francia, che la eserciter\u00e0 fino al 30 giugno dello stesso anno."}
{"id": "3310838", "revid": "113319402", "url": "https://it.wikipedia.org/wiki?curid=3310838", "title": "Pietro Barsime", "text": "Fu prefetto del pretorio d'Oriente per due volte ai tempi di Giustiniano.\nBiografia.\nProcopio (\"Storia segreta\") ci d\u00e0 un ritratto negativo di Barsime, dicendo che prima di diventare prefetto del pretorio era un banchiere disonesto di origini siriache. Secondo Procopio fu soprannominato Barsime perch\u00e9:\nIntorno al 540 venne nominato \"comes sacrarum largitionum\" (i.e. ministro del tesoro). Diventato prefetto del pretorio d'Oriente nel 543, il prefetto ricevette l'ordine da Giustiniano di mantenere attivo il bilancio statale, a rischio di crollo a causa della peste che caus\u00f2 un calo netto delle entrate. I modi che Pietro Barsime utilizz\u00f2 per raggiungere questo scopo lo resero per\u00f2 impopolare tra la gente e vengono condannati da Procopio che li riporta:\nIl malcontento che caus\u00f2 nella capitale sia tra la popolazione sia tra i soldati non pagati stava per spingere Giustiniano a destituirlo ma a causa della protezione di Teodora mantenne la carica fino al 546, e poco dopo (547) per intercessione di Teodora divenne Conte delle Sacre Elargizioni. Procopio, a lui ostile, riporta altre sue iniquit\u00e0:\nNon si sa fino a che anno mantenne questa carica. Di certo era ancora in carica nel 550, quando Procopio concluse la sua \"Storia Segreta\", e potrebbe essere rimasto in carica fino al 555, quando fu eletto Prefetto del Pretorio d'Oriente per la seconda volta. La detenne fino al maggio 562.\nGli venne dedicata una statua dorata e costru\u00ec un palazzo a Costantinopoli, che l'Imperatore Maurizio diede in dono a sua sorella. Secondo Procopio proteggeva i Manichei."}
{"id": "3310840", "revid": "1573940", "url": "https://it.wikipedia.org/wiki?curid=3310840", "title": "Satyrium (zoologia)", "text": "Satyrium , \u00e8 un genere di lepidotteri appartenente alla famiglia Lycaenidae."}
{"id": "3310863", "revid": "767487", "url": "https://it.wikipedia.org/wiki?curid=3310863", "title": "Trasparente (Marco Parente)", "text": "Trasparente \u00e8 il terzo album del cantautore italiano Marco Parente, pubblicato il 27 settembre 2002 dalla Mescal.\nIl disco.\nProdotto da Manuel Agnelli degli Afterhours e preceduto dal singolo \"Lamiarivoluzione\", il titolo \"Trasparente\" gioca sia con i plurimi significati dell'aggettivo sia con il cognome dello stesso Parente.\nIl testo di \"Fuck (he)art &amp; Let's dance\" si ispira al poeta statunitense Lawrence Ferlinghetti, incontrato da Parente durante alcune collaborazioni nell'ambito della poesia e del reading.\nIl brano \"Farfalla pensante\" sar\u00e0 reinterpretato da Patty Pravo, nel suo album \"Radio Station\" del 2002.\nIl 30 maggio del 2003 verr\u00e0 pubblicato \"Pillole buone\", contenente dieci brevi riscritture elettroniche di Trasparente ideate e realizzate da Lorenzo Brusci, con D.RaD (Stefano Facchielli) e Taketo Gohara come ospiti.\nTracce.\nTesti e musiche di Marco Parente, eccetto dove indicato."}
{"id": "3310874", "revid": "1385590", "url": "https://it.wikipedia.org/wiki?curid=3310874", "title": "Association Sportive de Saint-\u00c9tienne 1966-1967", "text": "La pagina raccoglie i dati riguardanti lAssociation Sportive de Saint-\u00c9tienne nelle competizioni ufficiali della stagione 1966-1967.\nStagione.\nNelle giornate conclusive del girone di andata il Saint-\u00c9tienne, fino ad allora rimasto nelle posizioni medio-alte della classifica, assunse il comando a discapito dei campioni in carica del , gestendo il vantaggio fino alla penultima giornata, quando un pareggio dei rivali consegn\u00f2 ai \"Verts\" la vittoria del terzo titolo nazionale.\nIn Coppa di Francia i \"Verts\" vennero eliminati al secondo turno dall', futuro vincitore della manifestazione e per questo incontrato nella gara di supercoppa, programmata per il finale di stagione e conclusasi con la vittoria del Saint-\u00c9tienne per 3-0."}
{"id": "3310881", "revid": "36426", "url": "https://it.wikipedia.org/wiki?curid=3310881", "title": "Concattedrale di Maria Santissima di Romania", "text": "La concattedrale di Maria Santissima di Romania \u00e8 situata a Tropea ed \u00e8 concattedrale della diocesi di Mileto-Nicotera-Tropea.\nStoria e descrizione.\nVenne edificata intorno al XII secolo ad opera dei Normanni. \nDurante il Seicento, l'edificio fu trasformato in stile barocco e allungato di 12 metri.\nSub\u00ec molti danni a causa dei molteplici terremoti ed ebbe numerosi restauri.\nA sviluppo longitudinale, a tre navate in stile normanno, la struttura venne interamente costruita in conci di tufo giallino e pietra lavica.\nL'interno ospita l'icona della santa patrona della citt\u00e0, la Vergine di Romania.\nParticolare attenzione merita il maestoso Crocifisso Nero, proveniente probabilmente dalla Francia e databile non prima del 1600. In fondo alla navata laterale destra si trova l'organo a canne Tamburini \"opus 189\", costruito nel 1938."}
{"id": "3310884", "revid": "580197", "url": "https://it.wikipedia.org/wiki?curid=3310884", "title": "Coppa dei Campioni 1967-1968 (pallamano maschile)", "text": "La Coppa dei Campioni 1967-1968 \u00e8 stata la 9\u00aa edizione della massima competizione europea di pallamano riservata alle squadre di club. Il torneo ha avuto inizio il 9 novembre 1967 e si \u00e8 concluso il 6 aprile 1968. Il titolo \u00e8 stato conquistato dai rumeni della per la prima volta nella loro storia sconfiggendo in finale i cecoslovacchi della ."}
{"id": "3310888", "revid": "1543377", "url": "https://it.wikipedia.org/wiki?curid=3310888", "title": "Nazionale olimpica di calcio del Brasile", "text": "La nazionale olimpica di calcio del Brasile \u00e8 la rappresentativa calcistica del Brasile che rappresenta l'omonimo paese ai Giochi olimpici. \u00c8 affiliata alla CONMEBOL ed \u00e8 posta sotto l'egida della Federazione calcistica del Brasile.\nHa vinto la medaglia d'oro alle Olimpiadi del 2016 a Rio de Janeiro ed alle Olimpiadi del 2020 a Tokyo, l'argento alle Olimpiadi del 1984 a Los Angeles, del 1988 a Seul e del 2012 a Londra, il bronzo alle Olimpiadi del 1996 ad Atlanta e del 2008 a Pechino. \u00c8 la nazionale olimpica maschile con il maggior numero di medaglie (due ori, tre argenti, due bronzi) e di finali disputate ai Giochi olimpici.\nStoria.\nLe origini.\nInizialmente i Giochi olimpici non prevedevano alcuna limitazione d'et\u00e0, e l'unico ostacolo che impediva ai giocatori di prendervi parte era l'eventuale condizione di professionista. La prima partecipazione del Brasile al torneo calcistico delle Olimpiadi ebbe luogo durante . La prima partita disputata fu Brasile-, terminata 5-1 in favore della compagine sudamericana. La manifestazione prosegu\u00ec fino al 24 luglio, quando il Brasile fu eliminato dalla per 4-2. Il primo commissario tecnico della storia del Brasile olimpico fu Newton Cardoso, mentre la prima rete fu messa a segno da Humberto del S\u00e3o Crist\u00f3v\u00e3o. Saltata l'edizione di , la selezione torn\u00f2 sui campi da gioco nel 1959 per disputare la Ta\u00e7a Marechal Teixeira Lotti, una competizione non ufficiale, svoltasi in due gare all'Est\u00e1dio das Laranjeiras contro la selezione militare.\nL'ingresso ai Giochi panamericani e gli anni 1960.\nIl 29 agosto 1959 la Nazionale brasiliana olimpica prese parte ai III Giochi panamericani, tenutisi a Chicago. Il primo incontro in tale manifestazione fu quello vinto per 4-2 contro la ; la gestione e la formazione della squadra era sempre appannaggio di Newton Cardoso. Il Brasile giunse sino alla finale dei Giochi panamericani, pareggiando con l' e ottenendo la medaglia d'argento. Terminata la competizione, Cardoso lasci\u00f2 il posto a Gradim, allenatore con un passato nel Fluminense. Il nuovo tecnico guid\u00f2 la selezione alla qualificazione per , ottenuta tramite la disputa del Torneo Pre-Olimpico CONMEBOL. Nonostante tale risultato, Gradim non fu confermato in panchina, e fu rimpiazzato da Vicente Feola, che diresse il Brasile olimpico per la prima volta il 13 agosto 1960 in un'amichevole contro il . Il 26 agosto debutt\u00f2 ufficialmente ai Giochi olimpici, affrontando la Gran Bretagna. Il torneo termin\u00f2 allorch\u00e9 la selezione verde-oro fu sconfitta dall' allo stadio Flaminio. Feola pass\u00f2 ad allenare la Nazionale maggiore, e al suo posto fu chiamato Sylvio Pirillo, che era aduso all'ambiente delle selezioni brasiliane, poich\u00e9 aveva gi\u00e0 guidato la Nazionale A nel 1957 e ne aveva fatto parte da giocatore. Sotto la sua guida il Brasile olimpico partecip\u00f2 a una competizione giovanile organizzata dalla CONMEBOL. Il suo incarico termin\u00f2 nel 1963, e per i IV Giochi panamericani fu selezionato Antoninho, che debutt\u00f2 il 24 aprile sulla panchina del Brasile. La gestione del nuovo CT frutt\u00f2 subito la medaglia d'oro nella competizione. In vista del campionato giovanile sudamericano, organizzato in Argentina, fu assunto Denoni, tecnico con un passato da giocatore nell'Atl\u00e9tico Mineiro. Il nuovo allenatore ebbe vita breve, poich\u00e9 fu sostituito da Feola, che torn\u00f2 in occasione del Torneo Pre-Olimpico che precedette i Giochi di . Ottenuta la qualificazione, la selezione venne nuovamente eliminata prima del raggiungimento della fase a eliminazione diretta. Nel 1968 fu quindi nuovamente Antoninho a prendere le redini della squadra, e con lui alla guida il Brasile guadagn\u00f2 un posto a . Ricalcando ci\u00f2 che era avvenuto nel 1960, per i Giochi veri e propri fu chiamato un altro CT, e la scelta ricadde su Mar\u00e3o. Le scarse prestazioni degli anni seguenti furono ripetute, e il Brasile fu eliminato senza aver ottenuto una sola vittoria.\nGli anni 1970.\nAntoninho inaugur\u00f2 la decade degli anni 1970, guidando la formazione il 26 novembre 1971 contro l', gara del Pre-Olimpico. Nel corso del torneo, tenutosi in Colombia, il Brasile si conquist\u00f2 la qualificazione per . Dopo alcune amichevoli di preparazione, effettuate tra il giugno e l'agosto 1972, la selezione debutt\u00f2 contro la , perdendo per 3-2. L'inattesa sconfitta con l' tagli\u00f2 fuori i brasiliani dalla competizione, nuovamente al primo turno. La Nazionale olimpica torn\u00f2 a calcare i campi il 14 ottobre 1975, stavolta sotto la guida di Zizinho: l'esordio ai VII Giochi panamericani contro la fu positivo, e termin\u00f2 3-1 in favore dei verde-oro. Il Brasile giunse fino alla finale, contro i padroni di casa del , ma la partita fu interrotta durante i tempi supplementari. Inizialmente si decise di assegnare la medaglia d'oro a entrambe le nazioni, ma la FIFA annull\u00f2 tale provvedimento in seguito. L'amichevole contro il del 17 dicembre chiuse il 1975 della selezione Olimpica. Il Torneo Pre-Olimpico 1976 vide il Brasile guadagnarsi l'accesso a . Dal maggio al giugno 1976 furono disputate numerose partite di preparazione, con alterni risultati. L'ex tecnico del Vasco da Gama fu assunto per i Giochi, rimpiazzando Zizinho e debuttando diciotto giorni dopo l'ultimo incontro del suo predecessore; stavolta il Brasile riusc\u00ec nella qualificazione al turno successivo, in qualit\u00e0 di prima del suo girone. Sconfitta in semifinale dalla e poi nella finale di consolazione dall', la selezione olimpica riusc\u00ec comunque a classificarsi al quarto posto, miglior risultato nella sua storia. Il 1979 vide M\u00e1rio Travaglini incaricarsi della guida della squadra, e in seguito al Torneo di Parigi il Brasile si aggiudica la medaglia d'oro ai Giochi Panamericani del 1979. A Travaglini succede Jaime Valente, che debutta in panchina il 30 ottobre.\nGli anni 1980: due medaglie d'argento consecutive.\nIl nuovo commissario tecnico si ciment\u00f2 nel Pre-Olimpico del 1980, ottenendo due vittorie, un pareggio e tre sconfitte (l'ultima delle quali un 5-1 a opera dei padroni di casa della ). In sua vece fu assunto G\u00edlson Nunes, che ai Giochi Panamericani del 1983 raccolse l'argento, con due vittorie e una sconfitta (per mano dei vincitori dell'). Il 19 gennaio 1984 esord\u00ec in panchina il nuovo tecnico, Cl\u00e9ber Camerino, che pareggi\u00f2 l'amichevole di debutto contro il . Camerino ottenne la qualificazione a tramite il Pre-Olimpico tenutosi in Ecuador a febbraio, ma nel giugno dello stesso anno fu sostituito da Jair Picerni. L'ex tecnico del Corinthians ben figur\u00f2 nei Giochi di Los Angeles, e la squadra progred\u00ec sino alla finale: la la sconfisse per 2-0, e il Brasile ottenne la prima medaglia Olimpica della sua storia, quella d'argento. A Jair Picerni successe il quasi omonimo Jair Pereira, che disput\u00f2 la Coppa ODESUR 1986, torneo di qualificazione per i Giochi Panamericani del 1987. A prendere le redini della squadra per quest'ultima competizione fu Carlos Alberto Silva, e con lui in panchina la Nazionale ottenne la medaglia d'oro. Fu sempre Silva, che aveva guidato gi\u00e0 la compagine all'accesso a , a dirigerla durante i Giochi olimpici. Il suo debutto avvenne il 18 settembre contro la , e la partita termin\u00f2 4-0 per i sudamericani. Per la seconda volta consecutiva, il Brasile giunse alla partita decisiva: questa volta, la medaglia d'oro se la aggiudic\u00f2 l'.\nGli anni 1990: il bronzo nel 1996.\nErnesto Paulo, nuovo CT, fall\u00ec la qualificazione a , cui invece ebbe accesso la Colombia. Nel 1994 venne cos\u00ec assunto un tecnico d'esperienza, M\u00e1rio Zagallo, che per\u00f2 guid\u00f2 la selezione in una singola amichevole: il commissario tecnico definitivo in vista dei Giochi Panamericani del 1995 fu Pupo Gimenez. Il Brasile perse per\u00f2 per mano dell', e Gim\u00e9nez fu sostituito dapprima da Jairo Leal e successivamente da M\u00e1rio Zagallo, che port\u00f2 la Nazionale alla qualificazione per . Dopo una serie di amichevoli di preparazione avvenne il debutto, il 21 luglio all'Orange Bowl contro il : l'incontro fin\u00ec in favore degli asiatici, che si imposero per 1-0 con gol di Ito. Le successive vittorie contro , e permisero alla formazione verde-oro di raggiungere la semifinale; messa nuovamente di fronte alla Nigeria, questa volta ebbe la peggio, perdendo per 4-3. La finale per il terzo posto vide la selezione sconfiggere il per 5-0, e il Brasile vinse pertanto la sua terza medaglia. Nel 1999 la squadra venne assegnata a Vanderlei Luxemburgo, e il tecnico riusc\u00ec a raggiungere .\nGli anni 2000: il bronzo nel 2008.\nIl Torneo Pre-Olimpico, disputatosi in Brasile, vide la Nazionale disimpegnarsi con costrutto. Furono poi organizzate delle partite con compagini australiane per testare la condizione dei giocatori, e il 14 settembre inizi\u00f2 il torneo Olimpico vero e proprio: il Brasile super\u00f2 la per 3-1. Superata la fase a gironi, il sconfisse la Nazionale dalla maglia gialla ai tempi supplementari, con gol decisivo di Modeste M'Bami. Nel 2003 la squadra fu assegnata a Ricardo Gomes, che disput\u00f2 la CONCACAF Gold Cup 2003 con la selezione Under-23, mentre per i Giochi Panamericani del 2003 fu chiamato Jos\u00e9 Claudinei Georgini, detto Valinhos, anche se per l'ultimo incontro a sedersi sulla panchina fu Paulo Luiz Campos. Gomes riprese il comando della Nazionale olimpica dopo la partecipazione ai Panamericani, ma la Nazionale manc\u00f2 la qualificazione a . Nel 2007 Lucho Nizzo prese parte ai Giochi Panamericani in qualit\u00e0 di CT, mentre per il 2008 l'allenatore della Nazionale A, Dunga, fu indicato dalla CBF come selezionatore per la formazione Olimpica. La squadra giunse alle semifinali, ma i rivali dell'Argentina la eliminarono con un 3-0; nella finalina, il Brasile sconfisse il , aggiudicandosi la medaglia di bronzo..\nGli anni 2010: l'argento nel 2012 e l'oro nel 2016 e nel 2020.\nAlla Olimpiade di Londra 2012 il Brasile dopo aver vinto a punteggio pieno con 9 punti il proprio girone, ha sconfitto ai quarti di finale l'Honduras per 3-2 e in Semifinale ha battuto per 3-0 la Corea del Sud, ma a sorpresa il Brasile ha perso la finalissima per 2-1 con il Messico ed ha dovuto accontentarsi della conquista della medaglia di argento.\nIn vista dei giochi olimpici di Rio de Janeiro 2016, il 22 luglio 2014 alla guida della selezione olimpica e under 23 brasiliana viene nominato Alexandre Gallo, che resta in carica fino all'8 maggio 2015, quando la CBF chiama nuovamente Dunga alla guida dell'olimpica. Prima dell'Olimpiade di Rio 2016 il Brasile viene affidato a Rog\u00e9rio Micale, scelto in sostituzione di Dunga. Dopo qualche difficolt\u00e0 nel girone, chiuso comunque al primo posto con cinque punti (una vittoria e due pareggi), la squadra raggiunge agevolmente la finale battendo la Colombia (2-0) e l'Honduras (6-0). Il 20 agosto 2016 al Maracan\u00e3 di Rio de Janeiro, il Brasile sconfigge in finale la Germania per 6-5 dopo i calci di rigore (1-1 dopo i tempi supplementari) e vince l'oro olimpico con Neymar grande protagonista e autore dell'ultimo e decisivo rigore. Il Brasile si conferma campione olimpico alla successiva olimpiade di Tokyo 2020 (posticipata al 2021 per la pandemia da Covid 19), battendo in finale la Spagna 2-1 ai supplementari.\nCon la conquista dell'oro olimpico, la federazione brasiliana \u00e8 diventata la seconda al mondo, dopo quella francese, a vincere almeno una volta tutte le manifestazioni calcistiche maschili mondiali per nazionali (Coppa del mondo, la Coppa del mondo Under-20, la Coppa del mondo Under-17, la Confederations Cup e il Torneo olimpico di calcio)."}
{"id": "3310892", "revid": "599013", "url": "https://it.wikipedia.org/wiki?curid=3310892", "title": "Vincenzo Comi (chimico)", "text": "Gli studi e gli anni a Napoli.\nAppartenente ad una famiglia oriunda di Lucera, nacque a Torano Nuovo in provincia di Teramo da Alessio, di professione sarto artigiano, e da Rosaria Cascioli. Avviato agli studi dal parroco di Torano, Don Antonino De Ascentiis, questi ne intu\u00ec le qualit\u00e0 particolari. All'et\u00e0 di 15 anni fu mandato a studiare a Teramo ed il padre, per seguire da vicino il figlio, vendette la casa ed i terreni e vi si trasfer\u00ec con tutta la famiglia. Vincenzo rivel\u00f2 presto grande interesse per la fisica e la chimica, e dopo gli studi superiori si trasfer\u00ec a Napoli dove consegu\u00ec la laurea in medicina. Qui egli approfond\u00ec lo studio delle fisica e delle scienze naturali, al punto che il celebre scienziato Lazzaro Spallanzani, dovendo visitare l'Italia meridionale per compiere degli studi sul suolo, volle essere accompagnato da lui. In questo viaggio si verific\u00f2 un grave incidente: trovatosi sul Vesuvio ad osservare i fenomeni eruttivi, Vincenzo Comi, preso dall'entusiasmo si avvicin\u00f2 cos\u00ec tanto da rischiare la vita, e solo una guida, con lo stesso Spallanzani, riuscirono a tirarlo via a forza. L'aver respirato le esalazioni provenienti dal vulcano gli provocarono gravi lesioni ai polmoni ed una patologia cronica che lo afflisse per il resto della sua vita. Nel corso di questo viaggio ebbe di frequentare gli ambienti pi\u00f9 qualificati, stringendo amicizia con gli scienziati pi\u00f9 in vista del tempo. Visit\u00f2 la Mofeta di Ansanto di Avellino, il Pulo di Molfetta e le sorgenti di acqua minerale di Salerno, compiendo degli studi e ricavandone delle memorie, che vennero pubblicate a Napoli.\nIl ritorno a Teramo e le prime iniziative.\nTorn\u00f2 a Teramo alla fine del 1790 ed esercit\u00f2 la professione di medico, ma solo gratuitamente, in favore di amici e poveri. Qui, affiancato da Orazio Delfico e dall'abate Quartapelle, anch'essi appassionati di scienze naturali, inizi\u00f2 a percorrere le contrade teramane, per studiarne il suolo, scoprendo alcuni filoni di carbon fossile e tracce di petrolio.\nInsieme alla tensione per gli studi, si manifest\u00f2 presto in Vincenzo Comi la spinta per l'applicazione pratica delle sue intuizioni e scoperte, ma non disponendo di fondi, inizialmente dovette limitarsi ad inviare memorie scientifiche per trovare dei finanziatori. Invi\u00f2 una relazione scientifica \"Al supremo Consiglio delle Reali Finanze\", proponendo la realizzazione di una fabbrica del sale di Glauber (si tratta del Solfato di sodio decaidrato), in sostituzione della magnesia, in quei tempi famoso purgante. Inoltre propone di creare un'allumiera artificiale, sostituendo all'allume l'argilla pura.\nQueste iniziative non ebbero alcuna realizzazione pratica, ed il Comi si dedic\u00f2 ad una sistematica attivit\u00e0 di promozione scientifica. Nel 1791 pens\u00f2 ad una pubblicazione in volumi di una specie di notiziario, che vide la luce nel marzo 1792, ma che purtroppo si ferm\u00f2 nel successivo febbraio, al sesto volume. La pubblicazione bimestrale, dal titolo \"Il commercio scientifico d'Europa col Regno delle Due Sicilie\", era una sorta di enciclopedia del sapere e nello stesso tempo giornale scientifico, e riportava studi e notizie su ci\u00f2 che si produceva in Europa nel campo delle scienze, dell'artigianato e delle industrie, anche se non mancavano le notizie di carattere locale e regionale (come l'inoculazione del vaiolo a Teramo).\nLa svolta industriale.\nL'attivit\u00e0 industriale del Comi fu variegata e per certi versi innovativa: nel 1793 egli realizz\u00f2 uno stabilimento per la produzione del cremore di tartaro, sorto a Porta San Giorgio sui ruderi del Castello di Giosia Acquaviva, quindi nei primi anni dell'Ottocento inizi\u00f2 ad espandere progressivamente la sua attivit\u00e0 industriale. Nel 1802 apr\u00ec una fabbrica per la concia delle pelli, per fare il cuoio. Nel 1803, per l'impossibilit\u00e0 di importare dall'estero il materiale necessario alla concia (galla, sommacco, vallonea), dimostr\u00f2 di poter ricavare il tannino dalla scorza della quercia, come mai era stato fatto prima; la scoperta venne applicata poi su larghissima scala. Nel 1804 apr\u00ec a Grottammare (Ascoli Piceno) un altro stabilimento per la produzione del cremore di tartaro, diretta dal primo figlio del Comi, Raffaele. Nel 1809 apr\u00ec a Teramo una fabbrica di liquirizia, e sempre nello stesso anno anche una fabbrica di potassa a Teramo, ed un'altra a Grottammare. Nel 1811 acquist\u00f2 a Giulianova il Convento dei Cappuccini, dando inizio a quello che potrebbe essere definito un complesso industriale, comprendente le attivit\u00e0 gi\u00e0 sperimentate: produzione di cremore di tartaro, di liquirizia e concia delle pelli. Infine cre\u00f2 a Teramo una distilleria alcoolica. Le sue fabbriche prosperarono al punto tale da poter essere in grado di allacciare vasti rapporti commerciali con l'estero.\nL'attivit\u00e0 culturale.\nNel 1810 viene costituita a Teramo la Societ\u00e0 di Agricoltura (18 febbraio) di cui Vincenzo Comi venne nominato segretario. La societ\u00e0 aveva lo scopo di favorire il miglioramento agricolo, industriale e commerciale della provincia (come le odierne Camere di Commercio), ed anche in questo campo il Comi si rivel\u00f2 un precursore dei tempi. Scriveva: \"Si diano in propriet\u00e0 le immense terre componenti il Tavoliere (delle Puglie), i demani, i regii stucchi... Acquisteranno le terre una nuova energia. Gli uomini saranno pi\u00f9 attaccati alla loro patria per mezzo della propriet\u00e0\". Nel suo manoscritto \"Progetto di una societ\u00e0 agraria\" il Comi si auspicava lo stanziamento di somme in denaro da dare ai proprietari con l'obbligo di migliorare la coltura dei campi, l'allevamento del bestiame, la pastorizia e la piantagione degli alberi e di introdurre nuove sementi, nuove piante, nuove razze animali, come merinos e vacche svizzere.\nDeputato a Napoli.\nPoliticamente il Comi manifest\u00f2 la sua simpatia per le nuove idee di libert\u00e0 scaturite dalla Rivoluzione francese; dopo la rioccupazione di Teramo (18 dicembre 1798) sub\u00ec per rappresaglia la devastazione della casa, e la distruzione delle fabbriche di liquirizia e di distilleria, con il conseguente esilio a Grottammare. Quando poi il Re di Napoli concesse la prima volta la costituzione (13 luglio 1820) e vennero indette le elezioni, il collegio teramano mand\u00f2 al Parlamento Napoletano anche il creativo teramano. In questo ambito il Comi mise a disposizione l'ampia esperienza maturata nel campo industriale e delle scienze, e venne nominato nella \"quinta\" commissione, che si occupava di commercio, agricoltura, artigianato ed industria. Della sua attivit\u00e0 parlamentare si ricorda: la presenza di una istanza \"di alcuni fabbricanti di terraglia, ossia maiolica, del Comune di Castelli, affinch\u00e9 si accordasse un incoraggiamento alle loro fabbriche decadute, per vari ostacoli, dalla loro antica prosperit\u00e0\"; un \"progetto di decreto\" per la realizzazione delle \"casse ipotecarie nelle province del Regno Unito delle Due Sicilie\": si trattava della costituzione di Istituti di credito per abbattere \"l'idra divoratrice di orrende usure\" e per difendere \"il proprietario, l'agricoltore, l'artista (cio\u00e8 l'artigiano), il manifatturiere, il commerciante\" dai \"funesti effetti della mancanza dei mezzi\" che spesso li costringevano a svendere i prodotti (discorso pubblicato dal \"Giornale costituzionale\", Napoli 1821). In sostanza era quello un progetto di legge che precorreva la istituzione degli istituti bancari come le odierne Casse di Risparmio.\nIl rientro a Teramo.\nNel 1821 il Comi torn\u00f2 a Teramo e l'anno successivo apr\u00ec la sua quarta fabbrica a Popoli, dove nel 1823 inizi\u00f2 la produzione del cremore di tartaro. Gli anni che seguirono furono contrassegnati per\u00f2 da problemi familiari, lutti e dall'aggravamento dei problemi di salute che lo affliggevano dalla giovent\u00f9, che lo condurranno ad una morte prematura. In campo scientifico, nonostante la salute malferma, si dedic\u00f2 al perfezionamento dell'uso del tannino, sul quale scrisse una memoria che invi\u00f2 all'Accademia dei Lincei, per chiederne il brevetto. Inoltre propose al Papa di aprire una fabbrica nel Lazio. Profuse le sue ultime energie anche nello studio della meccanica, nella distillazione, nella fabbricazione di liquori, e alla preparazione di vini di migliore qualit\u00e0.\nI lutti e gli ultimi anni.\nVincenzo Comi, che si era stabilito definitivamente a Giulianova, aveva ormai affidato ai fratelli ed ai figli le fabbriche di Grottammare, mentre aveva tenuto per s\u00e9 il complesso industriale giuliese. Insieme ai problemi di salute, una serie di vicissitudini familiari e gravi lutti ne fiaccarono le ultime energie. Nel 1828 viene imprigionato il carissimo fratello Francesco, per simulato tradimento; poi venne a trovarsi aspramente in disaccordo con il figlio Riccardo, ed infine perdette tragicamente il figlio Enrico. Questi, inviato dal padre a Trieste con una nave carica di merci, vendette tutto e con il denaro ricavato, invece di ritornare a Teramo, si ferm\u00f2 a Trieste, a caccia di divertimenti. Dopo aver dilapidato tutto, fu costretto a rientrare con mezzi di fortuna. Giunto a Chieti in cattive condizioni di salute, fu raggiunto dal padre, il quale lo caric\u00f2 nella sua carrozza, ma il figlio mor\u00ec durante il viaggio di rientro a Giulianova. Quando nel 1829 perdette anche la madre, la patologia sofferta dai polmoni per le esalazioni respirate in giovent\u00f9 sul Vesuvio si aggrav\u00f2 ulteriormente: egli era afflitto da un \"catarro soffocante e mortale\". Lo scienziato ed industriale teramano mor\u00ec a Giulianova nel 1830, all'et\u00e0 di 66 anni.\nIntitolazioni.\nAl nome di Vincenzo Comi sono intitolati a Teramo dal 1882 l'Istituto Tecnico Commerciale ed una strada del centro cittadino. Anche altri comuni hanno intitolato strade e piazze all'industriale abruzzese: Torano Nuovo, Roseto degli Abruzzi."}
{"id": "3310894", "revid": "198277", "url": "https://it.wikipedia.org/wiki?curid=3310894", "title": "Oscar del calcio AIC 2010", "text": "L\u2019Oscar del calcio AIC 2010 fu la quattordicesima edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori. I premi sono stati assegnati il 24 gennaio 2011 presso l'Auditorium Verdi di Milano."}
{"id": "3310895", "revid": "729019", "url": "https://it.wikipedia.org/wiki?curid=3310895", "title": "Tranvia di Valenza", "text": "La tranvia di Valenza era una linea tranviaria a trazione elettrica che collegava il centro della citt\u00e0 piemontese alla sua stazione ferroviaria, posta fuori dall'abitato, in esercizio dal 1914 al 1947.\nStoria.\nCon l'attivazione della linea ferroviaria Alessandria-Novara-Arona (1854) la citt\u00e0 di Valenza ebbe la sua stazione ferroviaria, posta per\u00f2 ad alcuni chilometri di distanza dal centro urbano.\nNei decenni successivi si avanzarono cos\u00ec diverse proposte per un collegamento della stazione con la citt\u00e0, che per\u00f2 non si concretizzarono.\nFinalmente, nel 1906 fu costituita la Societ\u00e0 Tramviaria Valenzana (STV), presieduta da Pietro Caniggia, uno dei suoi fondatori, che redasse il progetto per una linea tranviaria a trazione elettrica, e con regio decreto n. 1262 del 12 ottobre 1913 veniva approvata e resa esecutiva la convenzione 30 giugno stesso anno per \"la concessione alla Societ\u00e0 Tramviaria Valenzana della costruzione ed esercizio della tramvia a trazione elettrica Valenza citt\u00e0-Valenza stazione ferroviaria\".\nLa linea fu costruita rapidamente ed attivata il 3 giugno 1914.\nPer tutti gli anni venti e trenta la linea fu interessata da buoni livelli di traffico, tanto da rendersi necessario l'acquisto di una vettura dall'ATM di Milano in aggiunta alle due gi\u00e0 esistenti; dopo lo scoppio della seconda guerra mondiale, la linea cominci\u00f2 a soffrire per l'obsolescenza degli impianti, aggravata dalla scarsa manutenzione.\nUn altro regio decreto, il n. 2100 del 21 novembre 1935, sanc\u00ec la decadenza della Societa Tramviaria Valenzana dalla concessione della linea che nel 1944 la STV fu posta in liquidazione; l'esercizio della linea fu assunto dalla Societ\u00e0 Tramvia Elettrica di Valenza (TRAVA), che tuttavia non possedeva le risorse necessarie all'ammodernamento della linea.\nFinita la guerra, la societ\u00e0 decise di dismettere l'esercizio tranviario, in favore di un'autolinea. L'ultima corsa del tram fu effettuata il 20 giugno 1947.\nCaratteristiche.\nPercorso.\nLasciato il piazzale antistante la stazione, il binario tranviario intersecava la strada per Mortara, per poi impegnare la salita che conduce al centro cittadino.\nOltrepassato il cosiddetto \"cantinone\", ov'era presente un binario d'incrocio, il centro storico veniva raggiunto in corrispondenza della Porta Casale, superata la quale la tranvia compiva una curva nelle vie cittadine servendo, con altrettante fermate a richiesta, via della Lega Lombarda e via Garibaldi, per giungere infine al capolinea centrale di piazza Vittorio Emanuele (poi piazza XXXI martiri).\nMateriale rotabile.\nAll'apertura, sulla linea erano in servizio due elettromotrici a due assi costruite dalla Carminati &amp; Toselli di Milano, pi\u00f9 una rimorchiata con bagagliaio.\nAll'inizio degli anni trenta venne acquistata dall'ATM di Milano un'ulteriore vettura a due assi, di dimensioni maggiori delle precedenti, con ogni probabilit\u00e0 appartenente alla serie 600."}
{"id": "3310896", "revid": "179980", "url": "https://it.wikipedia.org/wiki?curid=3310896", "title": "Nazionale di calcio del Brasile Olimpica", "text": ""}
{"id": "3310916", "revid": "45927", "url": "https://it.wikipedia.org/wiki?curid=3310916", "title": "Tobiolo", "text": ""}
{"id": "3310920", "revid": "767487", "url": "https://it.wikipedia.org/wiki?curid=3310920", "title": "Pierre Charles Le Monnier", "text": "Biografia e attivit\u00e0.\nPierre Charles Le Monnier (o Lemonnier) nacque a Parigi da Pierre Lemonnier (1675-1757), matematico e professore di filosofia al \"Coll\u00e9ge d'Harcourt\". Fece la sua prima osservazione astronomica documentata all'et\u00e0 di 16 anni e, quattro anni dopo, present\u00f2 una cartografia dettagliata della Luna che, assieme ad altri lavori, gli valse l'ingresso alla \"Accademia Reale delle Scienze\" (poi divenuta Accademia delle scienze di Francia) il 21 aprile del 1736 a soli 20 anni.\nNello stesso anno partecip\u00f2 con Alexis Clairault alla spedizione in Lapponia diretta da Pierre Louis Moreau de Maupertuis, organizzata per determinare se la Terra \u00e8 un ellissoide schiacciato o allungato ai Poli. Da questa impresa in poi sembra che sia divenuto l'astronomo prediletto di Luigi XV. Poco dopo il suo ritorno, in una memoria letta all'Accademia, illustr\u00f2 i vantaggi del metodo di John Flamsteed per determinare l'ascensione retta.\nIl 5 aprile del 1739 fu nominato membro della Royal Society.\nLe sue insistenti raccomandazioni ad usare metodi e strumenti britannici contribuirono molto a modernizzare la pratica astronomica francese; a questo proposito intrattenne anche una corrispondenza con James Bradley.\nFu il primo a rappresentare gli effetti della nutazione nelle Tabelle solari e, nel 1743 esegu\u00ec delle misurazioni con uno gnomone all'interno della chiesa di Saint Sulpice a Parigi. Tali osservazioni, se paragonate a quelle che Giovanni Cassini aveva eseguito a Bologna nel 1656, indicano una minore inclinazione dell'eclittica, come anche una minore \"altezza polare\" della citt\u00e0 di Parigi. \nNel 1745 fu eletto membro dell'\"Accademia Prussiana delle Scienze\".\nNel 1746 fu nominato professore al \"Collegio di Francia\" e fu cos\u00ec il primo insegnante di astronomia di J\u00e9r\u00f4me Lalande, con il quale, peraltro, ebbe in seguito diverse dispute.\nVisit\u00f2 l'Inghilterra nel 1748, in compagnia del Conte di Morton e dello studioso di ottica James Shore, prolungando poi il suo viaggio in Scozia, dove, il 25 luglio, pot\u00e9 osservare un'eclissi anulare di Sole.\nLe Monnier \u00e8 stato un osservatore infaticabile, che fece progredire la pratica della misurazione astronomica e geodetica in Francia. La stima di Luigi XV gli permise di procurarsi la migliore strumentazione per i suoi studi, in gran parte costruita in Inghilterra. Partecip\u00f2 anche attivamente alla diffusione dei lavori dei suoi colleghi inglesi, in particolare quelli di John Flamsteed e di Isaac Newton. \nA lui si attribuiscono diverse iniziative e molti risultati notevoli:\nDal suo matrimonio con Mademoiselle de Cussy nacquero tre figlie, delle quali Ren\u00e9e Fran\u00e7oise Ad\u00e9la\u00efde (1767 - 1833) all'et\u00e0 di 25 anni convol\u00f2 a nozze con il matematico Joseph Louis Lagrange.\nSuo fratello minore, Louis Guillaume Le Monnier (1717 - 1799), botanico, fisico, naturalista, geologo e medico fu considerato uno degli uomini di cultura francesi pi\u00f9 in vista del XVIII secolo.\nL'attivit\u00e0 di Le Monnier e la sua carriera di astronomo e geofisico terminarono a causa di una paralisi che lo colp\u00ec nel 1791, poi una seconda apoplessia concluse di l\u00ec a breve la sua esistenza. Mor\u00ec a H\u00e9ril, un borgo nei pressi di Bayeux.\nRiconoscimenti.\nGli \u00e8 stato dedicato un asteroide, 29187 Lemonnier."}
{"id": "3310922", "revid": "179980", "url": "https://it.wikipedia.org/wiki?curid=3310922", "title": "Nazionale di calcio del Brasile Under-23", "text": ""}
{"id": "3310924", "revid": "729019", "url": "https://it.wikipedia.org/wiki?curid=3310924", "title": "Raytheon T-1 Jayhawk", "text": "Il T-1 Jayhawk \u00e8 un aereo da addestramento bireattore ad ala bassa sviluppato dall'azienda aeronautica statunitense Beechcraft Corporation e commercializzato, dopo l'acquisizione dell'azienda, dalla Raytheon Company.\nBasato sul Beechcraft (poi Hawker) 400A, \u00e8 utilizzato soprattutto nell'addestramento di piloti per aerei da trasporto o aerocisterna.\nStoria del progetto.\nIl T-1A Jayhawk venne sviluppato per soddisfare l'esigenza da parte dell'United States Air Force (USAF) di sostituire l'oramai anziano North American T-39 Sabreliner con un nuovo modello di addestratore avanzato a reazione e a medio raggio destinato al reparto del Specialized Undergraduate Pilot Training per la formazione degli studenti destinati a formare gli equipaggi di velivoli da trasporto tattico e strategico o di aerocisterne.\nL'allora ufficio tecnico della Beechcraft decise di basarsi sul Business jet Beechjet 400A (poi diventato Hawker 400A), modificando lo scompartimento passeggeri per alloggiare un serbatoio di combustibile addizionale e ridurre lo spazio destinato all'equipaggio ai due posti per pilota e copilota, uno per l'istruttore e due destinati agli allievi. Altre differenze con la versione commerciale sono l'irrobustimento generale della struttura, per consentire un elevato rapporto di atterraggi per ora di volo e per migliorare la resistenza in caso di impatto con volatili.\nLa produzione, iniziata nel 1992 prosegu\u00ec fino al 1997, attestandosi alla fine su 180 esemplari costruiti.\nVenne inoltre commercializzato per il mercato giapponese nella variante designata T-400 (400T), sempre destinato alla formazione degli equipaggi destinati alla K\u014dk\u016b Jieitai, la componente aerea della forza di difesa del Giappone. Il modello mantiene lo stesso certificato di tipo del T-1A.\nImpiego operativo.\nStati Uniti d'America.\nIl primo esemplare del T-1A venne consegnato nel gennaio 1992 alla Reese Air Force Base, in Texas, tuttavia inizi\u00f2 ad essere impiegato operativamente per la formazione degli allievi solo dal 1993.\nOltre alla formazione degli equipaggi destinati ai trasporti e alle aerocisterne, il T-1A viene utilizzato anche per l'addestramento dei Combat Systems Officer (CSO), gli ufficiali USAF precedentemente identificati con il titolo di \"navigatore\". Il T-1A sostitu\u00ec inoltre il T-39 Sabreliner nella fase intermedia della formazione degli ufficiali di volo (Naval flight officer, NFO) di United States Navy e United States Marine Corps presso la Naval Air Station Pensacola, fino alla separazione della formazione congiunta tra US Navy, USMC e USAF avvenuta nel 2010.\nIl T-1A \u00e8 tuttora in dotazione ai reparti dislocati nel Mississippi, presso la Columbus AFB, in Oklahoma, nella Vance AFB, ed in Texas presso la Laughlin AFB e la Randolph AFB in quest'ultima utilizzati per la formazione di piloti istruttori."}
{"id": "3310928", "revid": "119391364", "url": "https://it.wikipedia.org/wiki?curid=3310928", "title": "Giovanni Voltini", "text": "Biografia.\nNel 1892 si iscrisse alla Accademia di belle arti di Parma, per poi perfezionare gli studi all'Accademia di Firenze (1896-1897) e completarli definitivamente a Napoli. Qui venne a contatto con gli ambienti artistici italiani maggiormente influenzati dall'impressionismo francese.\nLungo il suo percorso artistico, Voltini predilesse lo studio dei volti e in particolare gli autoritratti. Incline ai viaggi, visse a lungo all'estero, prima in Uruguay e Argentina e successivamente in Portogallo, Spagna e Francia.\nDurante il suo soggiorno argentino, conobbe lo scenografo parmigiano Giuseppe Carmignani, che lo coinvolge nella realizzazione degli impianti scenici connessi ai festeggiamenti per l'indipendenza argentina. Questo lo port\u00f2 da un lato ad avvicinarsi all'Art Nouveau e all'Art d\u00e9co e, dall'altro, all'inizio di un periodo di collaborazione con Carmignani, che lo volle ancora (1913) come collaboratore per le celebrazioni della nascita di Giuseppe Verdi.\nUna piccola testimonianza locale dell'opera di Voltini \u00e8 conservata anche nel cimitero di Ragazzola di Roccabianca, dove il cancello di una cappella funeraria \u00e8 stato realizzato su suo disegno. Le cronache locali ricordano anche il suo impegno politico: \u00e8 consigliere e assessore comunale a Roccabianca in epoche differenti, nel periodo immediatamente precedente la Prima guerra mondiale e subito dopo la Seconda guerra mondiale. Di simpatie socialiste, fu lungamente inviso lungo il periodo fascista. L'affinit\u00e0 d'idee e una profonda amicizia lo legano a Giovanni Faraboli, fondatore del movimento cooperativo provinciale.\nNel 1989, Voltini fu ricordato dal critico d'arte Tiziano Marcheselli, che pubblic\u00f2 una monografia sulla sua opera. Una mostra postuma fu organizzata dal comune di Roccabianca nel settembre del 2001."}
{"id": "3310931", "revid": "767487", "url": "https://it.wikipedia.org/wiki?curid=3310931", "title": "Adenoma papillare renale", "text": "L'adenoma papillare renale \u00e8 una neoplasia che deriva dall'epitelio tubulare renale, caratterizzato dalla presenza di adenomi piccoli e superficiali sulla corticale del rene, si riscontrano dal 7 a 22% delle autopsie. La forma che si presenta con maggiore incidenza \u00e8 quella papillare e perci\u00f2 sono chiamati adenomi papillari nelle classificazioni internazionali.\nMorfologia.\nSono piccoli tumori in genere di diametro inferiore ai 5mm, si presentano sulla superficie corticale e microscopicamente appaiono come noduli pallidi, giallo-grigiastri con limiti ben definiti. All'esame istologico sono costituiti da strutture papillari complesse, con abbondanti ramificazioni. Le cellule assumono una forma da cuboide a poligonale, e presentano piccoli nuclei regolari centrali, citoplasma ricco in vacuoli lipidici, senza evidenza di atipia. Dal punto di vista istologico questi tumori non differiscono dall'adenocarcinoma papillare renale a basso grado, infatti condividono alcune caratteristiche immunoistochimiche e citogenetiche (trisomie 7 e 17) con le neoplasie papillari. La dimensione del tumore che in passato veniva usata come \"cut-off\" per distinguere tra le forme a facile metastatizzazione e le forme non metastatiche, era di 3cm; tuttavia poich\u00e9 sono state occasionalmente descritte metastasi da tumori renali di scarso volume, l'attuale comportamento \u00e8 quello di considerare e trattare tutti gli adenomi come tumori maligni, almeno fino all'evidenziazione di sicuri fattori di benignit\u00e0. Raramente le neoplasie benigne causano problemi clinici."}
{"id": "3310944", "revid": "1711941", "url": "https://it.wikipedia.org/wiki?curid=3310944", "title": "Jurji Zaydan", "text": "Biografia.\nJurj\u012b Zayd\u0101n \u00e8 stato uno scrittore cristiano (greco-ortodosso) libanese, di famiglia alquanto modesta sotto il profilo economico, tanto che il padre lo mand\u00f2 a lavorare come cameriere in un ristorante gi\u00e0 all'et\u00e0 di 11 anni.\nNon comp\u00ec studi regolari e fu di fatto un autodidatta. Chi gli insegn\u00f2 a leggere e a scrivere fu suo padre, anche se a 19 anni Jurj\u012b entr\u00f2 nella Scuola Protestante Siriana, per seguire i corsi di Medicina. Malgrado ne fosse espulso dopo appena un anno, Zayd\u0101n si guadagn\u00f2 la stima dei compagni e una buona fama all'interno della sua comunit\u00e0.\nEmigrato a 24 anni in Egitto, presto si afferm\u00f2 come scrittore di romanzi storici, che hanno sempre incontrato il favore del grande pubblico e dei critici. Fu anche il fondatore nel 1892 del mensile egiziano \"al-Hil\u0101l\" (La mezzaluna), in cui si toccavano i temi della modernit\u00e0, dell'importanza della scienza e della tecnologia, ma anche della cultura letteraria e della storia. Dalla rivista nascer\u00e0 in seguito una casa editrice, ancor oggi tra le pi\u00f9 importanti dell'Egitto e dell'intero mondo arabo."}
{"id": "3310949", "revid": "599013", "url": "https://it.wikipedia.org/wiki?curid=3310949", "title": "Vitalij Lysyc'kyj", "text": "Carriera.\nClub.\nDurante la sua carriera ha giocato con varie squadre di club, tra cui il Kryvbas.\nNazionale.\nConta 4 presenze con la nazionale ucraina."}
{"id": "3310952", "revid": "38120", "url": "https://it.wikipedia.org/wiki?curid=3310952", "title": "Qer\u00e2tu", "text": ""}
{"id": "3310954", "revid": "36426", "url": "https://it.wikipedia.org/wiki?curid=3310954", "title": "Anadiomene", "text": ""}
{"id": "3310955", "revid": "599013", "url": "https://it.wikipedia.org/wiki?curid=3310955", "title": "Javier Del Pino", "text": "Carriera.\n\u00c8 cresciuto nella \"cantera\" dell'Atletico Madrid ed ha esordito in prima squadra nel 2002.\nDal 2002 al 2005 ha giocato con lo Xerez, per poi trasferirsi al Numancia, con cui ha giocato in Primera Divisi\u00f3n nella stagione 2008-2009.\nSi \u00e8 ritirato nel 2016, dopo 11 anni nel club rossoblu."}
{"id": "3310965", "revid": "290023", "url": "https://it.wikipedia.org/wiki?curid=3310965", "title": "Palazzo Postale", "text": ""}
{"id": "3310969", "revid": "1543377", "url": "https://it.wikipedia.org/wiki?curid=3310969", "title": "Gomphidae", "text": "Gomphidae \u00e8 una famiglia di insetti dell'ordine degli Odonata (sottordine Anisoptera).\nTassonomia.\nAlla famiglia Gomphidae appartengono i generi:"}
{"id": "3310971", "revid": "183666", "url": "https://it.wikipedia.org/wiki?curid=3310971", "title": "Credendo vides", "text": "Credendo vides, letteralmente significa \"vedi credendo\", anche se in realt\u00e0 sarebbe pi\u00f9 opportuno tradurlo con \"credendo riuscirai a vedere\".\nSi tratta di un motto latino molto famoso, che \u00e8 sempre stato associato al mondo dell'alchimia, della magia, e dell'esoterismo.\nLo si pu\u00f2 accostare ad altri motti esoterici simili quali: \"come in alto cos\u00ec in basso\", \"come dentro cos\u00ec fuori\", \"come nell'uomo Dio cos\u00ec in Dio l'uomo\".\nAnticamente (ma anche ai giorni nostri), era il primo passo che un aspirante affiliato doveva superare per entrare in qualche societ\u00e0 o ordine iniziatico (Templari, Massoneria, Logge Alchemiche); stava infatti a rappresentare l'apertura della mente e del cuore che il soggetto doveva raggiungere per comprendere i segreti dell'umanit\u00e0 e dell'universo. Si sosteneva che la \"vera vista\" era data dallo spirito, non dal corpo, quindi solo chi riusciva a \"credere\", e cio\u00e8 a sviluppare una coscienza diversa di s\u00e9 e di ci\u00f2 che lo circondava, pi\u00f9 ampia e profonda, giungeva ad ottenere \"l'apertura degli occhi\" e a vedere le cose \"come veramente sono\" (teoria che si riscontra anche nei movimenti new Age con la Profezia di Celestino), comprendendone quindi la bellezza e i misteri."}
{"id": "3310976", "revid": "123654120", "url": "https://it.wikipedia.org/wiki?curid=3310976", "title": "Pierino Gabetti", "text": "Carriera.\nAi Giochi olimpici, dopo le due edizioni in cui and\u00f2 a medaglia, a fu 4\u00ba nei pesi leggeri. Fu, inoltre, sette volte campione italiano di categoria.\nRealizz\u00f2, inoltre, due record mondiali nella prova di strappo della categoria pesi piuma.\nDopo l'attivit\u00e0 agonistica ricopr\u00ec anche il ruolo di commissario tecnico della nazionale italiana di sollevamento pesi."}
{"id": "3310979", "revid": "592085", "url": "https://it.wikipedia.org/wiki?curid=3310979", "title": "Piero Gabetti", "text": ""}
{"id": "3310983", "revid": "292710", "url": "https://it.wikipedia.org/wiki?curid=3310983", "title": "EHF Challenge Cup di pallamano maschile 2010-2011", "text": "La EHF Challenge Cup 2010-2011 \u00e8 la 18\u00aa edizione del torneo, l'11a dopo aver cambiato nome e formula.\nLa formula del torneo prevedeva una prima fase a gruppi e poi, dal terzo turno di qualificazione le gare furono disputate con incontri di andata e ritorno."}
{"id": "3310984", "revid": "339392", "url": "https://it.wikipedia.org/wiki?curid=3310984", "title": "Deportivo Italia", "text": ""}
{"id": "3310992", "revid": "177966", "url": "https://it.wikipedia.org/wiki?curid=3310992", "title": "Medici Archive Project", "text": "Il Medici Archive Project nasce nel 1995, \u00e8 una organizzazione non lucrativa di utilit\u00e0 sociale finanziata da ingenti donazioni private. La sede si trova presso all'Archivio di Stato di Firenze ed uffici amministrativi sono presenti negli Stati Uniti d'America. Si tratta di un significativo archivio online in continuo ampliamento, costruito per mantenere in vita le tradizioni e la storia della famiglia Medici non soltanto per quanto la riguardi, ma anche per tutta la storia e la filologia di alcuni secoli della storia di Firenze. Alessio Assonitis \u00e8 il direttore dal 2011."}
{"id": "3310995", "revid": "1573940", "url": "https://it.wikipedia.org/wiki?curid=3310995", "title": "Ophiogomphus", "text": "Ophiogomphus \u00e8 un genere di libellule della famiglia Gomphidae.\nTassonomia.\nAl genere \"Ophiogomphus\" appartengono le seguenti specie:"}
{"id": "3310996", "revid": "183114", "url": "https://it.wikipedia.org/wiki?curid=3310996", "title": "O'nyong'nyong", "text": ""}
{"id": "3311008", "revid": "114450", "url": "https://it.wikipedia.org/wiki?curid=3311008", "title": "Midi controller", "text": ""}
{"id": "3311009", "revid": "287204", "url": "https://it.wikipedia.org/wiki?curid=3311009", "title": "Pane e tempesta", "text": "Pane e tempesta \u00e8 un romanzo di Stefano Benni, pubblicato nel 2009.\nTrama.\nUn bosco dietro un bar sta per essere abbattuto e Nonno Stregone con la carica dei personaggi di Benni cercano un modo per salvarlo in un insieme di antiche storie, il tutto \"aromatizzato\" con comicit\u00e0."}
{"id": "3311010", "revid": "183114", "url": "https://it.wikipedia.org/wiki?curid=3311010", "title": "O'nyong-nyong virus", "text": ""}
{"id": "3311013", "revid": "767487", "url": "https://it.wikipedia.org/wiki?curid=3311013", "title": "C\u0103z\u0103ne\u0219ti (Telene\u0219ti)", "text": "C\u0103z\u0103ne\u0219ti \u00e8 un comune della Moldavia situato nel distretto di Telene\u0219ti di 3.262 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311015", "revid": "287204", "url": "https://it.wikipedia.org/wiki?curid=3311015", "title": "Leonardo Dati", "text": "Leonardo Dati pu\u00f2 riferirsi a tre ecclesiastici fiorentini, appartenenti alla stessa famiglia:"}
{"id": "3311017", "revid": "767487", "url": "https://it.wikipedia.org/wiki?curid=3311017", "title": "Chi\u021bcanii Vechi", "text": "Chi\u021bcanii Vechi \u00e8 un comune della Moldavia situato nel distretto di Telene\u0219ti di 2.748 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311022", "revid": "110157", "url": "https://it.wikipedia.org/wiki?curid=3311022", "title": "Ghiliceni", "text": "Ghiliceni \u00e8 un comune della Moldavia situato nel distretto di Telene\u0219ti di 2.624 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311025", "revid": "110157", "url": "https://it.wikipedia.org/wiki?curid=3311025", "title": "M\u00eendre\u0219ti", "text": "M\u00eendre\u0219ti \u00e8 un comune della Moldavia situato nel distretto di Telene\u0219ti di 4.833 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311035", "revid": "648716", "url": "https://it.wikipedia.org/wiki?curid=3311035", "title": "Cultura delle F\u00e6r \u00d8er", "text": "La cultura delle F\u00e6r \u00d8er trova le proprie radici nella cultura nordica. Le F\u00e6r \u00d8er sono rimaste a lungo isolate dai movimenti culturali che hanno attraversato l'Europa nel corso dei secoli, conservando cos\u00ec gran parte della propria cultura tradizionale.\nLingua.\nLa lingua parlata \u00e8 il faroese (\"F\u00f8royskt m\u00e1l\"). Questa \u00e8 una delle tre lingue scandinave insulari provenienti dall'antico norreno parlato al tempo dei Vichinghi. Le altre due sono l'islandese e il \"norne\".\nSino al XV secolo, l'ortografia faroese somigliava a quella islandese e norvegese. Nel 1538 i danesi abolirono l'uso del faroese in forma scritta per i documenti ufficiali, cos\u00ec come lo studio della lingua nelle scuole, in favore del danese. La proibizione ha portato ad una ricca tradizione orale, attraverso la quale \u00e8 stato possibile tramandare poemi e ballate (\"kv\u00e6\u00f0i\" in faroese). Bisogna attendere il XIX secolo per la riabilitazione della lingua e perch\u00e9 siano trascritte su carta le storie tramandate oralmente per secoli.\nOggi, la lingua faroese \u00e8 parlata da circa persone.\n\u00d3lavs\u00f8ka.\n\u00d3lavs\u00f8ka \u00e8 la festa nazionale faroese. Si celebra ufficialmente il 29 luglio di ogni anno. I Faroesi ricordano, dalla sera del 28 al 31 luglio, la morte di Sant'Olav, re di Norvegia dal 1015 al 1028.\nLa cerimonia ufficiale inizia con l'apertura del Parlamento Faroese, una tradizione esistente da pi\u00f9 di 900 anni. Segue il corteo che si dirige verso la cattedrale di T\u00f3rshavn e un discorso pronunciato dai ministri. Gli abitanti indossano il costume tradizionale locale. \u00d3lavs\u00f8ka \u00e8 anche festeggiato con incontri sportivi, in particolare gare di barche a remi, danze tradizionali faroesi ed esposizioni artistiche."}
{"id": "3311039", "revid": "110157", "url": "https://it.wikipedia.org/wiki?curid=3311039", "title": "Negureni", "text": "Negureni \u00e8 un comune della Moldavia situato nel distretto di Telene\u0219ti di 2.910 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311042", "revid": "339392", "url": "https://it.wikipedia.org/wiki?curid=3311042", "title": "Unione Comunisti Italiani", "text": ""}
{"id": "3311043", "revid": "486946", "url": "https://it.wikipedia.org/wiki?curid=3311043", "title": "Togavirus", "text": ""}
{"id": "3311048", "revid": "1983214", "url": "https://it.wikipedia.org/wiki?curid=3311048", "title": "Magnitudine di eclissi", "text": "La magnitudine di eclissi \u00e8 la frazione di diametro del corpo eclissato (ad esempio il sole nelle eclissi solari) ad essere coperto dal corpo eclissante. Questa definizione si applica sia alle eclissi solari che a quelle lunari.\nNon deve essere confusa con l'oscuramento di eclissi, che \u00e8 invece la percentuale totale di superficie (espressa a volte in decimali) del corpo eclissato ad essere coperta.\nSpiegazione.\nDurante un'eclissi parziale o anulare la magnitudine \u00e8 sempre compresa fra 0 e 1 (estremi esclusi), mentre oltre questo numero se ne ha una totale. Se la magnitudine \u00e8 uguale a 0 non c'\u00e8 nessuna eclissi."}
{"id": "3311049", "revid": "110157", "url": "https://it.wikipedia.org/wiki?curid=3311049", "title": "Pistruieni", "text": "Pistruieni \u00e8 un comune della Moldavia situato nel distretto di Telene\u0219ti di 1.172 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3311050", "revid": "1573940", "url": "https://it.wikipedia.org/wiki?curid=3311050", "title": "Ophiogomphus cecilia", "text": "Ophiogomphus cecilia () \u00e8 una specie di libellula della famiglia Gomphidae diffusa in Europa e nella Siberia Occidentale.\nIl suo habitat sono fiumi e torrenti, in particolare quelli a fondo sabbioso. \u00c8 minacciata dall'inquinamento e dal sovrasfruttamento delle acque superficiali; negli anni ottanta e novanta, a causa di queste minacce, ha subito un declino, ma nell'ultimo decennio la sua popolazione \u00e8 rimasta stabile, grazie anche ad una migliore gestione delle risorse idriche.\n\u00c8 una specie inclusa nella Direttiva Habitat dell'Unione europea."}
{"id": "3311053", "revid": "767487", "url": "https://it.wikipedia.org/wiki?curid=3311053", "title": "Nativit\u00e0 della Vergine (Altdorfer)", "text": "La Nativit\u00e0 della Vergine \u00e8 un dipinto a olio su tavola (140,7\u00d7130 cm) di Albrecht Altdorfer, databile al 1520 circa e conservato nell'Alte Pinakothek di Monaco. \nDescrizione e stile.\nL'opera \u00e8 composta in maniera scenografica, secondo la nuova sensibilit\u00e0 verso lo sfondo elaborata dalla scuola danubiana in quegli anni. Il soggetto vero e proprio, la nascita di Maria, \u00e8 relegato infatti nella parte inferiore del dipinto, col tradizionale letto di sant'Anna, le levatrici con la bambina e san Gioacchino che si avvicina portando qualcosa mentre sale una scaletta. La parte predominante del dipinto \u00e8 lo straordinario sfondo chiesastico, in cui un girotondo di angeli si muove in un cerchio amplissimo, che evidenzia l'ampiezza spaziale, con al centro un angioletto che agita un turibolo per l'incenso. \nL'edificio, che simboleggia la tipica analogia tra Maria e la Chiesa (un soggetto poi bandito dalla Riforma protestante), \u00e8 organizzato in maniera complicata e originale, all'insegna dell'eclettismo: il deambulatorio e le gallerie di colonnine sono romanici, le finestre ogivali gotiche e le volte e le nicchie a conchiglia rinascimentali. Una tale attenzione all'architettura \u00e8 tipica delle opere quando alla corte di Massimiliano I si dedic\u00f2 all'architettura."}
{"id": "3311055", "revid": "767487", "url": "https://it.wikipedia.org/wiki?curid=3311055", "title": "Trioncube", "text": "Trioncube \u00e8 un videogioco pubblicato per il nintendo DS.\nModalit\u00e0 di gioco.\nIl gioco \u00e8 molto simili e Tetris. L'obiettivo del gioco \u00e8 di unire diversi blocchi in modo molto simile al Tetris."}
{"id": "3311062", "revid": "183694", "url": "https://it.wikipedia.org/wiki?curid=3311062", "title": "Riti della Settimana Santa in Sicilia", "text": "I riti della Settimana Santa in Sicilia sono l'insieme delle manifestazioni religiose organizzate nei diversi paesi e citt\u00e0 della Sicilia ad opera delle diocesi delle varie parrocchie e soprattutto delle locali confraternite in occasione della Pasqua.\nQuesti antichi riti, di grande richiamo turistico, vogliono rappresentare i momenti pi\u00f9 significativi della Passione di Ges\u00f9 Cristo, descritti nei Vangeli, dal suo arresto da parte dei romani alla Resurrezione e fanno parte, insieme alle normali funzioni religiose, delle celebrazioni della Settimana Santa. Molti di questi eventi sono iscritti nel Registro Eredit\u00e0 Immateriali della Sicilia.\nCaratteri generali.\nI riti della Settimana Santa presentano in Sicilia una complessit\u00e0 di contenuti e di simbologie dovute ai numerosi influssi, soprattutto dovuti alla cultura spagnola, dominante tra il XVI ed il XVII secolo, ed ai temi teologici della religiosit\u00e0 controriformista.\nTali riferimenti culturali non esauriscono per\u00f2 la complessit\u00e0 e l'importanza di tali riti all'interno delle comunit\u00e0. Lo scrittore Gesualdo Bufalino ha scritto:\nSi evidenzia cos\u00ec come nel mistero della morte e della resurrezione ci siano, nella cultura popolare dell'isola, riferimenti pi\u00f9 ampi di quelli seicenteschi, arrivando alla cultura bizantina che rappresenta un sostrato religioso importante e alla memoria dei pi\u00f9 antichi riti di una tradizione mediterranea, pi\u00f9 antichi di quelli dello stesso cristianesimo.\nLe diverse manifestazioni si caratterizzano per la grande variet\u00e0 che assumono nei vari centri dell'isola, diventando elemento caratterizzante della comunit\u00e0, nonostante i mutamenti sociali e culturali della modernit\u00e0.\nNonostante questa variabilit\u00e0 si possono rintracciare alcuni elementi comuni o quanto meno ricorrenti sotto riportati.\nLa Domenica delle Palme.\nLa processione della Domenica delle Palme. Tale ricorrenza \u00e8 comune al resto dell'Italia ed a tutta la Cristianit\u00e0, ma in Sicilia si svolge con particolare enfasi, con rievocazioni figurate, eredi di tradizioni di teatro religioso tardomedievali. Durante la processione, in quasi tutti i paesi della Sicilia, si utilizzano i ramoscelli di ulivo e anche foglie di palma, artisticamente intrecciate in forme tradizionali, che vengono portate in processione, generalmente da fanciulli. Praticamente solo a tale scopo venivano coltivate, in luogo assolato e protetto alcuni esemplari di palma da dattero o altre variet\u00e0 che in Sicilia non hanno mai fruttificato. Ugualmente utilizzate, soprattutto in passato, fronde di alberi sempreverdi come l'alloro. Tali fronde assumono un valore magico-religioso apotropaico e vengono conservate tutto l'anno per preservare dai rischi di malattie e disgrazie.\nIn alcune processioni si rievoca l'ingresso di Ges\u00f9 a Gerusalemme. Per esempio a Caltanissetta dove nel pomeriggio della Domenica delle Palme il centro della citt\u00e0 \u00e8 attraversato dalla processione di un simulacro di Cristo su una barca interamente ricoperta di fiori. Altrove, come a Enna, la processione prevede la presenza di figuranti appartenenti alle varie confraternite, che rappresentano l'arrivo del Messia nella citt\u00e0 santa. Uno dei confratelli, rappresentante Ges\u00f9, monta su un asinello, preceduto da dodici compagni, rappresentanti gli apostoli, che reggono ramoscelli di ulivo\nIl Luned\u00ec Santo.\nIl Luned\u00ec Santo, ma anche il Marted\u00ec e il Mercoled\u00ec, in molte localit\u00e0 si svolgono processioni da parte delle varie Confraternite che organizzano cortei sacri con le statue da loro custodite o che le caratterizzano nell'intitolazione. In tali occasioni i santi destinatari del culto locale vengono integrati nei riti della Settimana Santa.\nIl Marted\u00ec Santo.\nA Caltanissetta \"La \"Scinnenza\"\" \u00e8 una rappresentazione sacra che inizia la sera del marted\u00ec santo nel centro storico con la recita del processo a Ges\u00f9 seguito da altri momenti della Via Crucis. Accompagnati dalle bande musicali, gli attori in costume rievocano i vari momenti della Passione di Ges\u00f9, che culminano nella vera e propria \"Scinnenza\" (dalla lingua siciliana \"scinniri\" che significa \"scendere\"), ovvero la deposizione di Ges\u00f9 dalla croce.\nGi\u00e0 nel Medioevo esistevano tali rappresentazioni a Caltanissetta, che si svolgevano nei quattro venerd\u00ec di marzo che precedevano la Settimana Santa. La prima vera rappresentazione con molti attori ebbe luogo nel 1840 ma l'anno successivo, a causa di gravi disordini generati dalla grande folla, venne abolita. Ripresa con successo nel 1957 per iniziativa dei salesiani e poi nel 1972, la \"Scinnenza\" si svolse ogni anno la sera del Sabato santo per le vie del centro storico. Dal 2006 la manifestazione \u00e8 stata spostata al marted\u00ec santo per volere del clero.\nIl Venerd\u00ec santo.\nIl venerd\u00ec \u00e8 caratterizzato dalla processione del Cristo Morto. La processione \u00e8 caratterizzato in genere dalla presenza non solo del Crocefisso o del Cristo morto adagiato su di una lettiga o in un'urna di vetro (\"cataletto\"), ma anche dei \"Misteri\" come l\"'Ecce Homo\", e della statua della L\u2019Addolorata.\nSpesso tale processione \u00e8 preceduta o seguita dalla processione della \"Cerca\" che si svolge anch'essa quasi sempre al Venerd\u00ec santo (spesso di mattina) e che vede il simulacro della Madonna \"cercare\" Cristo a volte inutilmente, a volte incontrando (Cerda) il Cristo morto; in questo caso la processione prende il nome di \"Giunta\" (Licodia Eubea). A volte tale \"cerca\" si svolge al sabato (Cassaro).\nAltri elementi ricorrenti sono:\nA Caltanissetta nel Venerd\u00ec Santo, giorno di dolore e di lutto, la citt\u00e0 assiste compostamente alla processione del, un piccolo crocifisso ligneo del XV secolo, oggetto di grande venerazione da parte dei nisseni che gli hanno dato il titolo di \"Cristo nero\". La processione \u00e8 accompagnata dai, un gruppo di uomini scalzi, vestiti di una tunica viola, che cantano in un antico dialetto le lamentanze che parlano della triste vicenda della morte di Cristo sulla Croce. Fino a qualche anno fa il gruppo dei \"ladanti\" o \"lamentaatori\" era costituito dai, i raccoglitori di verdure selvatiche, i pi\u00f9 poveri tra i poveri che si tramandavano oralmente questa antica tradizione. Oggi la devozione si \u00e8 allargata e tanti nisseni, di tutti i ceti sociali che entrano a far parte del gruppo dei ladanti.\nA Castellammare del Golfo il pomeriggio del venerd\u00ec santo, tradizionalmente, dalla chiesa madre si snoda la processione della vara con il Cristo morto, seguita dalla Vergine Addolorata. La processione attraversa le vie del centro e rientra in chiesa madre nella tarda serata. Tipico \u00e8 il rosario in dialetto castellammarese che irrompe il silenzio.\nA Erice il venerd\u00ec pomeriggio vi \u00e8 una processione della \"Via Crucis\". Fino al 1856 era mista, composta da statue lignee\" ed e da personaggi viventi. Da allora \u00e8 solo di sei gruppi scultorei in legno che girano per le stradine della citt\u00e0.\nA Enna la Processione del Venerd\u00ec Santo inizia con l'urna del Cristo Morto portata verso il Duomo, poi con la Confraternita della Passione che porta i cosiddetti \"misteri\", ovvero i simboli per fare memoriale della passione di Cristo e con il fercolo della Madonna Addolorata. L'intera processione poi dal Duomo giunge al cimitero storico pe rla benedizione, per poi tornare in Duomo.\nA Trapani da oltre 400 anni, alle 14 comincia la processione dei Misteri per concludersi oltre ventiquattro ore dopo. L'origine \u00e8 spagnola e, infatti, ha analogie importanti con le celebrazioni andaluse.\nLa processione, composta da ben venti Gruppi Sacri, viene considerata una delle pi\u00f9 lunghe manifestazioni religiose italiane (sia per numero dei gruppi che per durata), e soprattutto una tra le pi\u00f9 antiche. La processione che parte dalla Chiesa delle Anime del Purgatorio, percorre le principali vie cittadine. Essa rappresenta una ricostruzione della \"Via Crucis\", e termina il Sabato Santo.\nLa Domenica di Resurrezione.\nIl giorno di Pasqua, intorno a mezzogiorno, avviene il tradizionale Incontro tra Maria e Ges\u00f9 Risorto, popolarmente detto \"La Giunta\" . La tradizione popolare vuole che la Madonna inviti gli apostoli alla ricerca del figlio.\nGli Apostoli, detti \"Santuna\" , sono undici giganteschi pupazzi in cartapesta, rivestiti con abiti di stoffa, all'interno di ognuno dei quali vi \u00e8 una persona, come nel caso del S. Giovanni che due giorni prima accompagnava l'Addolorata in processione\nLa sera poi, in un clima di festa gioiosa, si svolge la processione per le vie del centro abitato con tutti i simulacri.\nAltri elementi ricorrenti.\nLe celebrazioni antagoniste.\nAd Ispica due celebrazioni antagoniste si svolgono rispettivamente il Gioved\u00ec ed il Venerd\u00ec Santo. La prima era la festa dei cav\u00e0ri, che trasportano il simulacro del \u201cCristo alla Colonna\u201d (u patri a culonna), mentre il venerd\u00ec si celebra la festa dei nunziatari, con il loro \u201cCristo con la Croce\u201d (u patri a cruci).\nSimbologie.\nGeneralmente i riti pasquali siciliani vengono riferiti ad un'influenza spagnola, molto presente sulla societ\u00e0 siciliana del XVII secolo. Tuttavia non si pu\u00f2 non rilevare moltissime somiglianze con le tradizioni di altre regioni come la Calabria e la Puglia, ed altre non interessate dal dominio spagnolo come la Sardegna (Riti della Settimana Santa in Sardegna).\nCertamente con gli elementi prevalenti religiosi di tipo penitenziale tipici della religiosit\u00e0 seicentesca, convivono, anche se alcune sempre pi\u00f9 con difficolt\u00e0, alcuni elementi che risalgono a tradizioni precedenti spesso riferibili ad un'area pi\u00f9 estesa di quella della sola isola.\nSono state, infatti rintracciati tradizioni relative a vari periodi della complessa storia isolana:\nI canti pasquali.\nIn alcuni centri minori della Sicilia (Montedoro, Capizzi, Leonforte, Cerami, Tusa Delia, Alcara li Fusi, Longi) \u00e8 sopravvissuta, sempre con maggior difficolt\u00e0, una tradizioni di musica polivocale, che si manifestava nel repertorio di canti tradizionali eseguiti senza l'accompagnamento strumentale ma semplicemente accordando tra di loro le diverse voci dei vari cantori che si accavallano nell'esecuzione, in modo simile alla tradizione sarda, maggiormente conservata e valorizzata e a quella andalusa. Tali canti coprivano un vasto repertorio ed erano eseguiti in vari occasioni durante l'anno, anche se una rilevanza particolare assumevano quelli eseguiti durante la Settimana Santa.\nUn particolare rilievo tra i canti pasquali hanno le \"lamentanze\", inni di dolore in latino o in dialetto, cantati da gruppi di giovani cantori, anziani o confratelli (Enna, Caltanissetta, Bivona)..\n\"Velatio\" e tele della Passione.\n\"\u00c2 calata 'a tila\", (la Tela della Passione) rito che prevede l'improvviso disvelamento del presbiterio durante la Veglia della Notte di Pasqua al pronunciamento del Gloria, per rappresentare e mostrare in modo figurato il Cristo Risorto.\nDocumentazioni storiche.\nNel 1816 sono documentati i riti dalla Tela a Palermo nelle chiese:\nDocumentazioni moderne.\nIl rito della Tela della Passione si svolge a:\nLa Settimana Santa nelle varie localit\u00e0.\nCatania e provincia.\nPatern\u00f2: Venerd\u00ec dell'Addolorata: il venerd\u00ec prima della Domenica delle Palme, processione della Vergine Addolorata che tradizionalmente va alla ricerca del suo figlio Ges\u00f9, che poi incontrer\u00e0 legato alla colonna nella chiesa di Santa Maria Annunziata per poi salire nella chiesa madre di Patern\u00f2, nella collina storica dove rimarr\u00e0 fino al Venerd\u00ec Santo. Venerd\u00ec Santo: una delle processioni pi\u00f9 suggestive e seguite di Sicilia, la discesa del Cristo morto e della Vergine Addolorata dalla Scalinata settecentesca di Patern\u00f2, preceduti dalle varie confraternite della citt\u00e0, in tarda serata ingresso nella chiesa di Santa Margherita dove verr\u00e0 allestito \"u Cunsolu\", cio\u00e8 il sepolcro di Ges\u00f9 dove vengono messi in mostra fino al Sabato Santi gli artistici simulacri del Cristo Morto e della Vergine Addolorata. Domenica di Pasqua: processione per le vie cittadine del Cristo Risorto.\nSiracusa e provincia.\nSortino,Venerd\u00ec Santo, h 04.00, Processione de \"'U Nummu ru Gesu\" (Cristo alla colonna)."}
{"id": "3311063", "revid": "473757", "url": "https://it.wikipedia.org/wiki?curid=3311063", "title": "Magnitudine (eclissi)", "text": ""}
{"id": "3311085", "revid": "110157", "url": "https://it.wikipedia.org/wiki?curid=3311085", "title": "Bumb\u0103ta", "text": "Bumb\u0103ta \u00e8 un comune della Moldavia situato nel distretto di Ungheni di 2.385 abitanti al censimento del 2004."}
{"id": "3311098", "revid": "729019", "url": "https://it.wikipedia.org/wiki?curid=3311098", "title": "America's Next Top Model (seconda edizione)", "text": "La seconda edizione di America's Next Top Model \u00e8 andata in onda dal 13 gennaio al 23 marzo 2004, sotto la conduzione di Tyra Banks, in veste anche di giudice; questa edizione \u00e8 stata l'unica ad avere 12 concorrenti e la destinazione internazionale \u00e8 stata Milano, Italia. Da questa stagione entra a far parte della giuria anche il fotografo Nigel Barker.\n\u00c8 una delle poche edizioni nelle quali non viene messo in onda l'episodio dei casting.\nLa vincitrice, la ventitreenne Yoanna House da Jacksonville, Florida, ha portato a casa un contratto con la IMG Models, un servizio fotografico per la rivista \"Jane\" e un contratto di rappresentanza con l'azienda di cosmetici Sephora.\nMakeover.\nNell'episodio 3 le concorrenti sono state sottoposte al \"makeover\""}
{"id": "3311102", "revid": "247222", "url": "https://it.wikipedia.org/wiki?curid=3311102", "title": "Harmony (Laurent Wolf)", "text": "Harmony \u00e8 il settimo album di Laurent Wolf, pubblicato il 13 novembre 2010.\nL'album \u00e8 stato anticipato dal singolo \"Suzy\"."}
{"id": "3311104", "revid": "38120", "url": "https://it.wikipedia.org/wiki?curid=3311104", "title": "Akhar Nun", "text": ""}
{"id": "3311108", "revid": "830939", "url": "https://it.wikipedia.org/wiki?curid=3311108", "title": "Philipp Heinrich Erlebach", "text": "Biografia.\nEra figlio di Johann Philipp Erlebach, un musicista alla Corte del conte Ulrico II della Frisia orientale (6 luglio 1605 - 1\u00ba novembre 1648), dove il giovane Erlebach ricevette la sua prima formazione musicale.\nDotato di notevole talento, Erlebach fu inviato alla Corte del principe Albrecht Anton di Schwarzburg-Rudolstadt (2 febbraio 1641 - 24 giugno 1710), conte di Turingia, nel 1678. Nel 1681 fu nominato Kapellmeister della Corte di Turingia, incarico che mantenne per 33 anni, fino alla morte.\nComposizioni.\nLe sue composizioni comprendono musica orchestrale e da camera, opere, cantate, messe e oratori.\nErlebach fu un compositore prolifico, ma la maggior parte delle sue opere (oltre 1000 composizioni), dopo essere state acquistate dalla Corte dalla vedova di Erlebach, furono perdute in un incendio nel 1735. Per questo motivo la musica di Erlebach fu quasi completamente dimenticata. Solo 70 composizioni (circa il 7% della sua produzione) si sono conservate, alcune solo attraverso manoscritti, che dovettero essere successivamente trascritti.\nCi sono pervenute circa 90 delle sue cantate sacre, su un totale di pi\u00f9 di 400. Fra le composizioni perdutesono da annoverare 24 messe e almeno sei cicli completi di cantate per l'anno liturgico luterano. Erlebach compose anche musica vocale profana, stampata nel 1697 in una collezione intitolata \"Harmonische Freude musicalischer Freunde,\" che contiene oltre 75 pezzi. Delle oltre 120 opere strumentali note di Erlebach, se ne sono conservate solo 13."}
{"id": "3311109", "revid": "762947", "url": "https://it.wikipedia.org/wiki?curid=3311109", "title": "Battaglia di Alessandro e Dario a Isso", "text": "La Battaglia di Alessandro e Dario a Isso \u00e8 un dipinto a olio su tavola (158x120 cm) di Albrecht Altdorfer, databile al 1529 e conservato nell'Alte Pinakothek di Monaco. Vero capolavoro, non soltanto rappresenta un esempio importante di arte di guerra, ma da alcuni \u00e8 stato inserito tra i pi\u00f9 affascinanti paesaggi dell'intera storia dell'arte.\nStoria.\nRallentata la carriera pittorica, nel corso degli anni venti Altdorfer, ormai raggiunta una certa stabilit\u00e0 economica e un notevole rango sociale, si dedic\u00f2 prevalentemente ad altre attivit\u00e0, tra cui la politica, rivestendo vari incarichi per la sua citt\u00e0 Ratisbona. Nel 1528 per\u00f2 rifiut\u00f2 l'incarico di borgomastro perch\u00e9 aveva preso l'impegno di dipingere, per Guglielmo IV di Baviera, una grande tavola con la \"Battaglia di Isso\", un tema storico destinato a decorare la propria residenza.\nLa tavola, che mostra la storica battaglia del 333 a.C. adombrando le guerre contemporanee contro i turchi ottomani, faceva parte di due serie di tavole per le quali il duca aveva chiamato vari pittori, riguardanti episodi storici su illustri eroi ed eroine dell'antichit\u00e0. Sicuramente la tavola di Altdorfer \u00e8 la pi\u00f9 nota del ciclo e una delle pi\u00f9 strabilianti opere del Rinascimento tedesco.\nDescrizione e stile.\nIn uno straordinario paesaggio, visto a volo d'uccello e che si allontana a perdita d'occhio, si svolge la battaglia tra i greci di Alessandro Magno e i persiani di re Dario. Gli eserciti si scontrano nella parte bassa del dipinto, in un brulicare di figure, lance, armature e cavalli, che nonostante l'effetto da miniatura rimane perfettamente comprensibile. Si notano infatti i due schieramenti contrapposti, con movimenti opposti delle truppe che dai rispettivi accampamenti muovono verso lo scontro frontale. Alessandro, da destra, vestito di un'armatura dorata, si lancia all'inseguimento del cocchio di Dario, che tenta di fuggire verso sinistra.\nLa scena \u00e8 ambientata in un paesaggio alpino che ricorda Salisburgo e i suoi dintorni. Con un'eccezionale evocazione suggestiva, l'artista, ispirandosi certamente alla produzione dei cartografi che proprio in Germania era particolarmente fiorente, dipinse uno spaccato da un punto di vista altissimo, con l'orizzonte che si curva per effetto della sfericit\u00e0 terrestre, dove la tradizionale prospettiva aerea \u00e8 magnificata dal gioco di luci e ombre drammaticamente contrapposte che nasce per effetto dell'alba del sole, a oriente, e dell'alta luna visibile in alto a sinistra al culmine di un turbine cilindrico di nubi, come se fosse per uscire di scena: chiaro \u00e8 il simbolismo legato ai due comandanti. La materia liquida dei laghi e aerea delle nubi viene esaltata di bagliori, riflessi e dalla variazione di lustro, ora lucido, ora opaco, con una disposizione ad arte che centra l'attenzione sul cartiglio al centro in alto. Esso, rosso su una massa di vibranti toni blu, si staglia sospeso a mezz'aria, come un'apparizione divina (non a caso il cerchio di nubi attorno ad esso ricorda la collocazione del Padre Eterno in tante pale d'altare), e chiarisce i termini epici della rappresentazione:\nDalla tabella, decorata da un nastro fiammeggiante, pende poi un cordone, che riporta l'occhio dello spettatore alla battaglia, in un moto circolare continuo sempre ravvivato dalla scoperta di nuovi dettagli."}
{"id": "3311113", "revid": "1543377", "url": "https://it.wikipedia.org/wiki?curid=3311113", "title": "Hans Belting", "text": "\u00c8 anche un teorico dei media, un critico d'arte e uno specialista di imagologia.\nBiografia.\nBelting ha studiato storia dell'arte a Magonza e a Roma, conseguendo il dottorato nel 1959 all'universit\u00e0 di Magonza. In seguito \u00e8 stato \"Fellow\" alla Harvard University e alla Dumbarton Oaks Institute di Washington.\nNel 1966 ottiene l'abilitazione alla libera docenza presso l'universit\u00e0 di Amburgo e insegna a partire dal 1969 come professore ordinario presso l'universit\u00e0 di Heidelberg; dal 1980 al 1992 insegna alla Universit\u00e0 Ludwig Maximilian di Monaco. Dal 1992 fino al suo pensionamento nel 2002 \u00e8 stato professore presso l'Institut f\u00fcr Kunstwissenschaft und Medientheorie della Staatliche Hochschule f\u00fcr Gestaltung a Karlsruhe. Dall'ottobre 2004 al settembre 2007 Belting ha diretto l'Internationale Forschungszentrum Kulturwissenschaften (IFK) a Vienna."}
{"id": "3311116", "revid": "196159", "url": "https://it.wikipedia.org/wiki?curid=3311116", "title": "Antonio Dusi", "text": "Biografia.\nAllievo di Antonio Paglia, la sua arte riguard\u00f2 essenzialmente il barocco settecentesco e lavor\u00f2 in particolare per edifici chiesastici, realizzando pale d'altare e affreschi. Fra i pittori che lavorarono nella sua bottega si ricorda Sante Cattaneo."}
{"id": "3311118", "revid": "599013", "url": "https://it.wikipedia.org/wiki?curid=3311118", "title": "Scott Bowen", "text": "Biografia.\nProveniente dal Newington College, Bowen crebbe rugbisticamente nell'Eastern Suburbs; nel 1993 fu selezionato per la prima volta a livello statale e, nello stesso anno, esord\u00ec per gli \"Wallabies\" in un \"test match\" a Sydney contro il .\nFece poi parte della selezione che prese parte alla ; nel ruolo di apertura la sua carriera internazionale fu breve, in quanto occup\u00f2 tale posizione nel breve interregno tra il declino di Michael Lynagh e l'ascesa di Stephen Larkham.\nCess\u00f2 l'attivit\u00e0 agonistica a 26 anni dopo 9 incontri in Nazionale e quattro stagioni professionistiche con gli Waratahs; passato alla carriera tecnica fu assistente allenatore del suo club originario, gli Eastern Suburbs, poi guid\u00f2 la Nazionale a sette australiana; tornato agli Eastern Suburbs come allenatore-capo, vi rimase fino alla fine del 2008, quando fu chiamato dalla federazione rugbistica del Nuovo Galles del Sud per assumere la direzione del rugby di alto livello degli Waratahs; contemporaneamente guid\u00f2 anche la squadra Under-21 della \"franchise\" di Sydney; dell'ottobre 2010 \u00e8 l'annuncio che per la stagione seguente Bowen ha ricevuto l'incarico di assistente allenatore della prima squadra in Super Rugby."}
{"id": "3311122", "revid": "767487", "url": "https://it.wikipedia.org/wiki?curid=3311122", "title": "Rocce infernali", "text": "Rocce infernali (\"Hills of Peril\") \u00e8 un film muto del 1927 diretto da Lambert Hillyer. Il soggetto \u00e8 tratto dal lavoro teatrale \"A Holy Terror\" di George Abbott e Winchell Smith andato in scena al George M. Cohan's Theatre di Broadway il 28 settembre 1925.\nLa protagonista femminile del film \u00e8 interpretata da Georgia Hale che, un paio di anni prima, aveva avuto grande successo in \"La febbre dell'oro\" di Charlie Chaplin.\nTrama.\nLaramie, un cowboy, conquista la fiducia dello sceriffo salvandolo da due truffatori. Trovandosi invischiato negli affari di una banda di contrabbandieri, Laramie si unisce ai banditi. Incontrata Ellen Wade, una bella ragazza che vuole riattivare una miniera abbandonata, decide di restare in citt\u00e0. I contrabbandieri, intanto, si accorgono che stanno per essere presi e si preparano a fuggire ma Laramie, che in realt\u00e0 lavorava sotto copertura per le autorit\u00e0 cittadine, contribuisce alla loro cattura e, per questo, viene eletto sceriffo.\nProduzione.\nIl film fu prodotto dalla Fox Film Corporation\nDistribuzione.\nIl copyright del film, richiesto dalla Fox Film Corp., fu registrato il 1\u00ba maggio 1927 con il numero LP24015.\nDistribuito dalla Fox Film Corporation, il film usc\u00ec nelle sale il 1\u00ba maggio 1927.\nDate di uscita.\nIMDb\nAlias"}
{"id": "3311128", "revid": "1005847", "url": "https://it.wikipedia.org/wiki?curid=3311128", "title": "Elenco dei reggenti di Baviera", "text": ""}
{"id": "3311130", "revid": "1543377", "url": "https://it.wikipedia.org/wiki?curid=3311130", "title": "Chourmo. Il cuore di Marsiglia", "text": "Chourmo - Il cuore di Marsiglia \u00e8 un romanzo di Jean-Claude Izzo pubblicato nel 1996.\nProtagonista di questo romanzo (come gli altri due della trilogia, \"Casino totale\" e \"Solea\") \u00e8 Fabio Montale ex poliziotto dimissionario, di mezza et\u00e0, scapolo, innamorato della sua citt\u00e0, Marsiglia. Egli ha origini italiane in quanto i suoi genitori erano emigrati in Francia in cerca di lavoro. \nAmbientazione.\nLa storia viene ambientata nella citt\u00e0 di Marsiglia, citt\u00e0 natale dello scrittore, utilizzata per l'intera trilogia e anche per altri romanzi dello stesso. Viene fatta una descrizione minuziosamente dettagliata della citt\u00e0, dei luoghi tipici e di quelli pi\u00f9 periferici, andando a documentare gli enormi cambiamenti avvenuti negli ultimi anni. Tutto ci\u00f2 viene fatto vedere con occhi differenti ogni volta che la narrazione cambia. Dalla \u00abgrande citt\u00e0\u00bb che \u00e8 per Guitou, immaginata pi\u00f9 volte in base ai racconti della madre, ma mai visitata. Passando per Gelou stessa, che la vede come il luogo in cui \u00e8 nata e cresciuta, ma al quale non attribuisce niente di pi\u00f9, fino allo stesso Fabio, dannatamente stregato dalla sua travolgente, ma a volte fatale, bellezza.\nSinossi.\nGuitou, un adolescente, aspetta con ansia di incontrare Naima. \u00c8 il loro primo incontro clandestino. Un amico conosciuto nelle vacanze gli ha prestato l'appartamento di Marsiglia momentaneamente libero per il week-end all'insaputa dei suoi che sono fuori citt\u00e0.\nGuitou se n'\u00e8 andato da casa senza dire nulla. Naima \u00e8 una ragazza araba e i suoi genitori, soprattutto il suo secondo padre, non amano propriamente gli stranieri, in particolare quelli emigrati dal Nord Africa.\nSvegliati da strani rumori provenienti dal piano di sopra i giovani non sanno che fare, sono in casa d'altri. Guitou apre la porta e vede sulle scale un uomo armato. Uno sparo e poi \"il gusto del sangue in bocca\".\nMontale di ritorno dalla pesca con la sua amata barchetta trova ad aspettarlo Gelou \"la pi\u00f9 bella del quartiere\", una lontana cugina di cui era stato segretamente innamorato da giovane. Poi si erano persi di vista. Rimasta vedova (il marito era stato misteriosamente ucciso e con lui gestiva una avviata trattoria) si era messa a vivere con un ricco italiano dalle larghe conoscenze che la corteggiava discretamente da tempo.\nGelou \u00e8 preoccupata, suo figlio Guitou \u00e8 scomparso e non ha sue notizie da giorni e supplica Montale di rintracciarlo.\nInizia cos\u00ec un viaggio nei meandri della Marsiglia marginale, dove giovani irredentisti algerini si trovano grottescamente \"alleati\" con i nazionalisti di destra e la mafia italiana fa da sfondo alla rinascita urbanistica della citt\u00e0. Guitou ucciso, Naima scomparsa, un vecchio amico anche lui freddato sotto i suoi occhi. L'intreccio si dipana poco a poco portando allo scoperto la vera natura del secondo marito di Gelou: un killer professionista affiliato alla mafia. Era lui la persona che Guitou non avrebbe dovuto vedere sulle scale.\nTemi del romanzo.\nI problemi della immigrazione algerina in Francia, l'integralismo arabo e la xenofobia di una certa cultura. I ricordi di giovent\u00f9, i piaceri delle piccole cose, l'amicizia, un senso dell'onore e del dovere che nulla ha a che fare con la morale.\nNarrazione.\nIl romanzo \u00e8 realizzato con uno stile che alterna un resoconto di fatti, ricordi e impressioni scritti in prima persona dal protagonista e descrizioni dove il narratore \u00e8 un osservatore esterno anonimo. Con maggiore precisione possiamo notare come nel Prologo i fatti accaduti, siano raccontati attraverso un narratore esterno senza per\u00f2 privare la presenza di un dialogo diretto tra i protagonisti presenti durante la narrazione. Dal momento che nella storia subentra il protagonista, Fabio Montale, la situazione muta e a diventare il narratore principale \u00e8 proprio quest'ultimo. Da questo momento in poi le azioni e i pensieri, sono trasmessi in prima persona e nell'immediato. Questi aspetti \u00e8 possibile ritrovarli anche nel capitolo precedente della trilogia, Casino totale, e in quello successivo, nonch\u00e9 ultimo, Solea.\nCuriosit\u00e0.\nIl nome \u00abChourmo\u00bb viene ripreso dalla lingua provenzale, nella quale letteralmente significa \u00abla ciurma\u00bb, \u00abi rematori della galera\u00bb. Con questo termine gli abitanti di Marsiglia indicavano l'agglomerato di tutte le persone che vivevano nei quartieri popolari o nella \"cit\u00e8\". L'intento degli abitanti di queste parti della citt\u00e0 era quello di manifestare un unico grande desiderio comune, quello di \u00abremare\u00bb tutti verso un'ipotetica salvezza, verso una giustizia rispetto ai trattamenti che venivano riservati loro. \u00abChourmo, in provenzale, significa la ciurma, i rematori della galera. A Marsiglia, Le galere, le conoscevamo bene. Per finirci dentro non c'era bisogno, come secoli fa, di aver ucciso il padre o la madre. No, oggi bastava essere giovane, immigrato o non... Lo scopo del Chourmo era che la gente si incontrasse. Si \"immischiasse\" come si dice a Marsiglia. Degli affari degli altri e viceversa. Esisteva uno spirito Chourmo. Non eri di un quartiere o di una cit\u00e9. Eri Chourmo. Nella stessa galera, a remare! Per uscirne fuori. Insieme.\u00bb"}
{"id": "3311140", "revid": "109941343", "url": "https://it.wikipedia.org/wiki?curid=3311140", "title": "Caterina di Bosnia", "text": "\u00c8 considerata beata dalla Chiesa cattolica, che la ricorda il 25 ottobre.\nBiografia.\nFiglia di Stefano Vuk\u010di\u0107 Kosa\u010da, Duca di San Sava e uno dei pi\u00f9 potenti nobili bosniaci, per parte di madre era erede della famiglia serbo-montenegrina dei Bal\u0161i\u0107i.\nIl 26 maggio 1446 spos\u00f2 il Re di Bosnia Stefano Tommaso (dopo che questi aveva ottenuto la dichiarazione di nullit\u00e0 del matrimonio con Voja\u010da), diventando quindi regina consorte fino al 1461, anno della morte del marito.\nStefano Toma\u0161evi\u0107, figlio di Stefano Tommaso e di Voja\u010da, sal\u00ec quindi al trono e riconobbe Caterina come regina madre. Il suo regn\u00f2 ebbe per\u00f2 vita breve, a causa dell'invasione degli Ottomani.\nDopo la caduta del Paese nelle mani degli Ottomani, nel 1463, non soltanto a causa della superiorit\u00e0 militare dell'invasore, ma soprattutto a causa della discordia dei notabili locali, che curavano gli interessi propri negli affari pubblici, Caterina fu costretta a fuggire all'estero. Durante la fuga, due suoi figli (un figlio e una figlia) furono catturati dagli Ottomani e portati a Costantinopoli, diventata Istanbul, dove entrambi dovettero abbandonare la fede cattolica e passare all'islam.\nTrov\u00f2 l'esilio a Roma, dove venne a cercare per s\u00e9 e per la sua patria la protezione del papa, cui lasci\u00f2 anche la corona di Bosnia. Guadagn\u00f2 la stima e il rispetto della nobilt\u00e0 romana e degli stessi papi Pio II, Paolo II e Sisto IV. Durante la vita si mostr\u00f2 grande benefattrice dei poveri e di diverse istituzioni della Chiesa. A loro lasci\u00f2 anche per testamento i suoi beni, soprattutto al capitolo dei canonici, all'ospitale e alla chiesa di San Girolamo, appartenente alla colonia croata di Roma, nota anche come \"Illyricorum\".\nMor\u00ec in fama di santit\u00e0 il 25 ottobre 1478.\nCulto.\nFu terziaria francescana e nell'Ordine dei Frati Minori Francescani (OFM) \u00e8 venerata come beata con memoria liturgica fissata al 25 ottobre.\nI suoi resti mortali sono stati sepolti presso la Basilica di Santa Maria in Aracoeli, una delle antiche chiese di Roma, situata sul colle del Campidoglio e affidata alle cure dello stesso Ordine dei Frati Minori Francescani. L'epitaffio del suo sepolcro \u00e8 stato tolto dal pavimento ed \u00e8 sistemato alla sinistra dell'altare principale, sulla colonna accanto al pulpito. L'iscrizione originale in lingua bosniaca, \u00e8 sostituita con un'altra, in lingua latina."}
{"id": "3311148", "revid": "161374", "url": "https://it.wikipedia.org/wiki?curid=3311148", "title": "Elenco dei reggenti di Lorena", "text": ""}
{"id": "3311149", "revid": "106456", "url": "https://it.wikipedia.org/wiki?curid=3311149", "title": "San Serapio", "text": ""}
{"id": "3311153", "revid": "287204", "url": "https://it.wikipedia.org/wiki?curid=3311153", "title": "Tour de Force (album)", "text": ""}
{"id": "3311156", "revid": "1305772", "url": "https://it.wikipedia.org/wiki?curid=3311156", "title": "Tour de Force", "text": ""}
{"id": "3311158", "revid": "834", "url": "https://it.wikipedia.org/wiki?curid=3311158", "title": "Tour de force", "text": ""}
{"id": "3311167", "revid": "76963", "url": "https://it.wikipedia.org/wiki?curid=3311167", "title": "Dajana Cahill", "text": "Carriera.\nDajana Cahill inizia la propria carriera come attrice al \"Film and Television Studio International\", dove studia recitazione con il suo coach Craig McMahon. Successivamente, tra il 2006 e il 2007 interpreta, in \"Perch\u00e9 a me?\", il ruolo di Layla Fry, che infastidisce la sorella minore Taylor (interpretata da Marny Kennedy) in quasi ogni episodio.\n\u00c8 apparsa anche nella seconda stagione di \"Sea Patrol\" nella parte di Carly Walsman e in un episodio di \"H2O\" nel 2008, dove interpreta Cindy, la leader della squadra di pallavolo che gioca contro le sirene.\nNel 2009, Dajana Cahill lascia Brighton, sobborgo di Melbourne, e si trasferisce a Los Angeles.\nDoppiatrici italiane.\nNelle versioni in italiano dei suoi film, Dajana Cahill \u00e8 stata doppiata da:"}
{"id": "3311169", "revid": "1305772", "url": "https://it.wikipedia.org/wiki?curid=3311169", "title": "Trine", "text": ""}
{"id": "3311171", "revid": "116895046", "url": "https://it.wikipedia.org/wiki?curid=3311171", "title": "Turn", "text": ""}
{"id": "3311172", "revid": "38120", "url": "https://it.wikipedia.org/wiki?curid=3311172", "title": "Zarema", "text": ""}
{"id": "3311176", "revid": "767487", "url": "https://it.wikipedia.org/wiki?curid=3311176", "title": "Menandro Protettore", "text": "Biografia e opere.\nDi lui non si sa molto. Era figlio di un tal Eufrata e aveva un fratello di nome Erodoto. Studi\u00f2 diritto ma non esercit\u00f2 mai l'avvocatura, essendo pi\u00f9 interessato al teatro e alle gare di cavalli all'ippodromo. L'Imperatore Maurizio (582-602) lo incoraggi\u00f2 tuttavia a scrivere una continuazione della Storia di Agazia e lo volle nella sua corte.\nPurtroppo la sua \"Storia\", forse in 10 libri e che narrava la storia dell'Impero dal 558 al 582, non ci \u00e8 giunta completa ma in pochi frammenti conservati negli Estratti delle Legazioni di Costantino VII; i frammenti salvatisi della sua opera parlano di negoziazioni diplomatiche tra l'Impero e i suoi nemici (Avari, Persiani ecc.). Definito \"scimmia di Agazia\" da uno storico autorevole, era pi\u00f9 interessato all'accuratezza dei fatti narrati piuttosto che allo stile anche se il suo stile di scrittura non era neanche \"basso\", come si pu\u00f2 vedere nel frammento sulle trattative con i Persiani in cui nei dialoghi inser\u00ec parole in lingua attica.\nScrisse anche un'opera in versi, conservata nell'Antologia Palatina, riguardante un magio persiano che si convert\u00ec al Cristianesimo e divenne martire."}
{"id": "3311179", "revid": "287204", "url": "https://it.wikipedia.org/wiki?curid=3311179", "title": "Vanquish", "text": ""}
{"id": "3311180", "revid": "767487", "url": "https://it.wikipedia.org/wiki?curid=3311180", "title": "L'attuale jungla", "text": "L'attuale jungla \u00e8 il primo album dal vivo del cantautore italiano Marco Parente, cointestato con la Millennium Bugs' Orchestra diretta da Mirko Guerrini e pubblicato nel 2004.\nIl disco.\nAnticipato dal singolo \"Inseguimento geniale\", unico episodio inedito in scaletta, L'attuale jungla esce il 16 gennaio 2004 per Mescal.\nIl progetto parte il 21 maggio 2003, quando Parente, i suoi musicisti e la Millennium Bugs' Orchestra tengono un concerto alla Stazione Leopolda di Firenze, all'interno della manifestazione \"Fabbrica Europa\". Le registrazioni della serata vanno a sommarsi a quelle effettuate in occasione delle repliche del 1\u00ba luglio 2003 (Poggio a Caiano, \"Festival delle Colline\") e 26 agosto 2003 (Porto Santo Stefano, \"Grey Cat Festival\").\nL'attuale jungla \u00e8 stato successivamente presentato a Roma e Milano nel settembre 2004."}
{"id": "3311184", "revid": "729019", "url": "https://it.wikipedia.org/wiki?curid=3311184", "title": "Isola di Bute", "text": "L'isola di Bute \u00e8 un'isola nella baia di Firth of Clyde nel sud-ovest della Scozia; \u00e8 situata a nord dell'isola di Arran. In passato era parte della contea di Buteshire; oggi \u00e8 parte dell'Unitary Authority di Argyll and Bute. L'isola ha 7.200 abitanti (2001), la citt\u00e0 principale \u00e8 Rothesay.\nGeografia.\nHa una lunghezza di circa 24\u00a0km e larghezza di 8\u00a0km, e pu\u00f2 essere divisa topograficamente in nord e sud.\nLa parte settentrionale \u00e8 relativamente collinare (punto pi\u00f9 elevato Windy Hill, 273\u00a0m) e ricca di foreste. Quella meridionale \u00e8 pianeggiante e intensivamente coltivata; qui vi sono molti laghi, dei quali i pi\u00f9 grandi sono Loch Fad, Loc Ascog e Loch Quien.\nStoria.\n\u00c8 dall'era preistorica che l'isola di Bute \u00e8 abitata; una collana in ambra nera, ritrovata in una tomba preistorica, \u00e8 stata datata 2000 a.C.\nI gaelici arrivarono a Butte durante il regno Daruriada, quando era abitata da popolazioni celtiche.\nPoi ci fu il periodo dei Vichinghi, e l'isola era chiamata Rothesay.\nDopo il periodo vichingo l'isola divent\u00f2 propriet\u00e0 della monarchia scozzese.\nNegli anni quaranta e cinquanta \u00e8 stata una base grande della marina; durante la II guerra mondiale ha ospitato un campo per ufficiali e sottufficiali delle forze armate polacche.\nEconomia.\nAgricoltura e turismo sono le principali attivit\u00e0 economiche con la pesca e la selvicoltura"}
{"id": "3311194", "revid": "1494169", "url": "https://it.wikipedia.org/wiki?curid=3311194", "title": "Villa Emma", "text": ""}
{"id": "3311206", "revid": "1684799", "url": "https://it.wikipedia.org/wiki?curid=3311206", "title": "Welcome Home", "text": ""}
{"id": "3311209", "revid": "287204", "url": "https://it.wikipedia.org/wiki?curid=3311209", "title": "Welcome Home (film)", "text": ""}
{"id": "3311213", "revid": "256896", "url": "https://it.wikipedia.org/wiki?curid=3311213", "title": "Chiesa cristiana delle origini", "text": ""}
{"id": "3311214", "revid": "1305772", "url": "https://it.wikipedia.org/wiki?curid=3311214", "title": "Ritorno dalla morte", "text": ""}
{"id": "3311224", "revid": "1305772", "url": "https://it.wikipedia.org/wiki?curid=3311224", "title": "Welcome to My World", "text": ""}
{"id": "3311227", "revid": "287204", "url": "https://it.wikipedia.org/wiki?curid=3311227", "title": "Rally Dakar 2011", "text": "Il Rally Dakar 2011 \u00e8 stata la trentaduesima edizione del Rally Dakar. Si \u00e8 disputata per la terza volta consecutiva in Argentina e Cile.\nL'evento si \u00e8 concluso a Buenos Aires e ha visto vincere: il russo Vladimir \u010cagin nella categoria dei camion che, a bordo del suo Kamaz ha ottenuto la sua settima vittoria nella categoria, diventando il primo pilota ad aver ottenuto tale risultato nella stessa categoria; il qatariota Nasser Al-Attiyah e il tedesco Timo Gottschalk nella categoria delle auto, che hanno regalato alla Volkswagen la terza vittoria consecutiva nella categoria; lo spagnolo Marc Coma ha ottenuto la sua terza vittoria nella categoria delle moto; l'argentino Alejandro Patronelli ha ripetuto l'impresa del fratello Marcos del 2010 vincendo nella categoria dei quad.\n407 team hanno preso parte all'evento (200 moto e quad, 140 auto, 67 camion). 203 di essi hanno terminato l'evento.\nIl percorso.\nL'evento \u00e8 partito dall'Obelisco di Buenos Aires. La distanza totale \u00e8 stata di 9.618 chilometri per le auto, 9.605 chilometri per le moto e i quad e 9.458 chilometri per i camion. Di queste distanze, sono stati utilizzati come percorsi speciali (percorsi in cui la gara \u00e8 a tempo): 5.020 chilometri per le auto; 5.007 chilometri per le moto e i quad; 4.457 chilometri per i camion. L'evento si \u00e8 articolato in tredici tappe, di cui sei in Argentina, cinque in Cile e due in entrambi i Paesi contemporaneamente."}
{"id": "3311228", "revid": "125665949", "url": "https://it.wikipedia.org/wiki?curid=3311228", "title": "Serapione di Alessandria (santo)", "text": "Si sa molto poco su questo martire. Le notizie giungono a noi dallo storico Eusebio di Cesarea, che cita una lettera del vescovo Dionigi al collega di Antiochia nella quale sono descritti i raccapriccianti eventi verificatisi nel 248 ad Alessandria. Secondo Dionigi il tutto sarebbe partito da false accuse mosse ai cristiani da un impostore, che provocarono un vero e proprio \"pogrom \": i cristiani venivano assaliti da una folla esaltata nelle loro case e massacrati dopo essere stati sottoposti a torture. A Serapione furono rotte giunture ed arti e poi gettato dalla finestra a capofitto. \nIl suo culto si diffuse rapidamente in occidente. La sua memoria liturgica cade il 13 luglio.\nQuesto santo non va confuso con l'omonimo san Serapione il Sindonita, anch'egli egiziano di nascita, vissuto ad Alessandria d'Egitto nel IV secolo, ma trasferitosi poi a Roma, ove mor\u00ec di morte naturale e la cui memoria liturgica cade il 21 marzo."}
{"id": "3311233", "revid": "1305772", "url": "https://it.wikipedia.org/wiki?curid=3311233", "title": "Where Did Our Love Go", "text": ""}
{"id": "3311237", "revid": "124316472", "url": "https://it.wikipedia.org/wiki?curid=3311237", "title": "Omar Quintero", "text": ""}
{"id": "3311238", "revid": "300067", "url": "https://it.wikipedia.org/wiki?curid=3311238", "title": "Omar Quintero Pereda", "text": ""}
{"id": "3311240", "revid": "834", "url": "https://it.wikipedia.org/wiki?curid=3311240", "title": "Discografia delle Supremes", "text": ""}
{"id": "3311251", "revid": "110193314", "url": "https://it.wikipedia.org/wiki?curid=3311251", "title": "Confini dell'Austria", "text": "I Confini dell'Austria sono le frontiere internazionali che delimitano l'Austria con gli stati vicini. Sono otto per un totale di 2.562\u00a0km.\nA nord si trovano i confini con la Germania e con la Repubblica Ceca; ad est con l'Ungheria e la Slovacchia; a sud con Italia e Slovenia, e ad ovest con la Svizzera e con il Liechtenstein.\nTriplici frontiere.\nL'Austria \u00e8 interessata da nove triplici frontiere:"}
{"id": "3311252", "revid": "48344", "url": "https://it.wikipedia.org/wiki?curid=3311252", "title": "Social network analysis", "text": ""}
{"id": "3311255", "revid": "5585", "url": "https://it.wikipedia.org/wiki?curid=3311255", "title": "Matt Helm... non perdona!", "text": "Matt Helm... non perdona! (\"Murderer's Row\") \u00e8 un film del 1966 diretto da Henry Levin.\nTrama.\nUn aitante agente segreto fa una morte ignominiosa affogando nella vasca da bagno e gettando nello sconforto orde di donne. La sua morte, per\u00f2, \u00e8 solo una messainscena per permettergli di seguire le tracce di uno scienziato rapito per via della sua ultima scoperta, un raggio laser che potrebbe distruggere un continente."}
{"id": "3311259", "revid": "300067", "url": "https://it.wikipedia.org/wiki?curid=3311259", "title": "Diego Garc\u00eda (cestista)", "text": ""}
{"id": "3311262", "revid": "2033069", "url": "https://it.wikipedia.org/wiki?curid=3311262", "title": "The Unusuals - I soliti sospetti", "text": "The Unusuals - I soliti sospetti (\"The Unusuals\") \u00e8 una serie televisiva statunitense del 2009 creata da Noah Hawley, cancellata dopo solo dieci episodi dalla ABC.\nLa serie viene trasmessa in Italia da Sky Uno a partire dal 21 gennaio 2011."}
{"id": "3311266", "revid": "435288", "url": "https://it.wikipedia.org/wiki?curid=3311266", "title": "The Unusuals", "text": ""}
{"id": "3311268", "revid": "48760767", "url": "https://it.wikipedia.org/wiki?curid=3311268", "title": "Robert Sargent Shriver", "text": ""}
{"id": "3311281", "revid": "767487", "url": "https://it.wikipedia.org/wiki?curid=3311281", "title": "Zania", "text": ""}
{"id": "3311282", "revid": "770813", "url": "https://it.wikipedia.org/wiki?curid=3311282", "title": "Al-Bahriyya al-wataniyya al-Jaza'iriyya", "text": "La Marina nazionale algerina (in arabo \u0627\u0644\u0642\u0648\u0627\u062a \u0627\u0644\u0628\u062d\u0631\u064a\u0629 \u0627\u0644\u062c\u0632\u0627\u0626\u0631\u064a\u0629 ; Al-Bahriyya al-wataniyya al-Jaza'iriyya) \u00e8 la sezione navale delle Forze armate popolari nazionali algerine. La marina opera in tre porti: Algeri, Annaba e Mers-el-K\u00e9bir, tutti sulle coste del Mar Mediterraneo. \u00c8 composta da 6.600 uomini, per lo pi\u00f9 equipaggiati con armamenti di origine russa. \u00c8 nata nel 1962, stesso anno in cui l'Algeria ottenne l'indipendenza dalla Francia. Nel giugno 2006 la marina ha ordinato alla Russia due sottomarini Classe Kilo entrati in servizio nel 2007. Nel 2008 ha acquistato tre corvette di fabbricazione inglese dalla Reale marina del Brunei.\nSono state realizzate in Germania due fregate classe MEKO A200 SAN, non dissimili dalle unit\u00e0 sudafricane, e in Italia un'unit\u00e0 da attacco anfibio B\u00e2timent de D\u00e9barquement et de Soutien Logistique, una versione migliorata della Classe San Giorgio.\nMezzi Aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "3311283", "revid": "767487", "url": "https://it.wikipedia.org/wiki?curid=3311283", "title": "L'imboscata (film 1967)", "text": "L'imboscata (\"The Ambushers\") \u00e8 un film del 1967 diretto da Henry Levin.\nTrama.\nNuova avventura per Matt Helm. Dopo che un ordigno spaziale \u00e8 stato dirottato da un raggio laser in mano a un perverso messicano, che ha anche lasciato la pilota stuprata e data per morta, Matt Helm viene incaricato di riprendere il possesso dell'ordigno. Accompagnato dalla pilota si accinger\u00e0 alla missione, ma incontrer\u00e0 parecchi dei suoi nemici peggiori."}
{"id": "3311285", "revid": "1305772", "url": "https://it.wikipedia.org/wiki?curid=3311285", "title": "With U", "text": ""}
{"id": "3311290", "revid": "834", "url": "https://it.wikipedia.org/wiki?curid=3311290", "title": "Witte Corneliszoon de With", "text": ""}
{"id": "3311298", "revid": "1048993", "url": "https://it.wikipedia.org/wiki?curid=3311298", "title": "Aldo Ciorba", "text": "Ha collaborato, tra gli altri, con: Federico Fellini, Vittorio De Sica, Roberto Rossellini e Ermanno Olmi."}
{"id": "3311300", "revid": "110157", "url": "https://it.wikipedia.org/wiki?curid=3311300", "title": "A Day at the Races Tour", "text": "A Day at the Races Tour fu la sesta tourn\u00e9e del gruppo rock britannico Queen, svoltasi nel 1977 e legata alla promozione del loro quinto album, \"A Day at the Races\". Successivo al \"Summer Gigs 1976\", questo tour precedette il \"News of the World Tour\", che si tenne tra il 1977 e il 1978."}
{"id": "3311301", "revid": "38120", "url": "https://it.wikipedia.org/wiki?curid=3311301", "title": "Societ\u00e0 Sportiva Roma", "text": ""}
{"id": "3311303", "revid": "435108", "url": "https://it.wikipedia.org/wiki?curid=3311303", "title": "Associazione Sportiva Sporting Bracciano", "text": ""}
{"id": "3311305", "revid": "1393243", "url": "https://it.wikipedia.org/wiki?curid=3311305", "title": "Agony", "text": ""}
{"id": "3311307", "revid": "599013", "url": "https://it.wikipedia.org/wiki?curid=3311307", "title": "Ahmadabad", "text": ""}
{"id": "3311309", "revid": "1573940", "url": "https://it.wikipedia.org/wiki?curid=3311309", "title": "Francesco Zucchetti", "text": "Professionista nel 1926, fu medaglia d'oro olimpica nel 1924 nell'inseguimento a squadre."}
{"id": "3311319", "revid": "592085", "url": "https://it.wikipedia.org/wiki?curid=3311319", "title": "Aleardo Menegazzi", "text": ""}
{"id": "3311322", "revid": "767487", "url": "https://it.wikipedia.org/wiki?curid=3311322", "title": "Neve (Ridens)", "text": "Neve (Ridens) \u00e8 il quarto album di studio del cantautore italiano Marco Parente.\nIl disco.\nAnticipato a maggio dal singolo \"Il posto delle fragole\", \"Neve (Ridens)\" esce per Mescal il 23 settembre 2005.\nIl progetto \"Neve Ridens\" consta in due album pubblicati a pochi mesi di distanza, diversi tra loro eppure accomunati dal titolo nonch\u00e9 speculari: Neve (Ridens), appunto, e il seguente \"(Neve) Ridens\". La differenza \u00e8 data dalle scelte musicali, mentre le similitudini provengono dalle bizzarre fonti di ispirazione: i fiocchi bianchi di neve che cadono durante l'inverno, il sorriso spontaneo che lascia intravedere i denti e il ghigno di una iena."}
{"id": "3311323", "revid": "599013", "url": "https://it.wikipedia.org/wiki?curid=3311323", "title": "Mat\u00edas Sandes", "text": ""}
{"id": "3311325", "revid": "1442080", "url": "https://it.wikipedia.org/wiki?curid=3311325", "title": "Madrid Tennis Grand Prix 1985 - Singolare", "text": "Il singolare del torneo di tennis Madrid Tennis Grand Prix 1985, facente parte della categoria Grand Prix, ha avuto come vincitore Andreas Maurer che ha battuto in finale Lawson Duncan 7-5, 6-2."}
{"id": "3311326", "revid": "69794", "url": "https://it.wikipedia.org/wiki?curid=3311326", "title": "Mat\u00edas Sandes Steinmetz", "text": ""}
{"id": "3311327", "revid": "332944", "url": "https://it.wikipedia.org/wiki?curid=3311327", "title": "Coppa del Mondo di biathlon 2010-2011", "text": ""}
{"id": "3311328", "revid": "599013", "url": "https://it.wikipedia.org/wiki?curid=3311328", "title": "Aurelio Menegazzi", "text": "Il 27 luglio 1924 fu medaglia d'oro olimpica a Parigi 1924 nell'inseguimento a squadre. L'anno dopo, il 1925, pass\u00f2 al professionismo e divenne ciclista su strada, con risultati assai pi\u00f9 modesti. Partecip\u00f2 a sei Giri d'Italia e a varie classiche, fino al ritiro nel 1934.\nMor\u00ec a Milano settantanovenne e venne sepolto al locale Cimitero di Lambrate."}
{"id": "3311329", "revid": "287204", "url": "https://it.wikipedia.org/wiki?curid=3311329", "title": "Matias Sandes Steinmetz", "text": ""}
{"id": "3311330", "revid": "287204", "url": "https://it.wikipedia.org/wiki?curid=3311330", "title": "Carlos Matias Sandes", "text": ""}
{"id": "3311333", "revid": "339392", "url": "https://it.wikipedia.org/wiki?curid=3311333", "title": "Grailquest", "text": ""}
{"id": "3311336", "revid": "599013", "url": "https://it.wikipedia.org/wiki?curid=3311336", "title": "Isaac L\u00f3pez P\u00e9rez", "text": ""}
{"id": "3311337", "revid": "287204", "url": "https://it.wikipedia.org/wiki?curid=3311337", "title": "Associazione Sportiva Racing Sporting Club Nuoto Roma", "text": "L'Associazione Sportiva Racing Sporting Club Nuoto Roma, o semplicemente \"Racing Roma\", \u00e8 una societ\u00e0 pallanuotistica di Roma. Fondata nel 1976 dai fratelli Schembr\u00ec, ha partecipato a diversi campionati professionistici fino al 2008, quando la sezione pallanuotistica maschile si \u00e8 fusa con quella della Societ\u00e0 Sportiva Roma dando vita all'Associazione Sportiva Roma Pallanuoto.\nNella stagione 2010-2011 la squadra femminile milita nella Serie A2, la seconda divisione del campionato italiano."}
{"id": "3311338", "revid": "834", "url": "https://it.wikipedia.org/wiki?curid=3311338", "title": "Arthur e i Minimei (serie)", "text": ""}
{"id": "3311340", "revid": "287204", "url": "https://it.wikipedia.org/wiki?curid=3311340", "title": "Isaac Lopez Perez", "text": ""}
{"id": "3311342", "revid": "287204", "url": "https://it.wikipedia.org/wiki?curid=3311342", "title": "Isaac Lopez", "text": ""}
{"id": "3311343", "revid": "124123", "url": "https://it.wikipedia.org/wiki?curid=3311343", "title": "Angelo De Martini", "text": "Professionista nel 1928 e 1932, fu medaglia d'oro olimpica nel 1924 nell'inseguimento a squadre."}
{"id": "3311345", "revid": "1305772", "url": "https://it.wikipedia.org/wiki?curid=3311345", "title": "Arthur Page", "text": ""}
{"id": "3311348", "revid": "161374", "url": "https://it.wikipedia.org/wiki?curid=3311348", "title": "Angelo de Martini", "text": ""}
{"id": "3311353", "revid": "1442080", "url": "https://it.wikipedia.org/wiki?curid=3311353", "title": "ATP Firenze 1985 - Singolare", "text": "Il singolare del torneo di tennis ATP Firenze 1985, facente parte della categoria Grand Prix, ha avuto come vincitore Sergio Casal che ha battuto in finale Jimmy Arias 3-6, 6-3, 6-2."}
{"id": "3311357", "revid": "827882", "url": "https://it.wikipedia.org/wiki?curid=3311357", "title": "Artificial Intelligence", "text": ""}
{"id": "3311371", "revid": "124852315", "url": "https://it.wikipedia.org/wiki?curid=3311371", "title": "Back to School", "text": ""}
{"id": "3311373", "revid": "188116", "url": "https://it.wikipedia.org/wiki?curid=3311373", "title": "Misteri di Trapani", "text": ""}
{"id": "3311374", "revid": "36426", "url": "https://it.wikipedia.org/wiki?curid=3311374", "title": "Strossmayer Gallery", "text": ""}
{"id": "3311377", "revid": "1305772", "url": "https://it.wikipedia.org/wiki?curid=3311377", "title": "Bakota", "text": ""}
{"id": "3311379", "revid": "1442080", "url": "https://it.wikipedia.org/wiki?curid=3311379", "title": "ATP Bologna Outdoor 1985 - Singolare", "text": "Il singolare del torneo di tennis ATP Bologna Outdoor 1985, facente parte della categoria Grand Prix, ha avuto come vincitore Thierry Tulasne che ha battuto in finale Claudio Panatta 6-2, 6-0."}
{"id": "3311382", "revid": "2134764", "url": "https://it.wikipedia.org/wiki?curid=3311382", "title": "Eulis B\u00e1ez", "text": ""}
{"id": "3311384", "revid": "481666", "url": "https://it.wikipedia.org/wiki?curid=3311384", "title": "Battaglione d'assalto", "text": ""}
{"id": "3311385", "revid": "300067", "url": "https://it.wikipedia.org/wiki?curid=3311385", "title": "Eulis B\u00e1ez Benjam\u00edn", "text": ""}
{"id": "3311387", "revid": "287204", "url": "https://it.wikipedia.org/wiki?curid=3311387", "title": "Eulis Baez Benjamin", "text": ""}
{"id": "3311388", "revid": "287204", "url": "https://it.wikipedia.org/wiki?curid=3311388", "title": "Eulis Baez", "text": ""}
{"id": "3311396", "revid": "834", "url": "https://it.wikipedia.org/wiki?curid=3311396", "title": "Boac (Marinduque)", "text": ""}
{"id": "3311397", "revid": "729019", "url": "https://it.wikipedia.org/wiki?curid=3311397", "title": "Torneo di Wimbledon 1985 - Doppio femminile", "text": "Martina Navr\u00e1tilov\u00e1 e Pam Shriver erano le detentrici del titolo, ma hanno perso in finale 5\u20137, 6\u20133, 6\u20134 contro Kathy Jordan e Elizabeth Smylie."}
{"id": "3311398", "revid": "834", "url": "https://it.wikipedia.org/wiki?curid=3311398", "title": "Buon Sangue Live (DVD)", "text": ""}
{"id": "3311400", "revid": "300067", "url": "https://it.wikipedia.org/wiki?curid=3311400", "title": "St\u00e9phane Dumas", "text": ""}
{"id": "3311402", "revid": "287204", "url": "https://it.wikipedia.org/wiki?curid=3311402", "title": "Stephane Dumas", "text": ""}
{"id": "3311405", "revid": "729019", "url": "https://it.wikipedia.org/wiki?curid=3311405", "title": "Torneo di Wimbledon 1985 - Doppio misto", "text": "Wendy Turnbull e John Lloyd erano i detentori del titolo, ma hanno perso nei quarti di finale contro Kathy Jordan e Mark Edmondson.\nMartina Navr\u00e1tilov\u00e1 e Paul McNamee hanno battuto in finale 7\u20135, 4\u20136, 6\u20132 Elizabeth Smylie e John Fitzgerald."}
{"id": "3311411", "revid": "599013", "url": "https://it.wikipedia.org/wiki?curid=3311411", "title": "Chris McGuthrie", "text": ""}
{"id": "3311412", "revid": "22475", "url": "https://it.wikipedia.org/wiki?curid=3311412", "title": "Clavaria zollingeri", "text": "Clavaria zollingeri, noto anche come corallo violetto, \u00e8 un fungo basidiomicete della famiglia Clavariaceae."}
{"id": "3311415", "revid": "2084998", "url": "https://it.wikipedia.org/wiki?curid=3311415", "title": "Agarak (Aragatsotn)", "text": "Agarak (in armeno \u0531\u0563\u0561\u0580\u0561\u056f) \u00e8 un comune dell'Armenia di 1710 abitanti (2008) della provincia di Aragatsotn. Il paese si trova sul fiume Amberd; fu fondata nel 1919 da emigranti da Van e Bitlis."}
{"id": "3311420", "revid": "767487", "url": "https://it.wikipedia.org/wiki?curid=3311420", "title": "Quattro mura", "text": "Quattro mura (\"Four Walls\") \u00e8 un film muto del 1928 diretto da William Nigh. La sceneggiatura si basa sul lavoro teatrale \"Four Walls\" di Dana Burnet e George Abbott che and\u00f2 in scena con successo al John Golden Theatre di Broadway il 19 settembre 1927.\nTrama.\nBenny Horowitz, capo di una gang dell'East Side, finisce in carcere condannato per l'omicidio colposo di un altro malvivente. Scontata la sua condanna, Benny decide di rigare dritto e trova lavoro in un garage. La sua vecchia ragazza, Frieda, cerca di riallacciare la loro relazione ma lui, bench\u00e9 ne sia ancora innamorato, fa invece la corte a Bertha, una vicina di casa che ha aiutato sua madre mentre lui si trovava in carcere. Bertha per\u00f2 rifiuta di sposarlo, convinta che Benny ami Frieda. Durante una festa, Monk, il nuovo capo gang, resta incidentalmente ucciso a causa di una caduta. Sullivan, il detective che ha arrestato per la prima volta Benny, sospetta dapprima che il colpevole della morte di Monk sia lui, ma in seguito si ricrede. Benny, svaniti di sospetti su di lui, inizia una nuova vita accanto a Frieda.\nProduzione.\nGirato nel maggio/giugno 1928, il film fu prodotto dalla MGM.\nDistribuzione.\nIl film fu distribuito dalla MGM, uscendo nelle sale statunitensi l'11 agosto 1928 con il titolo originale \"Four Walls\" (o \"4 Walls\"). In Austria, il film fu distribuito nel 1929 con il titolo \"Der Totschl\u00e4ger\"; in Finlandia usc\u00ec il 30 dicembre 1929. In Norvegia, venne ribattezzato *\"Innenfor murene\", in Italia \"Quattro mura\". "}
{"id": "3311427", "revid": "365417", "url": "https://it.wikipedia.org/wiki?curid=3311427", "title": "Chapter Two", "text": ""}
{"id": "3311430", "revid": "834", "url": "https://it.wikipedia.org/wiki?curid=3311430", "title": "Chapter 2", "text": ""}
{"id": "3311432", "revid": "834", "url": "https://it.wikipedia.org/wiki?curid=3311432", "title": "Chapter II", "text": ""}
{"id": "3311435", "revid": "2084998", "url": "https://it.wikipedia.org/wiki?curid=3311435", "title": "Agarakavan", "text": "Agarakavan (in armeno \u0531\u0563\u0561\u0580\u0561\u056f\u0561\u057e\u0561\u0576; precedentemente \"Talishi Agarak\") \u00e8 un comune dell'Armenia di 1722 abitanti (2010) della provincia di Aragatsotn. Il paese fu fondato da emigranti di Van nel 1920."}
{"id": "3311437", "revid": "114325", "url": "https://it.wikipedia.org/wiki?curid=3311437", "title": "Talishi Agarak", "text": ""}
{"id": "3311441", "revid": "486946", "url": "https://it.wikipedia.org/wiki?curid=3311441", "title": "Chip 'N' Dale (serie cinematografica)", "text": ""}
{"id": "3311443", "revid": "228587", "url": "https://it.wikipedia.org/wiki?curid=3311443", "title": "Claudio I", "text": ""}
{"id": "3311451", "revid": "834", "url": "https://it.wikipedia.org/wiki?curid=3311451", "title": "Conflict Zone (videogioco)", "text": ""}
{"id": "3311454", "revid": "84604", "url": "https://it.wikipedia.org/wiki?curid=3311454", "title": "Casina delle civette", "text": ""}
{"id": "3311455", "revid": "767487", "url": "https://it.wikipedia.org/wiki?curid=3311455", "title": "Rinaldo Seri", "text": "Carriera.\nFormatosi nel Brescia, club con il quale esordisce in serie B nella stagione 1947-1948. Con i bresciani si piazzer\u00e0 in quella stagione al secondo posto del Girone A, sfiorando la promozione in serie A.\nLa stagione seguente scende in campo con le \"rondinelle\" 13 volte ottenendo il quinto posto.\nLascia il Brescia dopo la stagione 1949-1950, annata nella quale non era sceso mai in campo, per passare al , militante in serie A.\nIn rossoblu scende in campo in sei occasioni subendo complessivamente 13 reti, esordendo in massima serie nell'incontro perso fuori casa per quattro a zero contro il il 31 dicembre 1950.\nAl termine della stagione retrocede all'ultimo posto con il sodalizio genovese.\nTornato a Brescia, dove giocher\u00e0 un solo incontro, sfiora nuovamente la promozione con il club lombardo, perdendo lo scontro qualificazione contro la .\nNel 1953 passa al Marzotto Manerbio, dove giocher\u00e0 27 incontri su trenta, ottiene il tredicesimo posto e la salvezza nel Girone C della IV Serie 1953-1954.\nNel 1956 viene ingaggiato dall'Aurora Travagliato, dove retrocede dalla IV Serie nella stagione 1956-1957. \nRimarr\u00e0 tra le file dei lombardi anche nella stagione seguente, nella Seconda Serie della Campionato Interregionale 1957-1958, ottenendo il sesto posto.\nIn carriera ha collezionato complessivamente 6 presenze in Serie A e 15 in Serie B.\nNell'anno 2000 viene insignito dal C.O.N.I. della Stella al merito sportivo.\nSi spegne il 29 marzo 2012 all'et\u00e0 di 83 anni."}
{"id": "3311462", "revid": "125804830", "url": "https://it.wikipedia.org/wiki?curid=3311462", "title": "Micaela Incitti", "text": ""}
{"id": "3311471", "revid": "2084998", "url": "https://it.wikipedia.org/wiki?curid=3311471", "title": "Aghtsk", "text": "Aghtsk (in armeno \u0531\u0572\u0571\u0584, chiamato anche \"Aghts'k\u2019\" / \"Aghdzq\"; precedentemente \"Akhs\" / \"Akis\" / \"Hakhs\" e \"Dzorap\" / \"\u053e\u0578\u0580\u0561\u0583\") \u00e8 un comune dell'Armenia di 1797 abitanti (2010), sulle pendici del monte Aragats nella provincia di Aragatsotn. Il paese possiede un grande complesso funerario del IV secolo. Secondo il folklore armeno, Sapore II di Persia esum\u00f2 le ossa dei re armeni e le port\u00f2 in Persia prendendo simbolicamente il potere in Armenia; quando Vassak Mamikonian sconfisse i Persiani e reclam\u00f2 le ossa dei monarchi Arsacidi, li seppell\u00ec ad Aghtsk. Si possono vedere ancora oggi resti del complesso e di una basilica del IV secolo; presso il paese si trova anche la fortezza di Amberd."}
{"id": "3311473", "revid": "114325", "url": "https://it.wikipedia.org/wiki?curid=3311473", "title": "Aghts'k'", "text": ""}
{"id": "3311475", "revid": "114325", "url": "https://it.wikipedia.org/wiki?curid=3311475", "title": "Aghdzk", "text": ""}
{"id": "3311477", "revid": "114325", "url": "https://it.wikipedia.org/wiki?curid=3311477", "title": "Aghdzq", "text": ""}
{"id": "3311478", "revid": "62748", "url": "https://it.wikipedia.org/wiki?curid=3311478", "title": "Stabat Mater (Poulenc)", "text": "Lo Stabat mater, FP148 per soprano solo, coro misto e orchestra \u00e8 una composizione di Francis Poulenc scritta fra il 1950 e il 1951. La composizione \u00e8 dedicata alla memoria di Christian B\u00e9rard, artista profondamente legato al compositore francese, prematuramente scomparso nel febbraio 1949.\nCaratteristiche.\nFrancis Poulenc, compositore dallo spirito vivace e mondano, si avvicina alla sfera sacra dell'arte dopo la morte di un suo caro amico nel 1936. In quell'anno si reca in pellegrinaggio al Santuario di Rocamadour dove riscopre le sue radici cristiane e scrive le \"Litanies a la Vierge Noir\". La perdita di quest'altro suo amico, Christian B\u00e9rard, apprezzato scenografo con cui aveva condiviso l'esperienza della rinnovata fede, lo portarono a scrivere questo grande affresco sacro, modellato su una delle pi\u00f9 toccanti poesie cristiane, anche se l'idea originaria era quella di scrivere un Requiem.\nLa dedica recita: \nL'orchestrazione \u00e8 molto impegnata e variegata, nello stile del Poulenc maturo: i temi usano armonie modali, tonali e politonali. Sono presenti sia maestosi ripieni orchestrali assieme al soprano e al coro, che momenti di grande intimit\u00e0 (cfr. \"Fac ut ardeat\" strutturato come mottetto a tre voci).\nL'organico \u00e8 quello di una grande orchestra sinfonica romantica.\nPrima esecuzione.\nLa prima esecuzione avvenne il 13 giugno 1951 durante il Festival di Strasburgo, con l\"'Orchestra municipale di Strasburgo\" e il \"Coro di Saint-Guillaume\" sotto la direzione di Fritz M\u00fcnch. Il soprano solista fu Genevi\u00e8ve Moizan.\nOrganico.\n2 flauti, ottavino, 2 oboi, corno inglese, 2 clarinetti in Sib, clarinetto basso, 3 fagotti, 4 corni francesi, 3 trombe, 3 tromboni, tuba, timpani, 2 arpe, archi, soprano (o mezzosoprano) solo e coro misto (SATB)."}
{"id": "3311480", "revid": "287204", "url": "https://it.wikipedia.org/wiki?curid=3311480", "title": "Christian Berard", "text": ""}
{"id": "3311482", "revid": "114325", "url": "https://it.wikipedia.org/wiki?curid=3311482", "title": "Akhs", "text": ""}
{"id": "3311488", "revid": "114325", "url": "https://it.wikipedia.org/wiki?curid=3311488", "title": "Hakhs", "text": ""}
{"id": "3311491", "revid": "114325", "url": "https://it.wikipedia.org/wiki?curid=3311491", "title": "Dzorap", "text": ""}
{"id": "3311497", "revid": "339392", "url": "https://it.wikipedia.org/wiki?curid=3311497", "title": "Bretharianismo", "text": ""}
{"id": "3311505", "revid": "599013", "url": "https://it.wikipedia.org/wiki?curid=3311505", "title": "Giovanni Colosio", "text": "Carriera.\nCresciuto nel Breno, ottiene nella stagione 1948-1949 il sesto posto nel Girone D della Promozione.\nLa stagione seguente passa al Brescia, militante in Serie B, dove scender\u00e0 in campo in 30 occasioni e segnando 12 reti. Con le \"rondinelle\" si piazzer\u00e0 al sesto posto. Il suo esordio in Serie B risale al 25 settembre 1949 nella partita Brescia-Empoli (5-3).\nLa stagione seguente passa al , esordendo in Serie A durante la prima giornata di campionato il 10 settembre 1950 nella vittoria casalinga per 2-1 contro la , nel quale segn\u00f2 il suo unico gol in massima serie, che risulter\u00e0 decisivo per la vittoria \"rossoblu\" contro i toscani. Al termine della stagione retroceder\u00e0 in Serie B con il sodalizio genovese all'ultimo posto.\nAncora tra i \"grifoni\" in serie B, si piazzer\u00e0 al quinto posto.\nNel 1952 passa al che militava in Serie C. Nelle tre stagioni in Veneto solo nella seconda sfior\u00f2 la promozione in Serie B, arrivando con il club lagunare al terzo posto ad un solo punto dal secondo e promosso Arsenaltaranto.\nNel 1955 passa al Cosenza in IV Serie, dove dopo due terzi posti nel Girone H nel 1955-1956 e 1956-1957 ottiene con il club calabrese la vittoria nel Girone C della Prima Serie in Campionato Interregionale 1957-1958. Ci\u00f2 comport\u00f2 la promozione in Serie C e la partecipazione dei \"rossoblu\" al girone finale per l'assegnazione dello Scudetto della Lega Interregionale.\nNel girone finale Colosio ed i suoi, arrivati a pari punti con le altre due partecipanti con Spezia e , si videro assegnare lo Scudetto ex aequo.\nIn carriera ha totalizzato complessivamente 15 presenze ed una rete in Serie A e 71 presenze e 23 reti in Serie B."}
{"id": "3311508", "revid": "1494169", "url": "https://it.wikipedia.org/wiki?curid=3311508", "title": "Agarak", "text": ""}
{"id": "3311511", "revid": "767487", "url": "https://it.wikipedia.org/wiki?curid=3311511", "title": "(Neve) Ridens", "text": "(Neve) Ridens \u00e8 il quinto album di studio del cantautore italiano Marco Parente.\nIl disco.\nAnticipato dal singolo \"Neve ridens\", cantato assieme a Manuel Agnelli degli Afterhours e Marco Iacampo alias Goodmorningboy, \"(Neve) Ridens\" esce il 24 febbraio 2006 per Mescal.\nIl progetto \"Neve Ridens\" consta in due album pubblicati a pochi mesi di distanza, diversi tra loro eppure accomunati dal titolo nonch\u00e9 speculari: \"(Neve) Ridens\", appunto, e il precedente \"Neve (Ridens)\". La differenza \u00e8 data dalle scelte musicali, mentre le similitudini provengono dalle bizzarre fonti di ispirazione: i fiocchi bianchi di neve che cadono durante l'inverno, il sorriso spontaneo che lascia intravedere i denti e il ghigno di una iena."}
{"id": "3311512", "revid": "599013", "url": "https://it.wikipedia.org/wiki?curid=3311512", "title": "J\u00f8rn Bjerregaard", "text": ""}
{"id": "3311516", "revid": "287204", "url": "https://it.wikipedia.org/wiki?curid=3311516", "title": "Jorn Bjerregaard", "text": ""}
{"id": "3311518", "revid": "37898250", "url": "https://it.wikipedia.org/wiki?curid=3311518", "title": "Johnny Bjerregaard", "text": ""}
{"id": "3311523", "revid": "287204", "url": "https://it.wikipedia.org/wiki?curid=3311523", "title": "Mike Candys", "text": "\u00c8 noto grazie al suo successo electro house \"Insomnia\", prodotto assieme a DJ Jack Holiday. Tale canzone ha raggiunto il successo in tutti i principali paesi dell'Europa occidentale (Francia, Germania e Belgio), in particolare nei club, ma si \u00e8 anche posizionata bene nelle classifiche dei singoli di questi paesi, situazione piuttosto rara per una traccia di questo genere. In Francia, il titolo \u00e8 stato trasmesso da emittenti radiofoniche nazionali quali Fun Radio, FG NRJ e DJ Radio.\nUna seconda produzione di Mike Candys dal titolo \"La Serenissima\", non ha avuto invece molto successo.\nIl suo terzo singolo, \"People Hold On\", si \u00e8 classificato alla quarta posizione nei club europei nel corso del 2010 a cui \u00e8 seguita \"Together Again\", che lo ha reso maggiormente noto nel panorama internazionale.\nNell'estate 2011 \u00e8 tornato in vetta alle classifiche raggiungendo l'apice del successo, arrivando in autunno anche sulle piste italiane, con la sua hit \"One Night In Ibiza\", seguita dall'uscita, nel mese di novembre, del singolo \"Around The World\", mentre nel mese di marzo del 2012 d\u00e0 alla luce quello che fino ad oggi \u00e8 il suo brano di maggior successo, intitolato \"2012 (If The World Would End)\", pezzo ispirato alle profezie sugli eventi catastrofici del 21 dicembre 2012. Questi ultimi tre brani fanno l'occhiolino alle melodie anni novanta dell'eurodance suonate con strumenti tipici della musica trance, con la tipica impostazione dell'epoca, accompagnati da una base di percussioni tipiche della euro house; sono inoltre caratterizzati dall'altrenanza tra il cantato femminile di Evelyn Zangger ed il parlato rappeggiante maschile, rispettivamente di Patrick Miller in \"One Night In Ibiza\" e \"2012\", e di David Deen in \"Around The World\".\nInoltre, sempre nell'inverno tra il 2011 e il 2012, ha avuto diverse collaborazioni come producer, come i brani \"When It Rains\" con Nadia Ali e \"Stars\" con Christopher S.\nDurante la sua carriera ha anche realizzato diversi remix di brani storici, come \"Show Me Love\" di Robin S., \"Rhythm Is a Dancer\" degli Snap!, \"La Serenissima\" di Rond\u00f2 Veneziano, \"Children\" di Robert Miles e nel 2012 \"The Riddle\" di Nik Kershaw modificando il titolo in \"The Riddle Anthem\".\nAttualmente risiede a Puch-d'Agenais, in Francia.\nInsomnia.\nClassifiche.\nClassifiche nei vari paesi del singolo \"Insomnia\".\nPromo CDs.\nCD-Maxi BIP CLUB 11 settembre 2009\n12\" Maxi BIP BIP-V007 12 settembre 2009\nCrediti.\nMusiche &amp; Testi: Sister Bliss, Maxi Jazz, Roland \"Rollo\" Armstrong\n Produttori: Mike Candys, Jack Holiday, Chris Crime\nDiscografia.\nProduzioni &amp; Remix.\nTutti i seguenti bootlegs rework sono ascoltabili dalla pagina ufficiale di Facebook dell'artista."}
{"id": "3311546", "revid": "122462036", "url": "https://it.wikipedia.org/wiki?curid=3311546", "title": "Yen Sid", "text": "Yen Sid \u00e8 un personaggio Disney comparso per la prima volta nel noto film di Walt Disney \"Fantasia\". Si tratta di un grande stregone che compare nel noto pezzo \"L'Apprendista Stregone\" diretto da Leopold Stokowski. Il suo nome non \u00e8 altro che \"Disney\" letto al contrario.\nIl personaggio \u00e8 basato sullo stregone (dal nome sconosciuto) della ballata originale di Wolfgang Goethe da cui \u00e8 stato poi tratto il pezzo eseguito in \"Fantasia\".\nStoria.\nL'Apprendista Stregone.\nCome gi\u00e0 detto, Yen Sid compare nell'\"Apprendista Stregone\" nelle vesti di stregone potentissimo e maestro di Topolino. Dopo aver compiuto qualche magia, and\u00f2 a riposare lasciando il suo cappello sul tavolo, ignaro che l'allievo aveva intenzione di rubarlo in modo da usarne i poteri per far svolgere a delle scope i lavori a lui assegnatigli.In breve per\u00f2 la situazione sfugg\u00ec di mano all'allievo, e fu solo il tempestivo intervento del maestro ad impedire un disastro.\nAltre apparizioni.\nDisney Epic Mickey.\nYen Sid compare anche in questo videogioco come l'autore del mondo di Oswald il coniglio, anche se alla fine quel mondo verr\u00e0 scombussolato da Topolino che creer\u00e0 cos\u00ec Macchia Nera. Dopo aver risolto la situazione in quel mondo, Topolino ritorna nel laboratorio di Yen Sid e viene cacciato dallo stregone, anche se quest'ultimo gli dar\u00e0 la possibilit\u00e0 di vedere ancora una volta i risultati delle sue imprese.\nHouse of Mouse - Il Topoclub.\nIn questa serie animata, lo stregone \u00e8 uno dei numerosi ospiti che vanno molte volte all'omonimo locale per vedere i numerosi cartoni trasmessi giornalmente.\nLa saga di \"Kingdom Hearts\".\nYen Sid compare anche nella saga videoludica Kingdom Hearts, prodotta da Square Enix. In questa veste \u00e8 caratterizzato come un personaggio pi\u00f9 gentile e affabile della controparte cinematografica, in cui appariva invece come uno stregone burbero e altezzoso. Yen Sid fa almeno un'apparizione nei seguenti videogiochi della serie: \"Kingdom Hearts Unchained \u03c7\", \"Kingdom Hearts Birth by Sleep\", \"Kingdom Hearts II\", \"Kingdom Hearts Coded\", \"\", \"Kingdom Hearts 0.2 Birth by Sleep -A fragmentary passage-\", \"Kingdom Hearts III\" e \"Kingdom Hearts Melody of Memory\".\nInfluenze su altri lavori.\nUno stregone di nome Yensid appare come personaggio nella saga di storie Disney italiane \"Wizards of Mickey\" pubblicate su Topolino, sebbene il suo aspetto non venga mai mostrato per intero. Inizialmente il personaggio era noto solo come \"Stregone Supremo\", maestro di Macchia Nera e di Nereus (maestro di Topolino), il nome Yensid viene rivelato solo in \"Wizards of Mickey III - Il male antico\", durante lo scontro dei protagonisti con la malvagia Gilda dei Diafani (che altro non sono che la personalit\u00e0 dello stesso Yensid diviso in pi\u00f9 corpi) Alla fine gli Stregoni si riuniranno con l'aiuto della parte buona di Yensid, l'unica a non aver preso parte all'attacco contro Topolino e i suoi amici.\nNell'episodio 4x12 della serie televisiva \"C'era una volta\", Yen Sid \u00e8 indicato essere il proprietario della casa in cui vive l'apprendista."}
{"id": "3311548", "revid": "287204", "url": "https://it.wikipedia.org/wiki?curid=3311548", "title": "Pons di Fos", "text": "Fu signore di Fos dal 960 al 1025. Sua madre fu una certa Belletrude N. e sua moglie Profecta di Marignana, sorella di Pons di Marignana e figlia di Francesco I, capo di una ricca e potente famiglia di Marignana. In questo modo la famiglia inizia a tessere alleanze che la condussero poi ad essere una delle pi\u00f9 potenti della regione.\nPrimo membro conosciuto della famiglia dei signori di Fos, del ramo certamente dei visconti di Marsiglia, Pons de Fos contribuisce all'espulsione dei saraceni dal paese nel 970. Il conte di Provenza lo ricompensa attribuendogli la custodia del \"castrum\" di Fos e delle Salins, cos\u00ec come i \"castra\" di Hy\u00e8res, La Garde, Bormes e Pierrefeu a est della Provenza. Contrariamente all'attitudine molto generosa dei suoi genitori, i visconti di Marsiglia, egli trascorre il suo tempo a tentare di spogliare la Chiesa dei suoi beni.\nIl secondo figlio, Ugo, erediter\u00e0 la signoria.\nBiografia.\nUn documento dell'abbazia di Saint-Victor attesta la presenza di un castello a Fos nel 923, in cui vivevano i signori di Marsiglia. Pons di Fos ha a che fare con Guglielmo di Marsiglia nel 966. \u00c8 il primo membro conosciuto della stirpe dei signori di Fos.\nDiscendente forse dalla famiglia dei visconti di Marsiglia, partecipa all'espulsione dei saraceni dal massiccio dei Maures. Guglielmo di Marsiglia \u00e8 al suo fianco, insieme agli eserciti di Corrado III di Borgogna e di Arduino III, conte di Torino, mentre in mare, la flotta greca viene coinvolta nella riconquista. Prima del 973, quasi tutta la regione era nelle mani dei franchi.\nNel 972, Guglielmo di Marsiglia e Pons di Fos, signore di Hy\u00e8res, vanno dal conte di Provenza, Guglielmo il Liberatore, e gli dicono:\nIl conte di Provenza, come ricompensa, attribuisce alla famiglia di Pons la custodia del \"castrum\" di Fos e delle Salins, come pure i \"castra\" di Hy\u00e8res, La Garde, Bormes e Pierrefeu.\nPons di Fos, della casa di Baux, approfitta della confusione, provocata dalle devastazioni dei saraceni, per accrescere i suoi domini nei territori di La Cadi\u00e8re a spese dei vescovi di Marsiglia, suoi consanguinei. Egli ha, in questa occasione, dei guai in quanto costringe il pi\u00f9 debole dei due a ricorrere al conte di Provenza, Guglielmo il Liberatore. Pons lo prega di portarsi sui luoghi e di stabilire i confini delle citt\u00e0 e borghi e di stabilire quali siano i possedimenti appartenenti alla Chiesa. Il conte accetta la sua richiesta, e cos\u00ec monta a cavallo e si mette in cammino. Arrivato nel territorio di La Cadi\u00e8re, s'informa dapprima esattamente dei nomi dei monti, delle valli, dei ruscelli e delle fontane e, pienamente edotto, comincia a far sistemare e stabilire quali terre dovessero appartenere al santuario.\nIl \"senior\" o \"domnus\" Pons, di cui si parla nei documenti \"detiene un rango distinto\" tra i signori di Provenza nel 979. Due anni pi\u00f9 tardi, tramite il suo matrimonio diventa signore di Baux. Ad ogni modo, un altro documento del 960 lo cita come proprietario di un feudo poco importante, un luogo fortificato posto sopra uno sperone roccioso delle Alpilles.\nNel 992, Pons, insieme a un monaco chiamato Paton, fonda l'abbazia di Saint-Gervais de Fos, a Fos-sur-Mer, sottratta nel 1081 all'ordinario dell'arcivescovo di Arles e annessa a Cluny.\nFulco di Marsiglia, figlio di Guglielmo di Marsiglia, viene in soccorso del conte Guglielmo II di Provenza che sta assediando il castello di Fos. Il conte Guglielmo il Pio viene ucciso nel 1018 durante i combattimenti. Nel 1020, Pons di Fos, dopo la morte di Guglielmo II di Provenza, rifiuta di rendere l'omaggio al nuovo conte di Provenza.\nLa famiglia.\nPons de Fos \u00e8 molto certamente uno dei figli di Pons di Marsiglia (910-979), detto il Vecchio o Pons di Fos, visconte di Marsiglia. I blasoni delle due famiglie sono pressoch\u00e9 identici ed esse condividono gli stessi feudi. Pons ha due fratelli pi\u00f9 grandi: Onorato e Guglielmo nati dal primo matrimonio di suo padre. Prima di lui i visconti di Marsiglia vivevano nel castello di Fos.\n Leibulfo di Provenza (ca. 750-835)\n x Odda ?\n | --&gt; Leibulfo di Baux (met\u00e0 del IX secolo).\n x ??\n | --&gt; Pons d'Arles (fine del IX secolo)\n x Blismodis di M\u00e2con\n | --&gt; Umberto, vescovo di Vaison-la-Romaine (890-933)\n | --&gt; Ison d'Arles (ca. 890-942),\n x Principessa ? di Benevento\n | --&gt; Lamberto Ursus signori di Reillanne\n | x Galburgo di Benevento\n | | --&gt; Signori di Reillanne\n | --&gt; Pons di Marsiglia (ca. 910-979), detto il Vecchio o il Maggiore\n x (1) Giuditta di Bretagna, figlia di Alano II di Bretagna\n | --&gt; Onorato di Marsiglia (ca. 930-978), vescovo di Marsiglia\n | --&gt; Guiglielmo di Marsiglia (ca. 935-1004)\n | x Bellilde, figlia di Arlulfo di Marsiglia\n | | --&gt; Visconti di Marsiglia\n x (2) Belletrude\n | --&gt; (ipo.) Pons di Fos (ca. 945-1025)\n x Profecta di Marignana, sorella di Pons di Marignana\n | --&gt; Signori di Fos\n | --&gt; (ipo.) Ugo di Baux (981-1060).\nDiscendenza.\nPons di Fos si sposa verso il 980 con Profecta di Marignana, sorella di Pons di Marignana, figlia del ricchissimo Francone di Marignana, che con il suo matrimonio far\u00e0 la fortuna dei signori di Baux e quella dei Fos, suoi discendenti.\nIl castello della famiglia dei signori di Marignana si trovava nel territorio dell'attuale Marignana, precisamente a Papia, il secondo luogo del comune, dove c'era anche una chiesa, detta Saint-Pierre di Papia. Ugo di Baux distrugger\u00e0 il castello della famiglia per ricostruirlo sull'attuale sito di Marignana. A Papia, il castello viveva in gran parte dei diritti provenienti dall'antica imposta sulle merci (\"tonlieu\") di L\u00e9ou. Le terre della famiglia signorile sono prese in custodia da sette cavalieri, i cosiddetti primi cavalieri del paese d'Oc, menzionati nel 1029.\nPons di Fos e Profecta di Marignana ebbero quattro figli:"}
{"id": "3311556", "revid": "767487", "url": "https://it.wikipedia.org/wiki?curid=3311556", "title": "Giovanni Maria da Brescia", "text": "Biografia.\nSi forma come orafo, mestiere in quel periodo collegato alle arti, per poi studiare in seguito pittura e incisione. Entrato come monaco nel monastero di Santa Maria del Carmine a Brescia, realizza diverse opere murarie sulle pareti della chiesa e in particolare del chiostro, dove dipinge scene dalla \"Vita dei profeti Elia e Eliseo\". Fra la sua produzione sono noti anche alcuni piatti, decorati combinando gli stili di Marcantonio Raimondi e Andrea Mantegna."}
{"id": "3311558", "revid": "767487", "url": "https://it.wikipedia.org/wiki?curid=3311558", "title": "Martina Thorogood", "text": " Inoltre ha vinto i riconoscimenti speciali di \"Miss Internet\" e \"Miss Integral\". Al concorso ha rappresentato lo stato di Miranda.\nMartina Thorogood ha rappresentato il Venezuela a Miss Mondo 1999, concorso svolto a Londra il 4 dicembre 1999, dove \u00e8 riuscita ad arrivare al secondo posto, dietro soltanto alla vincitrice, l'indiana Yukta Mookhey. Non ha potuto partecipare a Miss Universo 2000, proprio per via del secondo posto a Miss Mondo, dato che se fosse successo qualcosa alla Miss Mondo in carica, la seconda classificata avrebbe dovuto sostituirla."}
{"id": "3311568", "revid": "767487", "url": "https://it.wikipedia.org/wiki?curid=3311568", "title": "Edson Ratinho", "text": "Carriera.\nNel 2007 passa all' per 350.000 euro, squadra con la quale segna il suo primo gol contro il Levadiakos.\nNel 2009 si trasferisce nella squadra uzbeka del Bunyodkor, allenata da Luiz Felipe Scolari.\nIl 26 agosto 2010 viene acquistato dal Maiorca.\nIl 19 febbraio 2011 viene mandato in prestito al San Paolo."}
{"id": "3311572", "revid": "1444886", "url": "https://it.wikipedia.org/wiki?curid=3311572", "title": "Centrali elettronucleari negli Stati Uniti d'America", "text": "Nel novembre 2016 negli Stati Uniti d'America sono attive 61 centrali nucleari per la produzione di energia elettrica, nelle quali sono operativi 99 reattori nucleari: 34 di tipo BWR e 65 PWR.\n84 reattori nucleari hanno ottenuto un'estensione ventennale della licenza che permetter\u00e0 alla maggioranza dei reattori di arrivare ad operare oltre il 2030. \u00c8 stata anticipata la possibilit\u00e0 di un'ulteriore estensione ventennale, attualmente \u00e8 in studio la documentazione dei requisiti necessari per ottenerla, portando la vita operativa dei reattori scelti ad 80 anni, quindi arrivando al 2050.\nSono stati dismessi 34 reattori nucleari: 11 di tipo BWR, 19 di tipo PWR, 1 di tipo PHWR e 1 di tipo FBR, 2 HTGR ed altri 2 di tipologia ignota.\nRisultano in costruzione 4 reattori nucleari di tipo PWR AP1000.\nI dati della tabella sottostante sono aggiornati a novembre 2016 (ove non specificato altrimenti) e sono tratti dal sito web dell'Agenzia internazionale per l'energia atomica, dalla World Nuclear Association e dalla U.S. Nuclear Regulatory Commission.\nIn costruzione.\nAggiornamento: Luglio 2018\nDismessi.\nSpenti.\nAggiornamento: Novembre 2016\nTotalmente smantellati.\nAggiornamento: 2011"}
{"id": "3311575", "revid": "767487", "url": "https://it.wikipedia.org/wiki?curid=3311575", "title": "Ziyadat Allah I", "text": "Ab\u016b Muhammad Ziy\u0101dat All\u0101h I ibn Ibr\u0101h\u012bm succedette a suo fratello, \u02bfAbd All\u0101h (812\u2013817) alla guida dell'Emirato d'Ifr\u012bqiya. Durante il suo governo restarono assai tese le relazioni tra la dinastia regnante da un lato e dall'altro quella dei \"fuqah\u0101\u02be\" e delle truppe arabe (inviate a suo tempo per pacificare il Paese dalle continue sommosse kharigite) e chiamate per antonomasia \"Jund\", ossia \"esercito\".\nQuando Ziy\u0101dat All\u0101h I tent\u00f2 di congedare nell'824 le unit\u00e0 arabe (invise per la loro alterigia e avidit\u00e0, oltre che ritenute un corpo estraneo dalla maggioranza degli Arabi giunti all'epoca della conquista e dal resto della popolazione, sostanzialmente berbera), egli fu costretto a fronteggiare una serie di loro gravi insurrezioni a Tunisi, la seconda citt\u00e0 dell'Ifriqiya dopo la capitale Qayrawan, la prima delle quali guidata da Mans\u016br al-Tunb\u016bdh\u012b, che egli riusc\u00ec a domare solo nell'836 con il determinante aiuto dei Berberi.\nZiy\u0101dat All\u0101h I aveva gi\u00e0 organizzato nell'827 un'importante campagna militare contro la Sicilia (chiamate in modo altisonante \"jih\u0101d marittimo\") nel tentativo di offrire un lucroso diversivo ai suoi indisciplinati e irrequieti soldati arabi, cui si affiancarono numerosi contingenti berberi, nella speranza di lucrare un ricco bottino. L'isola era sotto il dominio bizantino e le forze aghlabidi furono affidate al notissimo giurista malikita Asad ibn al-Furat, autore dell\"'Alfiyya\", la cui famiglia (di origine khorasanica) aveva tradizionali capacit\u00e0 militari. \nSebbene inizialmente respinte dai Bizantini, opportuni rinforzi consentirono ai conquistatori di impadronirsi di Palermo, eleggendola a propria capitale nell'831. La frammentata situazione dell'Italia e le rivalit\u00e0 tra i vari potentati (che tra l'altro consentiranno a vari gruppi di musulmani d'insediarsi sotto il Traetto, alle foci del Garigliano, e di offrire i loro servigi di mercenari persino al vescovo-principe di Napoli, Atanasio II) consentirono alle truppe berbero-arabe d'impiantarsi in modo abbastanza stabile in Sicilia, anche se ci vorr\u00e0 pi\u00f9 d'un secolo (quando gli Aghlabidi avevano da tempo dovuto cedere il potere ai Fatimidi) per superare le strenue difese bizantine e dei suoi sudditi isolani.\nLa forza economica dell'Emirato ne risent\u00ec positivamente e si dette il via a una serie d'interventi architettonici e agricoli che resero l'Ifr\u012bqiya una delle regioni della D\u0101r al-Isl\u0101m pi\u00f9 ricche e produttive.\nDopo la morte di Ziy\u0101dat All\u0101h I, suo fratello Ab\u016b \u02bfIq\u0101l (838\u2013841) divenne l'Emiro d'Ifr\u012bqiya."}
{"id": "3311589", "revid": "1573940", "url": "https://it.wikipedia.org/wiki?curid=3311589", "title": "Sayali Bhagat", "text": " \nNata a Nashik, in una famiglia tradizionale, Sayali Bhagat dopo i concorsi di bellezza lavora come modella ed attrice per Bollywood. \"\" \u00e8 stato il suo debutto cinematografico, al fianco di Emraan Hashmi e Geeta Basra. Nel 2009 \u00e8 comparsa nel film \"Paying Guests\" al fianco di Javed Jaffrey."}
{"id": "3311593", "revid": "1310927", "url": "https://it.wikipedia.org/wiki?curid=3311593", "title": "Micha\u00ebl Pereira", "text": "Carriera.\nViene acquistato dal Maiorca nel 2009; era seguito anche dall' e dal Deportivo La Coru\u00f1a. Dopo un anno nelle riserve, nell'agosto 2010 viene integrato in prima squadra Disputa il suo primo anno nella massima serie spagnola da titolare, contribuendo anche con qualche gol."}
{"id": "3311608", "revid": "6923", "url": "https://it.wikipedia.org/wiki?curid=3311608", "title": "Malcolm Goldstein", "text": ""}
{"id": "3311611", "revid": "1005847", "url": "https://it.wikipedia.org/wiki?curid=3311611", "title": "Elezioni generali in Irlanda del 2011", "text": "Le elezioni generali in Irlanda del 2011 si sono tenute il 25 febbraio. Esse hanno visto la vittoria del Fine Gael di Enda Kenny, che \u00e8 divenuto Taoiseach (capo del governo) in seguito all'accordo con il Partito Laburista."}
{"id": "3311615", "revid": "1452073", "url": "https://it.wikipedia.org/wiki?curid=3311615", "title": "Heather French", "text": "Nata e cresciuta a Maysville nel Kentucky, Heather French Henry si laurea presso l'Universit\u00e0 di Cincinnati e gi\u00e0 durante l'adolescenza inizia a frequentare i concorsi di bellezza e vince il titolo di Miss Kentucky al quinto tentativo nel 1999. Nel 2000 vince il titolo di Miss America, diventando la prima rappresentante del Kentucky ad ottenere tale titolo. Il suo impegno sociale per il regno \u00e8 la sensibilizzazione nei confronti dei veterani senza tetto, per il quale otterr\u00e0 numerosi riconoscimenti.\nIl 27 ottobre 2000, ha sposato il Luogotenente Governatore del Kentucky Steve Henry a Louisville, dal quale ha avuto due figli Harper Renee, nel 2001 e Taylor Augusta, nel 2003.\nNel 2003 ha investito con la propria automobile, e conseguentemente ucciso una donna quarantaquattrenne tedesca, che non aveva rispettato le segnalazioni stradali. La French si \u00e8 dichiarata profondamente segnata dall'incidente ed ha raccontato la storia in varie trasmissioni come \"The Oprah Winfrey Show\".\nNel 2010, Heather French Henry ha presentato il concorso di Miss Virginia."}
{"id": "3311620", "revid": "83531", "url": "https://it.wikipedia.org/wiki?curid=3311620", "title": "Razzi arpia inferno e fiamme", "text": "Razzi arpia inferno e fiamme \u00e8 il primo singolo estratto da \"Wow\", album del gruppo musicale rock italiano Verdena. \u00c8 stato pubblicato il 3 gennaio 2011 dall'etichetta discografica Universal.\nIl testo \u00e8 stato scritto a quattro mani da Alberto Ferrari e Roberto Longaretti, membro della band bergamasca Spread. Alberto Ferrari afferma: \"Io avevo gi\u00e0 scritto il mio, e lui ha scritto il suo senza vedere quello che avevo fatto io, poi abbiamo integrato le parti.\"\nSebbene sia stato scelto come primo singolo, stilisticamente \u00e8 il pezzo che pi\u00f9 si discosta dalle sonorit\u00e0 dell'album. Tuttavia la scelta \u00e8 ricaduta su questo specifico brano perch\u00e9 \u00e8 stato il primo scritto dopo \"Requiem\" e che quindi ha sancito la nascita di \"Wow\".\nNell'EP \"Radar (Ejabbabbaje)\", allegato alla rivista XL Repubblica, sono presenti una versione alternativa con il ritmo delle percussioni differente e un remix realizzato dalla band bresciana Aucan.\nIl 15 dicembre 2011 \"Razzi arpia inferno e fiamme\" si piazza in prima posizione nella classifica 'Top.it 2011' delle 100 canzoni dell'anno del sito rockit.it.\nIl video.\nInquadrature del trio bergamasco che suona il brano, vestiti con delle lunghissime lenzuola bianche e circondati da ballerini con orecchie da coniglio sono alternate a inquadrature in cui membri della band sono ripresi singolarmente davanti a degli sfondi colorati e animati da altre persone.\nProduzione.\nIl video \u00e8 stato realizzato con un budget di 5000 euro dalla casa di produzione indipendente Rumorest Film di cui fanno parte Ivana Smudja (regista), Davide Ferazza (produttore) e Elisa Ghiretti (direttrice di produzione) con la collaborazione del direttore della fotografia Mattia Campo. Le riprese sono durate complessivamente 12 ore. La regista di origini serbe aveva gi\u00e0 precedentemente collaborato con la bassista dei Verdena, Roberta Sammarelli, realizzando il cortometraggio \"Berlikete\" presentato al Cortopotere ShortFilmFestival nel 2009 e all'Anti Mtv Day di Bologna.\nDiffusione.\nIl videoclip del brano \u00e8 stato diffuso il 13 dicembre 2010 su Rock TV e Deejay TV e su MTV+ il 14 dicembre, mentre il singolo \u00e8 stato pubblicato sulle piattaforme digitali il 3 gennaio 2011."}
{"id": "3311621", "revid": "227910", "url": "https://it.wikipedia.org/wiki?curid=3311621", "title": "Ludovico Beretta", "text": ""}
{"id": "3311623", "revid": "435108", "url": "https://it.wikipedia.org/wiki?curid=3311623", "title": "Roma Vis Nova Pallanuoto", "text": ""}
{"id": "3311624", "revid": "435108", "url": "https://it.wikipedia.org/wiki?curid=3311624", "title": "Unione Sportiva Vis Nova", "text": ""}
{"id": "3311630", "revid": "1573940", "url": "https://it.wikipedia.org/wiki?curid=3311630", "title": "Armored Core 3", "text": " \u00e8 un videogioco pubblicato dalla Agetec nel 2002, parte della serie di videogiochi \"Armored Core\". \"Armored Core 3\" rappresenta il primo riavvio importante della trama della serie, in quanto non sono presenti riferimenti agli eventi di \"Armored Core\" e \"Armored Core 2\"."}
{"id": "3311633", "revid": "1266208", "url": "https://it.wikipedia.org/wiki?curid=3311633", "title": "\u00cd\u00fer\u00f3ttaf\u00e9lagi\u00f0 \u00de\u00f3r", "text": "L'\u00cd\u00fer\u00f3ttaf\u00e9lagi\u00f0 \u00de\u00f3r, nota anche come \u00de\u00f3r Akureyri o semplicemente \u00de\u00f3r o Thor, \u00e8 una societ\u00e0 polisportiva islandese con sede a Akureyri che annovera diverse discipline sportive, tra cui il calcio. Nella stagione 2016 partecipa alla 1. deild karla, la seconda serie del campionato islandese di calcio.\nLa sua principale avversaria \u00e8 un'altra societ\u00e0 polisportiva della citt\u00e0, il Knattspyrnuf\u00e9lag Akureyrar, noto anche come KA Akureyri o KA.\nStoria.\nDal 1928 al 1974 \u00e8 stata fusa con il KA nell'IBA, vincitore di una Coppa d'Islanda.\nLa squadra non ha mai vinto i maggiori campionati calcistici islandesi, ha ottenuto qualche piazzamento (finalista Coppa d'Islanda 2011), vinto la 1. deild karla (2\u00ba livello del calcio maschile islandese) per due volte (2001 e 2012) cos\u00ec come la 2. deild karla (nel 1975 e nel 2000).\nIn virt\u00f9 della finale di Coppa d'Islanda persa nel 2011 con il ha potuto partecipare all'Europa League 2012-2013 dove ha incontrato prima il Bohemians Dublin e poi il Mlada Boleslav."}
{"id": "3311635", "revid": "89146", "url": "https://it.wikipedia.org/wiki?curid=3311635", "title": "\u00de\u00f3r Akureyri", "text": ""}
{"id": "3311638", "revid": "287204", "url": "https://it.wikipedia.org/wiki?curid=3311638", "title": "Rancho Mirage", "text": "Rancho Mirage \u00e8 una citt\u00e0 degli Stati Uniti d'America, nella contea di Riverside, in California."}
{"id": "3311641", "revid": "767487", "url": "https://it.wikipedia.org/wiki?curid=3311641", "title": "Trigonosaurus pricei", "text": "Il trigonosauro (Trigonosaurus pricei) \u00e8 un dinosauro erbivoro appartenente ai sauropodi. Visse nel Cretaceo superiore (Campaniano/Maastrichtiano, circa 72 milioni di anni fa) e i suoi resti fossili sono stati ritrovati in Sudamerica (Brasile). Per lungo tempo questo animale \u00e8 stato conosciuto informalmente sotto il nome di \"Peir\u00f3polis titanosaur\".\nClassificazione.\nQuesto dinosauro \u00e8 noto per un esemplare incompleto, che consiste in gran parte della colonna vertebrale fossilizzata (vertebre cervicali, dorsali, sacrali) pi\u00f9 un ilio sinistro. Alla stessa specie sono state riferite anche numerose vertebre caudali ritrovate nel medesimo sito. Scoperto alla fine degli anni '90, questo dinosauro \u00e8 stato pi\u00f9 volte menzionato anche in articoli scientifici, con tanto di classificazione, sotto il nome informale di \"Peir\u00f3polis titanosaur\", ed \u00e8 stato descritto solo nel 2005 (Campos et al.). Gli studiosi ritengono che \"Trigonosaurus\" sia stato un tipico rappresentante dei titanosauri, un gruppo di dinosauri sauropodi molto comuni nel Cretaceo, particolarmente diffusi nei continenti meridionali. Alcune caratteristiche lo distinguono dagli altri membri del gruppo, come le vertebre cervicali piuttosto allungate e le vertebre dorsali fornite di processi traversi ben sviluppati. Altre caratteristiche della colonna vertebrale lo avvicinerebbero a titanosauri evoluti come \"Opisthocoelicaudia\" e \"Alamosaurus\". Nello stesso giacimento sono stati ritrovati i resti di un altro titanosauro, \"Baurutitan britoi\"."}
{"id": "3311643", "revid": "22356", "url": "https://it.wikipedia.org/wiki?curid=3311643", "title": "Trigonosaurus", "text": ""}
{"id": "3311648", "revid": "22356", "url": "https://it.wikipedia.org/wiki?curid=3311648", "title": "Duriavenator hesperis", "text": "Il duriavenator (Duriavenator hesperis) \u00e8 un dinosauro carnivoro appartenente ai megalosauri. Visse nel Giurassico medio (Bajociano, circa 175 milioni di anni fa) e i suoi resti fossili sono stati ritrovati in Inghilterra. \u00c8 stato per lungo tempo considerato una specie del pi\u00f9 famoso \"Megalosaurus\".\nDescrizione.\nQuesto dinosauro \u00e8 noto grazie a un cranio incompleto, comprendente una mascella munita di lunghi denti ricurvi e seghettati. Questo cranio doveva essere relativamente robusto e allungato, molto simile a quello di \"Megalosaurus\" con il quale \u00e8 stato a lungo confuso. Dal confronto con altri dinosauri simili (ad esempio \"Afrovenator\"), si suppone che \"Duriavenator\" fosse un predatore bipede dalle lunghe zampe posteriori e dagli arti anteriori armati di tre artigli ricurvi, con una grossa testa e lungo in totale circa 7 metri.\nClassificazione.\nDescritti per la prima volta nel 1974 da Waldman, i fossili di questo dinosauro (rinvenuti in Dorset) vennero attribuiti inizialmente a una nuova specie del teropode \"Megalosaurus\" (\"M. hesperis\"), un genere che all'epoca comprendeva una quantit\u00e0 di specie fossili conosciute per frammenti e che veniva utilizzato per accogliere qualunque grande dinosauro carnivoro noto per poche ossa. In ogni caso, successivamente venne apposto il nome informale \"Walkersaurus\" ma fu solo nel 2008 che Roger Benson ridescrisse formalmente l'esemplare, denominandolo \"Duriavenator\".\nNello studio di Benson, \"Duriavenator\" \u00e8 considerato uno dei pi\u00f9 antichi rappresentanti dei tetanuri, quel grande gruppo di dinosauri teropodi che comprende fra gli altri i carnosauri, gli spinosauri, i tirannosauri e gli uccelli. Questa ipotesi \u00e8 dovuta alla presenza di alcune caratteristiche della mascella e dei denti (ad esempio un processo anteriore prominente e un particolare tipo di banda di smalto sui denti) che si riscontrano solo nei tetanuri. La presenza di un'apertura parzialmente occlusa nella mascella colloca \"Duriavenator\" nel gruppo degli spinosauroidi, in particolare nella famiglia dei megalosauridi. \u00c8 probabile che questo dinosauro fosse a tutti gli effetti strettamente imparentato con \"Megalosaurus\", ma le caratteristiche che sono state riscontrate in \"Duriavenator\" permettono di distinguere i due generi. In Inghilterra, in strati dell'Aaleniano/Bajociano, sono stati ritrovati i resti di un altro probabile megalosauro, \"Magnosaurus nethercombensis\", di dimensioni minori e di corporatura pi\u00f9 leggera."}
{"id": "3311649", "revid": "22356", "url": "https://it.wikipedia.org/wiki?curid=3311649", "title": "Duriavenator", "text": ""}
{"id": "3311650", "revid": "1305772", "url": "https://it.wikipedia.org/wiki?curid=3311650", "title": "Magic School Lunar!", "text": " \u00e8 un videogioco di ruolo alla giapponese sviluppato dallo Studio Alex in associazione con la Game Arts e pubblicato dalla ESP Software e dalla Kadokawa Shoten per Sega Saturn nel 1997. Si tratta di un remake migliorato di \"\" con grafica aggiornata, nuove sequenze animate ed una storia pi\u00f9 complessa.\n\"Magic School Lunar!\" \u00e8 stato pubblicato pi\u00f9 o meno nello stesso periodo della pubblicazione di altri remake della serie, ' e ', e nonostante il buon successo riscontrato, non \u00e8 stato mai pubblicato al di fuori del Giappone."}
{"id": "3311651", "revid": "767487", "url": "https://it.wikipedia.org/wiki?curid=3311651", "title": "Diamantinasaurus matildae", "text": "Il diamantinasauro (Diamantinasaurus matildae) \u00e8 un dinosauro erbivoro appartenente ai sauropodi. Visse alla fine del Cretaceo inferiore (Albiano, circa 102 milioni di anni fa) e i suoi resti fossili sono stati ritrovati in Australia. \nDescrizione.\nQuesto dinosauro \u00e8 noto per i resti incompleti di un esemplare, che comprendono una scapola destra, parte dello sterno, gran parte delle zampe anteriori e di quelle posteriori (tranne i piedi), parte del bacino e costole. Le ossa erano insolitamente robuste, anche per un sauropode, e si suppone che questo dinosauro fosse di corporatura eccezionalmente tozza. Come tutti i sauropodi, doveva possedere collo e coda lunghi, e le zampe colonnari massicce reggevano il pesante corpo. Le zampe anteriori di \"Diamantinasaurus\", al contrario di quelle dei suoi parenti pi\u00f9 stretti, erano dotate di un pollice artigliato. \u00c8 possibile che il corpo fosse coperto da una corazza costituita da placche ossee immerse nella pelle, dal momento che molti suoi parenti (titanosauri) erano dotati di strutture simili. La lunghezza dell'intero animale doveva aggirarsi intorno ai 16 metri con l'altezza di 4 metri e il peso di 25-30 tonnellate.\nClassificazione.\nDescritto nel 2009, questo dinosauro \u00e8 stato ritrovato nella formazione Winton, a circa 60 chilometri dalla citt\u00e0 di Winton in Queensland. \"Diamantinasaurus\" \u00e8 considerato un rappresentante dei titanosauri, il gruppo di sauropodi pi\u00f9 diffuso nel Cretaceo, e in particolare un membro del clade Lithostrotia, che raggruppa i titanosauri pi\u00f9 derivati, come \"Opisthocoelicaudia\" e \"Saltasaurus\". L'epiteto specifico, \"matildae\", \u00e8 un riferimento alla canzone popolare \"Waltzing Matilda\", scritta da Banjo Peterson nei dintorni di Winton. Lo stesso \"Diamantinasaurus\" fu soprannominato \"Matilda\" per questo motivo.\nPaleobiologia.\nI fossili di diamantinasauro sono stati ritrovati in uno strato di argilla racchiuso tra due strati di arenaria; si suppone che durante l'Albiano questo ambiente era costituito da una lanca con una folta vegetazione di tipo fluviale, comprendente felci, ginkgo, gimnosperme e angiosperme. La fauna di questo luogo comprendenva bivalvi, pesci, tartarughe, coccodrilli (ad esempio \"Isisfordia\"), pterosauri e altri dinosauri: il teropode predatore \"Australovenator\", un altro sauropode pi\u00f9 snello (\"Wintonotitan\"), un anchilosauro e alcuni ornitopodi di piccola taglia."}
{"id": "3311654", "revid": "22356", "url": "https://it.wikipedia.org/wiki?curid=3311654", "title": "Diamantinasaurus", "text": ""}
{"id": "3311655", "revid": "305330", "url": "https://it.wikipedia.org/wiki?curid=3311655", "title": "Condorraptor currumili", "text": "Il condorraptor (Condorraptor currumili) \u00e8 un dinosauro carnivoro appartenente ai megalosauri. Visse nel Giurassico medio (Calloviano, circa 162 milioni di anni fa) e i suoi resti sono stati ritrovati in Sudamerica (Argentina).\nDescrizione.\nQuesto dinosauro \u00e8 noto grazie a uno scheletro incompleto, comprendente parte di una zampa posteriore, la pelvi e varie vertebre. Sembra che questo animale fosse relativamente piccolo se rapportato ai suoi parenti (come \"Megalosaurus\"), e che non superasse la lunghezza di 5 metri. \"Condorraptor\" doveva avere una corporatura relativamente robusta, con lunghe zampe posteriori e probabilmente una grossa testa armata di lunghi denti ricurvi e seghettati.\nClassificazione.\nQuesto dinosauro \u00e8 stato descritto nel 2005 sulla base di resti provenienti dalla formazione Canadon Asfalto, ed \u00e8 stato considerato un rappresentante primitivo dei teropodi tetanuri, il gruppo di dinosauri carnivori pi\u00f9 numeroso (che comprende tra gli altri \"Velociraptor\", \"Tyrannosaurus\", \"Allosaurus\" e gli uccelli). Successivamente (Benson, 2010) \u00e8 stato avvicinato al gruppo dei megalosauroidi, una superfamiglia di tetanuri basali comprendenti forme \"standard\" (ad esempio \"Megalosaurus\") ma anche carnivori specializzati (come il gigantesco \"Spinosaurus\"). In particolare, \"Condorraptor\" \u00e8 considerato il pi\u00f9 stretto parente di \"Piatnitzkysaurus\", un altro dinosauro carnivoro rinvenuto nella stessa formazione geologica in Argentina. Alcune fonti non ufficiali parlano del ritrovamento di uno scheletro articolato di \"Condorraptor\", avvenuto nel 2007."}
{"id": "3311656", "revid": "22356", "url": "https://it.wikipedia.org/wiki?curid=3311656", "title": "Condorraptor", "text": ""}
{"id": "3311659", "revid": "767487", "url": "https://it.wikipedia.org/wiki?curid=3311659", "title": "Kelmayisaurus petrolicus", "text": "Il kelmayisauro (Kelmayisaurus petrolicus) \u00e8 un dinosauro carnivoro appartenente ai tetanuri. Visse nel Cretaceo inferiore (tra 140 e 100 milioni di anni fa) e i suoi resti fossili sono stati ritrovati in Cina. \u00c8 noto solo per frammenti.\nClassificazione.\nQuesto dinosauro \u00e8 noto solo per alcuni fossili frammentati delle mascelle, descritti per la prima volta da Dong Zhiming nel 1973. I resti provengono dalla formazione Lianmugin, dalla datazione riferibile con poca precisione al Cretaceo inferiore. A causa dell'estrema scarsit\u00e0 dei fossili, \"Kelmayisaurus\" \u00e8 stato a lungo considerato un \"nomen dubium\", e la sua posizione filogenetica \u00e8 incerta.\nIn ogni caso, studi recenti ritengono che \"Kelmayisaurus\" possa essere un genere valido della famiglia dei carnosauri carcarondontosauri, i cui caratteri diagnostici comprendono una fossa accessoria su ciascun lato dell'osso dentale (il principale osso della mandibola). Alcune caratteristiche lo avvicinerebbero ai carcarodontosauridi, una famiglia di dinosauri teropodi che comprende alcuni tra i pi\u00f9 grandi dinosauri carnivori finora scoperti, mentre altre caratteristiche fanno supporre una parentela con i megalosauroidi, dinosauri teropodi pi\u00f9 antiquati, come \"Megalosaurus\" e \"Torvosaurus\". Altre caratteristiche, invece, ricordano i ceratosauridi, un gruppo di dinosauri carnivori diversificatisi ancor prima. Uno studio del 2011 indica che \"Kelmayisaurus\" potrebbe essere un carcarodontosauride basale, in una posizione filogenetica affine a \"Eocarcharia\". Il nome \"Kelmayisaurus petrolicus\" si riferisce alla citt\u00e0 petrolifera di Karamay, presso la quale sono stati ritrovati i fossili.\nNel 1993 \u00e8 stata menzionata un'altra presunta specie di \"Kelmayisaurus\" su un libro divulgativo per ragazzi; la specie (\"Kelmayisaurus gigantus\") sarebbe basata su una colonna vertebrale lunga 22 metri; in realt\u00e0 \u00e8 probabile che il fossile, mai descritto ufficialmente, appartenga a un dinosauro sauropode e di certo non \u00e8 comparabile con i resti finora noti di \"Kelmayisaurus\"."}
{"id": "3311660", "revid": "22356", "url": "https://it.wikipedia.org/wiki?curid=3311660", "title": "Kelmayisaurus", "text": ""}
{"id": "3311661", "revid": "767487", "url": "https://it.wikipedia.org/wiki?curid=3311661", "title": "Pitekunsaurus macayai", "text": "Il pitekunsauro (Pitekunsaurus macayai) \u00e8 un dinosauro erbivoro appartenente ai sauropodi. Visse nel Cretaceo superiore (Campaniano, circa 75 milioni di anni fa) e i suoi resti fossili sono stati ritrovati in Argentina. \nClassificazione.\nQuesto dinosauro \u00e8 noto grazie a resti comprendenti vertebre dorsali, caudali e cervicali, ulna e scapola destre, parte di un femore sinistro, parte di un cranio (inclusa la scatola cranica), un dente e frammenti di costole. Descritto per la prima volta nel 2008, \u00e8 stato ascritto al gruppo dei titanosauri, un grande gruppo di sauropodi molto diffusi nel Cretaceo nei continenti meridionali. Le vertebre della coda possedevano due tipi di articolazione diversi: uno con entrambe le facce articolari concave (anficelo) e l'altro biconvesso; questa particolare morfologia fa supporre che questo animale fosse strettamente imparentato con \"Rinconsaurus caudamirus\", un altro titanosauro vissuto nella stessa zona dalle caratteristiche simili, e suggerisce che la morfologia caudale dei titanosauri fosse molto pi\u00f9 complessa e variegata di quanto in precedenza sospettato. Il nome \"Pitekunsaurus\" deriva dalla parola Mapudungun \"pitekun\" (\"scoprire\"), mentre l'epiteto specifico si riferisce a un esploratore di una compagnia petrolifera, Luis Macaya, che rinvenne i fossili nell'aprile del 2004."}
{"id": "3311662", "revid": "22356", "url": "https://it.wikipedia.org/wiki?curid=3311662", "title": "Pitekunsaurus", "text": ""}
{"id": "3311664", "revid": "767487", "url": "https://it.wikipedia.org/wiki?curid=3311664", "title": "Tochisaurus nemegtensis", "text": "Il tochisauro (Tochisaurus nemegtensis) era un dinosauro carnivoro appartenente ai troodontidi. Visse nel Cretaceo superiore (Maastrichtiano, circa 70 milioni di anni fa) e i suoi resti sono stati ritrovati in Mongolia.\nClassificazione.\nQuesto dinosauro \u00e8 noto esclusivamente per un metatarso, ritrovato nella formazione Nemegt e descritto per la prima volta nel 1991 da Sergej Kurzanov e Halszka Osmolska. Il secondo osso del metatarso \u00e8 particolarmente corto, e ci\u00f2 suggerirebbe che il secondo dito del piede non era sviluppato, cos\u00ec come l'artiglio a falce presente generalmente in animali simili (come \"Troodon\" o \"Saurornithoides\"). La forma peculiare del metatarso, simile a quello di uno struzzo, \u00e8 all'origine del significato del suo nome: \"Tochisaurus\", infatti, deriva dalla parola \"tochi\" che significa \"struzzo\". \"Tochisaurus\" \u00e8 considerato un rappresentante relativamente derivato della famiglia dei troodontidi, un gruppo di dinosauri carnivori di piccole dimensioni (non superavano i due metri di lunghezza) e dalle caratteristiche simili a quelle degli uccelli. Nella stessa formazione rocciosa sono stati ritrovati anche altri due troodontidi: \"Borogovia\" e \"Zanabazar\". I resti di questi animali non si \"sovrappongono\", e quindi \u00e8 possibile che i tre generi rappresentassero tutti la medesima specie."}
{"id": "3311665", "revid": "22356", "url": "https://it.wikipedia.org/wiki?curid=3311665", "title": "Tochisaurus", "text": ""}
{"id": "3311667", "revid": "767487", "url": "https://it.wikipedia.org/wiki?curid=3311667", "title": "Unquillosaurus ceibalii", "text": "L'unquillosauro (Unquillosaurus ceibalii) \u00e8 un dinosauro carnivoro appartenente ai celurosauri. Visse nel Cretaceo superiore (Campaniano, circa 75 milioni di anni fa) e i suoi resti fossili sono stati ritrovati in Argentina.\nClassificazione.\nDescritto per la prima volta da Jaime Powell nel 1979, questo dinosauro \u00e8 noto solo per il fossile di un pube sinistro incompleto lungo oltre 50 centimetri, molto allungato e snello, chiaramente appartenente a un dinosauro teropode. Inizialmente Powell ritenne che questo pube provenisse da un esemplare gigantesco, lungo forse undici metri; questo dinosauro misterioso, per\u00f2, non godeva di una classificazione chiara, e Powell lo consider\u00f2 un carnosauro di incerta collocazione, ascrivendolo a una famiglia a s\u00e9 stante (Unquillosauridae) nel 1986. \nL'esemplare venne ristudiato da Fernando Novas e Federico Agnolin nel 2004, i quali conclusero che l'orientamento del pube era stato interpretato in modo scorretto; l'osso era rivolto all'indietro, e si dimostr\u00f2 come il fossile era ancora attaccato a una piccola parte del peduncolo pubico dell'ilio. Secondo gli studiosi, \"Unquillosaurus\" era quindi un rappresentante dei maniraptori, un grande gruppo di dinosauri teropodi comprendenti anche gli uccelli, tuttavia lo classificarono come un parente degli alvarezsauridi (strani dinosauri di piccole dimensioni forniti di un solo artiglio alle zampe anteriori). Un successivo studio, invece, ha avvicinato \"Unquillosaurus\" ai dromeosauridi, in particolare al pi\u00f9 noto \"Unenlagia\". \u00c8 probabile che \"Unquillosaurus\" fosse un dinosauro teropode dalla corporatura snella lungo circa 2,5 - 3 metri."}
{"id": "3311668", "revid": "22356", "url": "https://it.wikipedia.org/wiki?curid=3311668", "title": "Unquillosaurus", "text": ""}
{"id": "3311669", "revid": "767487", "url": "https://it.wikipedia.org/wiki?curid=3311669", "title": "Urbacodon itemirensis", "text": "L'urbacodonte (Urbacodon itemirensis) \u00e8 un dinosauro carnivoro appartenente ai troodontidi. Visse all'inizio del Cretaceo superiore (Cenomaniano, circa 97 milioni di anni fa) e i suoi resti fossili sono stati ritrovati in Uzbekistan. \u00c8 noto per i suoi denti dal margine stranamente liscio.\nClassificazione.\nQuesto dinosauro \u00e8 conosciuto grazie a una singola mandibola fossile, ritrovata nella formazione Dzharakuduk e descritta per la prima volta nel 2007 da Averianov e Sues. Altri denti ritrovati nella formazione Bissekty, risalenti al Turoniano (circa 95 milioni di anni fa) sono stati riferiti al genere \"Urbacodon\".\nLa mandibola, lunga circa 8 centimetri, mostra chiaramente caratteristiche tipiche dei dinosauri troodontidi, un gruppo di piccoli carnivori dai tratti molto simili a quelli degli uccelli. I denti, tuttavia, sono sprovvisti del tipico margine seghettato, caratteristico della maggior parte dei troodontidi (come anche di gran parte dei dinosauri carnivori). Alcuni troodontidi, per\u00f2, sono dotati di denti simili, in particolare \"Mei\", \"Xixiasaurus\" e \"Byronosaurus\". Rispetto a \"Mei\", \"Urbacodon\" era di dimensioni notevolmente maggiori (lunghezza stimata 2 metri), mentre le differenze rispetto a \"Byronosaurus\" includono un canale del dentale meno vascolarizzato e corone dei denti pi\u00f9 bulbose. Sembra che il pi\u00f9 stretto parente di \"Urbacodon\" fosse il cinese \"Xixiasaurus\". Rispetto ad altri troodonti del Cretaceo superiore, come \"Saurornithoides\" e \"Troodon\", \"Urbacodon\" e i suoi parenti sembrerebbero essere stati pi\u00f9 primitivi, a causa di una mandibola pi\u00f9 diritta e con meno denti. \nIl nome \"Urbacodon\" deriva da un acronimo, che onora gli scienziati uzbeki, russi, britannici, americani e canadesi che hanno partecipato alla scoperta del fossile."}
{"id": "3311670", "revid": "22356", "url": "https://it.wikipedia.org/wiki?curid=3311670", "title": "Urbacodon", "text": ""}
{"id": "3311674", "revid": "1776051", "url": "https://it.wikipedia.org/wiki?curid=3311674", "title": "Coppa Italia di Serie A2 2010-2011 (pallavolo maschile)", "text": "La Coppa Italia di Serie A2 di pallavolo maschile 2010-2011 \u00e8 stata la 14\u00aa edizione della coppa nazionale d'Italia della serie cadetta e si \u00e8 svolta dal 12 al 23 gennaio 2011. Al torneo hanno partecipato 4 squadre di club italiane e la vittoria finale \u00e8 andata per la seconda volta alla Volley Lupi Santa Croce.\nRegolamento.\nHanno partecipato al torneo le prime quattro squadre classificate al termine del girone d'andata della \"regular season\" della Serie A2 2010-11, che hanno disputato semifinali e finale."}
{"id": "3311675", "revid": "438678", "url": "https://it.wikipedia.org/wiki?curid=3311675", "title": "BQP (complessit\u00e0)", "text": "Nella teoria della complessit\u00e0 computazionale, BQP (\"Bounded-error Quantum Polynomial-time\", \"tempo polinomiale quantistico con errore limitato\") \u00e8 una classe di complessit\u00e0 a cui appartengono quei problemi che richiedono un tempo polinomiale da parte di un computer quantistico per avere una soluzione corretta con probabilit\u00e0 maggiore o uguale a 2/3 e quindi, corrispondentemente, con una probabilit\u00e0 di errore minore o uguale a 1/3. \u00c8 l'analogo quantistico della classe BPP.\nIn altre parole, c'\u00e8 un algoritmo per un computer quantistico (un algoritmo quantistico) che risolve il problema decisionale con un'\"alta\" probabilit\u00e0 ed \u00e8 garantito che si esegue in tempo polinomiale. In qualsiasi esecuzione data dell'algoritmo, ha una probabilit\u00e0 al massimo di 1/3 di dare la risposta sbagliata.\nSimilmente ad altre classi probabilistiche con \"errore limitato\" la scelta di 1/3 nella definizione \u00e8 arbitraria. Possiamo eseguire l'algoritmo un numero costante di volte e decidere con un voto a maggioranza di assumere qualsiasi probabilit\u00e0 di correttezza desiderata minore di 1, usando la disuguaglianza di Chernoff. L'analisi dettagliata mostra che la classe di complessit\u00e0 \u00e8 invariata consentendo un errore elevato fino a 1/2 \u2212 \"n\"\u2212\"c\" da un lato, o richiedendo un errore piccolo fino a 2\u2212\"nc\" dall'altro, dove \"c\" \u00e8 una qualsiasi costante positiva, ed \"n\" \u00e8 la lunghezza dell'input.\nDefinizione.\nBQP pu\u00f2 essere vista anche come una famiglia uniforme di circuiti quantistici con errore limitato. Un linguaggio \"L\" \u00e8 in BQP se e solo se esiste una famiglia uniforme in tempo polinomiale di circuiti quantistici formula_1, tale che\nComputazione quantistica.\nIl numero di qubit nel computer pu\u00f2 essere una funzione polinomiale della dimensione dell'istanza. Ad esempio, \u00e8 noto che alcuni algoritmi fattorizzano un intero di \"n\" bit usando poco pi\u00f9 di 2\"n\" qubit (algoritmo di Shor).\nSolitamente, la computazione su un computer quantistico finisce con una misurazione. Questo conduce a un collasso dello stato quantistico a uno degli stati fondamentali. Si pu\u00f2 dire che si misura che lo stato quantico \u00e8 nello stato corretto con un'alta probabilit\u00e0.\nI computer quantistici hanno ottenuto interesse diffuso perch\u00e9 \u00e8 noto che alcuni problemi di interesse pratico sono in BQP, ma si sospetta che siano fuori da P. Alcuni esempi rilevanti sono:\nRelazione con altre classi di complessit\u00e0.\nQuesta classe \u00e8 definita per un computer quantistico e la sua classe corrispondente naturale per un computer ordinario (o una macchina di Turing pi\u00f9 una sorgente di casualit\u00e0) \u00e8 BPP. Proprio come P e BPP, BQP \u00e8 di per s\u00e9 bassa, il che significa BQPBQP = BQP. Informalmente, questo \u00e8 vero perch\u00e9 gli algoritmi in tempo polinomiale sono chiusi nell'ambito della composizione. Se un algoritmo in tempo polinomiale richiama polinomialmente come subroutine molti algoritmi in tempo polinomiale, l'algoritmo risultante \u00e8 ancora in tempo polinomiale.\nBQP contiene P e BPP ed \u00e8 contenuta in AWPP, PP e PSPACE. Infatti, BQP \u00e8 bassa per PP, vale a dire che una macchina PP non consegue nessun beneficio dall'essere in grado di risolvere istantaneamente problemi BQP, un'indicazione della possibile differenza di potenza tra queste classi similari.\nPoich\u00e9 il problema di P \u225f PSPACE non \u00e8 ancora stato risolto, si suppone che la prova della disuguaglianza tra BQP e le classi menzionate sopra sia difficile. La relazione tra BQP e NP non \u00e8 conosciuta.\nAggiungere la post-selezione a BQP d\u00e0 come risultato la classe di complessit\u00e0 PostBQP che \u00e8 uguale a PP."}
{"id": "3311676", "revid": "125803023", "url": "https://it.wikipedia.org/wiki?curid=3311676", "title": "Pusha T", "text": "Biografia.\nOriginario del Bronx di New York, \u00e8 cresciuto a Norfolk (Virginia).\nNel 1992 insieme a suo fratello Gene ha formato il duo Clipse che, con l'aiuto di Pharrell Williams, ha firmato un contratto con la Elektra Records e ha pubblicato l'album \"Exclusive Audio Footage\" nel 1997. Pusha T ha collaborato nel 1999 con Kelis (\"Good Stuff\"). Nel 2004 ha preso parte al gruppo Re-Up Gang, associato all'etichetta Re-Up Records.\nNel 2010 ha firmato un contratto da solista con la GOOD Music di Kanye West e ha collaborato con quest'ultimo in diversi progetti come il singolo \"Mercy\" e come membro del collettivo GOOD Music, assieme anche a Big Sean e 2 Chainz, che ha pubblicato l'album \"Cruel Summer\" nel 2012. Nel novembre 2011 ha pubblicato il suo primo EP da solista, \"Fear of God II: Let Us Pray\".\nNell'ottobre 2013 ha pubblicato il suo primo album in studio da solista, \"My Name Is My Name\", che ha raggiunto la quarta posizione della classifica Billboard 200.\nTra il 2011 ed il 2014 ha collaborato con Pixie Lott, Tyler, The Creator, Kanye West, Future, Rick Ross, Chris Brown, Kelly Rowland, Kendrick Lamar e altri.\nNel novembre 2015 \u00e8 stato nominato presidente della GOOD Music. Nel 2017 \u00e8 stato pubblicato il singolo \"Good Goodbye\" dei Linkin Park, che ha visto anche la partecipazione di Pusha T e del rapper britannico Stormzy.\nMaggio 2018, invece, sancisce il suo ritorno ufficiale con la pubblicazione dell'album \"Daytona\", interamente prodotto da Kanye West e molto chiacchierato per il dissing a Drake nella traccia \"Infrared\"."}
{"id": "3311677", "revid": "81103", "url": "https://it.wikipedia.org/wiki?curid=3311677", "title": "Zanabazar junior", "text": "Lo zanabazar (Zanabazar junior) \u00e8 un dinosauro carnivoro appartenente ai troodontidi. Visse nel Cretaceo superiore (Maastrichtiano, circa 70 milioni di anni fa) e i suoi resti sono stati ritrovati in Mongolia. \u00c8 uno dei pi\u00f9 grandi troodonti noti. \nDescrizione.\nQuesto dinosauro \u00e8 noto grazie a un cranio parziale e a parte dello scheletro postcranico (tra cui le zampe posteriori); questi resti hanno permesso di ricostruire un animale snello, dalla lunga testa armata di piccoli denti ricurvi e seghettati. Le zampe posteriori dovevano essere snelle ma forti, allungate e fornite di un artiglio pi\u00f9 robusto e ricurvo degli altri, simile a quello dei dromeosauridi ma pi\u00f9 piccolo. Il cranio era relativamente robusto se rapportato a quello di altre forme simili, ed era lungo circa 27 centimetri. Si suppone che l'animale in vita raggiungesse una lunghezza di circa 2 metri, che lo renderebbe il pi\u00f9 grande troodontide noto (insieme a \"Troodon\").\nClassificazione.\nDescritto per la prima volta da Rinchen Barsbold nel 1974, questo dinosauro fu inizialmente ritenuto una specie del gi\u00e0 noto \"Saurornithoides\", un troodonte di poco pi\u00f9 antico e di dimensioni leggermente minori. Ulteriori studi, effettuati nel 2009 e ai quali prese parte lo stesso Barsbold, dimostrarono che i caratteri sui quali si basava l'assegnazione al genere gi\u00e0 noto erano per lo pi\u00f9 condivisi tra numerosi altri troodonti. Si decise, pertanto, di adottare un nuovo nome generico per la specie \"Saurorntithoides junior\": \"Zanabazar\", con riferimento al primo capo spirituale del Buddismo tibetano in Mongolia. "}
{"id": "3311678", "revid": "22356", "url": "https://it.wikipedia.org/wiki?curid=3311678", "title": "Zanabazar (dinosauro)", "text": ""}
{"id": "3311679", "revid": "200568", "url": "https://it.wikipedia.org/wiki?curid=3311679", "title": "Plains (Georgia)", "text": "Plains \u00e8 una citt\u00e0 degli Stati Uniti d'America, nella contea di Sumter, in Georgia."}
{"id": "3311684", "revid": "22475", "url": "https://it.wikipedia.org/wiki?curid=3311684", "title": "DriveSpace", "text": "DriveSpace (inizialmente conosciuto come DoubleSpace) \u00e8 un'utilit\u00e0 di compressione dei dischi sviluppata da Microsoft, fornita con MS-DOS a partire dalla versione 6.0 e successivamente in alcune edizioni di Windows. Lo scopo di DriveSpace \u00e8 quello di aumentare la quantit\u00e0 di dati che l'utente pu\u00f2 memorizzare sul disco, attraverso la compressione e la decompressione dei dati on-the-fly. \u00c8 principalmente destinato per le unit\u00e0 di disco rigido, ma supporta anche i dischi floppy.\nNello scenario di utilizzo pi\u00f9 comune, l'utente ha un disco rigido del computer, con tutto lo spazio allocato in una partizione (solitamente come lettera di unit\u00e0 C). Il software pu\u00f2 comprimere il contenuto dell'intera unit\u00e0 in un unico file di grandi dimensioni nella partizione root. Per l'avvio del sistema, il driver alloca questo file di grandi dimensioni come unit\u00e0 C, abilitando i file a cui si accede normalmente.\nDriveSpace in Windows 95.\nWindows 95 aveva pieno sostegno di DoubleSpace/DriveSpace tramite un driver nativo a 32 bit per l'accesso alle unit\u00e0 compresse, insieme con una versione grafica degli strumenti software. Gli utenti di MS-DOS DriveSpace potevano aggiornare Windows 95 senza alcuna difficolt\u00e0. Inoltre, nel Microsoft Plus! per Windows 95 era contenuta la versione 3 di DriveSpace. Questa versione ha introdotto nuovi formati di compressione (HiPack e UltraPack), con caratteristiche di prestazioni differenti per rapporti di compressione ancora pi\u00f9 lunghi con uno strumento che poteva ricomprimere i file sul disco utilizzando i formati diversi, a seconda della frequenza con cui erano stati utilizzati i file.\nDriveSpace in Windows 98.\nWindows 98 includeva DriveSpace 3 come parte del sistema operativo. Le funzionalit\u00e0 erano praticamente identiche a quelle di Windows 95 con Plus!. "}
{"id": "3311688", "revid": "599013", "url": "https://it.wikipedia.org/wiki?curid=3311688", "title": "Robbie Blake", "text": "Carriera.\nClub.\nBradford City.\nBlake viene acquistato dal Bradford City nel 1997 Segna otto reti nella sua prima stagione, venendo anche espulso nella partita finale della stagione contro il Portsmouth. L'anno successivo Blake e il nuovo acquisto Lee Mills formano una coppia di attacco molto prolifica: in due segnano 40 gol e guidano la squadra alla promozione in Championship. La stagione seguente \u00e8 stata pi\u00f9 difficile per Blake, che ha giocato solo 15 partite da titolare pi\u00f9 12 come subentrato dalla panchina. La stagione successiva l'attaccante viene mandato in prestito in League One al Nottingham Forest per due mesi, periodo nel quale segna un gol contro il Barnsley. Terminato il prestito di due mesi torna al Bradford, dove termina la stagione con quattro gol e non riesce ad evitare la retrocessione della squadra.\nBurnley.\nLa sua prima stagione nella nuova squadra \u00e8 segnata da un'ernia che lo tiene fermo sei mesi. Nella sua seconda stagione a Burnley, Blake \u00e8 stato il capocannoniere del club con 22 gol in 46 partite. La stagione successiva l'attaccante conferma la sua vena realizzativa siglando 13 gol fino alla finestra di mercato di gennaio, durante la quale viene ceduto al Birmingham City in Premier League.\nBirmingham City.\nRobbie Blake ha fatto il suo debutto con il Birmingham City in FA Cup contro il Leeds United l'8 gennaio 2005. Nella sua prima stagione, l'attaccante gioca solo 11 partite siglando appena due gol. Durante l'estate 2005 dello stesso anno il Birmingham City accetta l'offerta del Leeds United di 800.000 \u00a3. Il giocatore termina cos\u00ec dopo appena sei mesi la sua esperienza in Premier League per fare ritorno in Championship.\nLeeds.\nBlake firma un accordo tre anni e debutta con la nuova maglia contro il Millwall. Termina la stagione con 11 gol in 31 partite. Nella stagione successiva il giocatore segna solo otto gol e non riesce ad evitare la retrocessione del club. A questo punto Blake, arrivato al Leeds United con ben altre ambizioni, fa ritorno al Burnley in Championship.\nIl ritorno al Burnley.\nNella sua prima stagione, nonostante non avesse segnato pi\u00f9 di 10 gol, \u00e8 stato fortemente apprezzato dai dirigenti e dalla stampa grazie anche ai 14 assist in 43 partite. A fine 2007 nasce la sua prima figlia, Mia.\nBlake \u00e8 stato decisivo per il raggiungimento da parte del club della semifinale di Coppa di Lega del 2009: l'attaccante inoltre ha messo a segno un gol nella gara di andata e due in quella di ritorno nella semifinale contro il Tottenham Hotspur, ma questi non sono bastati per raggiungere la finale. Nello stesso anno il Burnley viene promosso in Premiership grazie alla vittoria sullo Sheffield United per 1-0 nella finale dei play off a Wembley. Nella stagione successiva, alla prima giornata, Blake sigla il gol vittoria contro i campioni in carica del Manchester United, regalando al Burnley una vittoria in Premier League dopo 33 anni.\nBolton.\nIl 30 giugno 2010 viene acquistato dal Bolton Wanderers. Sigla il primo gol ufficiale con la nuova maglia il 29 agosto su calcio di punizione contro il Birmingham City.\nDoncaster Rovers.\nIl 27 giugno 2012 si trasferisce al Doncaster Rovers, firmando un contratto annuale."}
{"id": "3311691", "revid": "1305772", "url": "https://it.wikipedia.org/wiki?curid=3311691", "title": "H\u2022A\u2022M", "text": "H.A.M, reso graficamente come H\u2022A\u2022M, \u00e8 un brano musicale dei rapper statunitensi Kanye West e Jay-Z, pubblicato come primo singolo del loro primo album collaborativo, intitolato \"Watch the Throne\".\n\u00c8 stato reso disponibile per il download digitale su iTunes l'11 gennaio 2011.\nNe \u00e8 stato realizzato un remix da Busta Rhymes."}
{"id": "3311692", "revid": "125690740", "url": "https://it.wikipedia.org/wiki?curid=3311692", "title": "Primitivi fiamminghi", "text": "Il periodo dei Primitivi fiamminghi \u00e8 la fase della pittura nelle Fiandre legata alla nascita della sua straordinaria scuola, la pi\u00f9 importante, insieme a quella italiana, nel panorama delle arti figurative europee del Quattrocento.\nI primitivi fiamminghi erano attivi nei Paesi Bassi borgognoni e successivamente nelle Diciassette Province nell'ambito del rinascimento nordeuropeo tra il XV e XVI secolo soprattutto nelle citt\u00e0 di Bruges, Gand, Malines, Lovanio, Tournai e Bruxelles, nell'odierno Belgio. La loro attivit\u00e0 inizia con Robert Campin e Jan van Eyck all'inizio degli anni 1420 e termina con Gerard David nel 1523, anche se alcuni studiosi ne estendono la durata fino allo scoppio della rivolta dei pezzenti nel 1566 o 1568, mentre le autorevoli indagini di Max Friedl\u00e4nder fino alla morte di Pieter Bruegel il Vecchio nel 1569.\nIl periodo dei primitivi fiamminghi coincide con quello del rinascimento italiano, ma si tratta di una cultura artistica indipendente, separata dall'umanesimo che si stava sviluppando in Italia; dato che i primitivi fiamminghi rappresentano il culmine dell'eredit\u00e0 artistica medievale nordeuropea e allo stesso tempo risentono dell'influenza rinascimentale, vengono considerati come appartenenti sia al primo rinascimento, sia al tardo gotico.\nTra i pi\u00f9 importanti ricordiamo Campin, van Eyck, Rogier van der Weyden, Dieric Bouts, Petrus Christus, Hans Memling, Hugo van der Goes e Hieronymus Bosch. Questi artisti compirono fondamentali passi avanti nella rappresentazione realistica, e le loro opere spesso contengono una complessa iconografia. Dipingono di solito soggetti religiosi o piccoli ritratti, mentre i dipinti narrativi e i soggetti mitologici sono pi\u00f9 rari. I paesaggi vengono spesso dipinti minuziosamente, sebbene prima del XVI secolo sono relegati a fungere solo da sfondo. Le opere normalmente sono dipinte a olio su un pannello di legno, sia come quadri singoli che come pale d'altare fisse o portatili in forma di dittico, trittico o polittico. Il periodo si distingue anche per la scultura, gli arazzi, i manoscritti miniati, le vetrate e altre forme di arte decorativa.\nLa prima generazione di artisti era attiva all'apice dell'influenza borgognona in Europa, quando i Paesi Bassi divennero il centro politico\u2013economico nordeuropeo, importante per i suoi artigiani e per i beni di lusso. Con l'ausilio di un sistema di botteghe le opere venivano vendute a nobili e mercanti stranieri su commissione oppure sulle bancarelle dei mercati. La maggior parte fu distrutta durante le proteste iconoclaste tra XVI e XVII secolo; solo poche migliaia sono arrivate ai giorni nostri. I primitivi fiamminghi furono dimenticati tra il XVII e la met\u00e0 del XIX secolo, e la documentazione disponibile \u00e8 molto scarsa. Gli storici dell'arte hanno passato quasi un secolo cercando di attribuire i dipinti, studiando l'iconografia e raccogliendo le scarse informazioni biografiche degli artisti. Le attribuzioni di alcune opere pi\u00f9 significative sono tuttora oggetto di polemiche.\nLo studio dei primitivi fiamminghi \u00e8 stato una delle principali attivit\u00e0 nella storia dell'arte del XIX e XX secolo e l'argomento primario di ricerche di due degli storici dell'arte pi\u00f9 importanti del XX secolo: Max Friedl\u00e4nder (\"From Van Eyck to Breugel\" e \"Early Netherlandish Painting\") ed Erwin Panofsky (\"Early Netherlandish Painting\").\nTerminologia e ambito.\nIl termine \u201cprimitivi fiamminghi\u201d si applica in generale ai pittori attivi tra il XV e il XVI secolo nei territori controllati prima dal Ducato di Borgogna e poi dalla casa d'Asburgo. La loro arte costitu\u00ec un primo passo verso il Pieno Rinascimento fiammingo e olandese distanziandosi dallo stile gotico.\nGli artisti olandesi sono stati definiti in vari modi. \u201cTardo gotico\u201d \u00e8 una delle prime definizioni, che enfatizza la continuit\u00e0 e il loro legame con l'arte medievale. All'inizio del XX secolo venivano chiamati \u201cScuola di Gand-Bruges\u201d, oppure \u201cVecchia scuola olandese\u201d.\n\u201cPrimitivi fiamminghi\u201d, dove per \u201cprimitivo\u201d non si intende poco sofisticato, ma iniziatore di una nuova tradizione pittorica, \u00e8 un termine tradizionale nella storia dell'arte che viene dal francese \"primitifs flamands\", divenuto popolare grazie alla famosa mostra di Bruges nel 1902 e che rimane in uso ancora oggi, specialmente in lingua olandese e tedesca. Erwin Panofsky preferiva il termine \"ars nova\" (arte nuova), che legava il movimento a compositori innovativi come Guillaume Dufay e Gilles Binchios, visti con favore dalla corte borgognona in contrasto agli artisti legati alla sfarzosa corte francese. Quando i duchi di Borgogna stabilirono il loro centro di potere in Olanda, portarono con s\u00e9 una prospettiva pi\u00f9 cosmopolita. Simultaneamente, secondo lo storico dell'arte Otto P\u00e4cht, tra il 1406 e il 1420 \u00abavvenne una rivoluzione nella pittura\u00bb ed emerse \u00abnuova bellezza\u00bb che raffigurava il mondo visibile invece di quello metafisico.\nNel XIX secolo i primitivi fiamminghi erano classificati secondo la loro nazionalit\u00e0 (ad esempio, Jan van Eyck era considerato tedesco, van der Weyden, nato Roger de la Pasture, francese) mentre gli studiosi cercavano di capire se la genesi della scuola fosse avvenuta in Francia o in Germania. Tali preoccupazioni si dissiparono dopo la prima guerra mondiale, e, seguendo i passi di Friedl\u00e4nder, Panofsky e P\u00e4cht, il termine pi\u00f9 usato in inglese divenne \"Early Netherlandish painting\", anche se molti storici dell'arte considerano il termine \u201cfiammingo\u201d pi\u00f9 corretto.\nNel XIV secolo, quando il gotico lasci\u00f2 spazio al tardo gotico, nell'Europa del nord apparvero varie scuole. I primitivi fiamminghi nacquero nell'arte di corte francese, e sono legati alle convenzioni e tradizioni dei manoscritti miniati, nella scia di pittori come Melchior Broederlam e Robert Campin. Quest'ultimo viene generalmente considerato il primo maestro dei primitivi fiamminghi, e van der Weyden fu a bottega sotto di lui. L'arte della miniatura raggiunse il suo apice nella regione qualche decennio dopo il 1400, soprattutto grazie al patrocinio della casa Angi\u00f2-Valois e di duchi come Filippo II di Borgogna, Luigi I d'Angi\u00f2 e Giovanni di Valois. Questo patrocinio continu\u00f2 nei Paesi Bassi con Filippo III e Carlo I di Borgogna. La domanda di libri miniati declin\u00f2 verso la fine del secolo, forse a causa dell'alto costo di produzione rispetto ai dipinti; tali opere rimasero per\u00f2 popolari sul mercato del lusso e delle stampe. Nello stesso periodo le incisioni e le xilografie trovarono un nuovo mercato di massa, specialmente quelle di Martin Schongauer e Albrecht D\u00fcrer.\nIn seguito alle innovazioni di van Eyck, la prima generazione di pittori fiamminghi enfatizz\u00f2 il chiaroscuro, generalmente assente dai manoscritti miniati del XIV secolo. Le scene bibliche erano ritratte con pi\u00f9 naturalismo, divenendo cos\u00ec pi\u00f9 accessibili al pubblico, mentre i ritratti individuali erano pi\u00f9 vivi ed evocativi. Secondo lo storico Johan Huizinga, lo scopo dell'arte di quell'epoca era di integrarsi con la routine quotidiana per \u00abriempire di bellezza\u00bb la vita in un mondo devoto e strettamente legato a liturgie e sacramenti. Dopo il 1500 vari fattori contrastarono il pervasivo stile dei primitivi fiamminghi, non ultimo l'ascesa dell'arte italiana, il cui successo commerciale inizi\u00f2 a rivaleggiare con quello dell'arte fiamminga attorno al 1510, per superarla una decina d'anni dopo. Due eventi riflettono questo cambiamento: il trasporto della Madonna di Bruges di Michelangelo nel 1506 e l'arrivo dei cartoni degli arazzi di Raffaello a Bruxelles nel 1517, che vennero visti da molti. Anche se l'influenza dell'arte italiana si diffuse in fretta, essa a sua volta trasse molto dai pittori fiamminghi del XV secolo, basti pensare che la Madonna di Michelangelo fu basata su un'opera di Hans Memling.\nIl periodo dei primitivi fiamminghi, nella sua accezione pi\u00f9 stretta, finisce con la morte di Gerard David nel 1523. Vari artisti tra la met\u00e0 e la fine del XVI secolo ne mantennero molte delle convenzioni, ed \u00e8 frequente che vengano associati alla scuola, nonostante lo stile spesso in aperto contrasto con quello della prima generazione. All'inizio del XVI secolo gli artisti iniziarono ad esplorare la rappresentazione in prospettiva. Una parte dei dipinti del primo XVI secolo derivavano direttamente dalle innovazioni stilistiche e iconografie del secolo precedente, ed erano delle copie. Altri invece risentivano dell'influenza dell'umanesimo, dedicandosi a cicli narrativi pi\u00f9 classici, che mescolavano temi biblici e mitologici. Una vera rottura con lo stile della met\u00e0 del XV secolo arriv\u00f2 solo con il manierismo nordeuropeo attorno al 1590. Pur con molte sovrapposizioni agli stili precedenti, i manieristi introdussero innovazioni come il dipinto naturalistico e non religioso, la rappresentazione della vita ordinaria (in opposizione a quella di corte) e lo sviluppo di elaborati paesaggi di campagna e di citt\u00e0 che erano pi\u00f9 di semplici sfondi.\nStoria.\nL'origine dello stile dei primitivi fiamminghi risale alle miniature del periodo tardo gotico, soprattutto quelle dei libri miniati che dopo il 1380, grazie all'utilizzo della prospettiva e ad un migliore metodo di resa del colore, raggiunsero nuovi livelli di realismo; i fratelli Limbourg e l'artista olandese conosciuto come Mano G (forse Jan van Eyck o suo fratello Hubert), autore delle \"Ore di Torino\", sono considerati i due maestri pi\u00f9 importanti di quel periodo.\nL'utilizzo della pittura a olio da parte di van Eyck segn\u00f2 un'innovazione importante permettendo agli artisti una migliore manipolazione del colore. Lo storico del XVI secolo Giorgio Vasari individu\u00f2 in van Eyck l'inventore della pittura a olio, un'affermazione che, sebbene sbagliata, indica la misura in cui van Eyck contribu\u00ec alla diffusione di tale tecnica. Egli arriv\u00f2 ad un nuovo livello di virtuosismo, soprattutto avvantaggiandosi della lentezza con cui la pittura a olio asciuga e quindi della maggiore facilit\u00e0 nel mescolare e unire diversi strati di pigmento; la sua tecnica venne rapidamente adottata e migliorata sia da Robert Campin che da Rogier van der Weyden. Questi ultimi assieme a van Eyck sono considerati i pi\u00f9 importanti artisti della prima generazione di primitivi fiamminghi, che arrivarono ad influenzare tutto il nord Europa, dalla Boemia alla Polonia, dall'Austria alla Svevia.\nAlcuni artisti tradizionalmente associati al movimento non erano n\u00e9 olandesi n\u00e9 fiamminghi del senso moderno del termine. Van der Weyden era nato Rogier de la Pasture a Tournai, in Belgio. Il tedesco Hans Memling e l'estone Michael Sittow lavoravano in Olanda in perfetto stile olandese. Simon Marmion viene spesso annoverato tra i primitivi fiamminghi perch\u00e9 viene da Amiens, citt\u00e0 francese che tra il 1435 e il 1471 era governata a tratti dalla corte borgognona. Il ducato di Borgogna in quel momento era al suo massimo in termini di influenza, e le innovazioni firmate dai primitivi fiamminghi vennero presto riconosciute in tutto il continente; alla morte di van Eyck i suoi quadri erano visionati da ricchi mecenati in tutta Europa e copie dei suoi lavori circolavano dappertutto, un fenomeno che contribu\u00ec molto a diffondere lo stile olandese in Europa centrale e meridionale fino ad affiancarlo a quello italiano. Ne \u00e8 una testimonianza il caso del re d'Ungheria, Mattia Corvino, che commission\u00f2 manoscritti di entrambe le tradizioni.\nLa prima generazione di primitivi fiamminghi era colta, con una buona istruzione e in gran parte proveniente dalla classe media. Van Eyck e van der Weyden erano entrambi ben introdotti nella corte borgognona, in particolare il primo, che parlava latino, un'abilit\u00e0 allora necessaria, e il greco, come testimoniano alcune incisioni trovate sul retro dei suoi pannelli. Molti artisti, come Aelbrecht Bouts, potevano permettersi di donare i lavori pi\u00f9 grandi a chiese, monasteri e conventi a loro discrezione. Van Eyck era un valletto di camera alla corte di Borgogna e poteva avere facile accesso a Filippo III. Van der Weyden era un prudente investitore in azioni e propriet\u00e0, mentre Bouts aveva talento per il commercio e spos\u00f2 l'ereditiera Catherine detta \"Mettengelde\" (letteralmente \u201ccon i soldi\u201d). Vrancke van der Stockt invece investiva in terreni.\nL'influenza dei primitivi fiamminghi raggiunse artisti come Stephan Lochner e il pittore anonimo conosciuto come Maestro della Vita della Vergine, i quali, lavorando entrambi nella Colonia della met\u00e0 del XV secolo, trassero ispirazione dalle opere importate di van der Weyden e Bouts. Nacque una nuova e distinta cultura pittorica; all'inizio del XVI secolo Ulma, Norimberga, Vienna e Monaco di Baviera divennero i pi\u00f9 importanti centri artistici del Sacro Romano Impero. Nello stesso momento ci fu un'impennata nella domanda di stampe (sia xilografie che acqueforti) e di altre opere innovative francesi e italiane; un esempio \u00e8 la \"Madonna in una chiesa gotica\" di van Eyck rielaborata da Jan Gossaert. Gerard David stabil\u00ec un legame tra gli stili di Bruges e Anversa viaggiando spesso tra le due citt\u00e0, trasferendosi poi stabilmente ad Anversa nel 1505 e diventando amico di Quentin Massys, che allora era a capo della gilda dei pittori.\nNel XVI secolo le innovazioni iconografiche e le tecniche pittoriche sviluppate da van Eyck divennero lo standard in tutta l'Europa del nord, emulate anche da Albrecht D\u00fcrer. I pittori godevano di un rinnovato rispetto; i loro mecenati non si limitavano pi\u00f9 a ordinare le opere, ma corteggiavano gli artisti, pagando loro viaggi ed esponendoli ad altre influenze.\nHieronymus Bosch, attivo tra la fine del XV e l'inizio del XVI secolo, fu uno dei pi\u00f9 importanti e popolari primitivi fiamminghi a causa dell'innovativo realismo con cui ritraeva la natura, l'esistenza umana e la prospettiva, mentre le sue opere non risentono quasi dell'influenza italiana. I lavori pi\u00f9 conosciuti sono per\u00f2 caratterizzati da elementi fantastici che tendono quasi all'allucinazione, ispirandosi alle visioni dell'inferno nella \"Crocifissione e Giudizio finale\" di van Eyck e aggiungendo tono moralista e pessimista. I suoi dipinti, specialmente i trittici, sono le opere pi\u00f9 significative del periodo conclusivo dei primitivi fiamminghi.\nLa riforma protestante port\u00f2 un cambiamento nella mentalit\u00e0 e nell'espressione artistica che spinse gli artisti a preferire scene bibliche a paesaggi e dipinti pi\u00f9 laici. Le immagini sacre erano mostrate in maniera didattica e moralistica, con le figure religiose marginalizzate e relegate sullo sfondo. Pieter Bruegel il Vecchio, uno dei pochi che segu\u00ec lo stile di Bosh, \u00e8 un importante ponte di collegamento tra i primitivi fiamminghi e i loro successori. Le sue opere presentano molte delle convenzioni del XV secolo, ma la prospettiva e i soggetti sono chiaramente moderni. Ampi paesaggi emergono dai dipinti religiosi o mitologici, e le sue scene di vita quotidiana sono complesse, con un certo scetticismo religioso e qualche accenno di nazionalismo.\nLe citt\u00e0 dei primitivi fiamminghi.\nBruges.\nFino al 1477 le Fiandre fecero parte del Ducato di Borgogna, con la capitale amministrativa a Bruxelles e il cuore culturale a Bruges, porto attivo. Quest'ultima citt\u00e0 godeva infatti di una posizione strategica che permetteva un rapido accesso al Mare del Nord, che ne fece uno dei centri pi\u00f9 ricchi e vivaci di tutta Europa. Fu nel XV secolo che le vie cittadine, solcate da canali, si abbellirono di edifici gotici, compreso il Prisenhof, residenza preferita dei duchi di Borgogna. Punto di attrazione anche per mercanti e banchieri stranieri (soprattutto della Lega anseatica, nonch\u00e9 spagnoli e italiani), fu un intenso mercato di opere d'arte, grazie alla societ\u00e0 cosmopolita e alla ricchezza diffusa, che per la prima volta genera un ceto borghese di importanza pari a quello aristocratico.\nMaestri come Jan van Eyck, Hans Memling e Hugo van der Goes ricevevano richieste anche da stranieri, spesso italiani, di opere da spedire in madrepatria, dove suscitavano l'ammirazione e tentativi di emulazione degli artisti locali.\nProgressivamente l'interramento del porto fluviale e le vicende politiche segnarono il decadimento della citt\u00e0, che perse l'importanza economica in favore di altri centri (soprattutto Anversa) e gradualmente scivol\u00f2 via da sotto i riflettori della storia. Gli artisti del secondo Quattrocento, da Memling in poi, cristallizzarono il loro stile come per fissare la memoria di una stagione felice, ormai avviata verso il declino.\nBruxelles.\nNel 1402 venne avviato il municipio tardogotico di Bruxelles, con l'alta torre del Beffroi, divenuta presto simbolo della ricchezza e dell'orgoglio cittadino.\nProtagonista della pittura a Bruxelles fu il vallone Rogelet de la Pasture, che trasferendosi cambi\u00f2 il suo nome in Rogier van der Weyden. Pittore richiestissimo da personaggi della corte ducale e da varie citt\u00e0 (come Beaune, che gli commission\u00f2 lo sfolgorante \"Polittico del Giudizio universale\"), fu autore anche di miniature e cartoni per arazzi. Import\u00f2 nell'arte fiamminga l'impostazione delle scene religiose per grandi figure scalate in profondit\u00e0, derivata dall'arte italiana, mentre esport\u00f2 durante i suoi viaggi il gusto del particolare minuto nelle corti italiane, oltre a diffondere la rivoluzionaria pittura a olio stesa a velature successive.\nAltro importante protagonista della scena artistica locale fu Dieric Bouts, autore di una serie di pannelli con scene di giustizia (1470 circa) che decoravano il municipio, copiati in molte altre citt\u00e0 fiamminghe.\nAltri centri.\nMentre in architettura predominava lo stile \"brabantino\", di natura tardogotica, la pittura, la miniatura e l'arazzo prosperavano quali decorazioni preferite in una terra in cui l'affresco non veniva praticato per ragioni climatiche.\nLe citt\u00e0, anche minori, affidarono spesso agli artisti il ruolo di propagandisti della propria immagine di prosperit\u00e0 e cultura. Gand, ad esempio, godeva di una brillante scuola di miniatura, dove non a caso si ebbe il clamoroso avvio della nuova arte con il \"Polittico dell'Agnello mistico\" dei fratelli van Eyck; i diretti precedenti di tale realizzazione sono da ricercare nella miniatura borgognona e parigina.\nTournai era specializzata nella produzione di arazzi.\nLovanio era la base stabile da cui operava Dieric Bouts. A Haarlem erano attivi Albert van Ouwater e Geertgen tot Sint Jans; a Delft il Maestro della Virgo inter Virgines.\nCon la morte di Filippo il Buono la fortuna politica e commerciale delle Fiandre inizi\u00f2 a incrinarsi. Il suo successore Carlo il Temerario cerc\u00f2 di estendere i propri domini, scatenando le ostilit\u00e0 del re Luigi XI di Francia, il quale lo attacc\u00f2 e uccise durante l'assedio di Nancy del 1477. Le pretese sui ricchi territori fiamminghi vennero momentaneamente sospese grazie al matrimonio di Maria di Borgogna, figlia di Carlo, con Massimiliano d'Asburgo. Alla morte della donna, per\u00f2, nel 1482, non tutte le province riconobbero l'autorit\u00e0 di Massimiliano come reggente e si aprirono lunghe contese tra Francia, Asburgo e Inghilterra. Il lungo braccio di ferro, durato circa dieci anni, fin\u00ec per indebolire le citt\u00e0 ribelli di Bruges, Ypres e Gand, bloccandone il futuro sviluppo.\nI protagonisti.\nLa prima generazione dell'arte fiamminga \u00e8 legata ai tre grandi maestri Jan van Eyck, Rogier van der Weyden e Robert Campin. La seconda, che vede il prosperare di centri come Bruges e Bruxelles, \u00e8 legata essenzialmente ai nomi di Petrus Christus e Dieric Bouts, oltre a un cospicuo numero di artisti anonimi o di minor spicco. L'ultima generazione, ormai negli ultimi decenni del Quattrocento, vede una serie di artisti nostalgici, che cristallizzano il proprio stile nonostante i tempi burrascosi, tra cui spiccano Hans Memling e Hugo van der Goes.\nJan van Eyck.\nL'iniziatore della pittura fiamminga fu Jan van Eyck, che resta anche uno dei pi\u00f9 famosi pittori fiamminghi di sempre. La sua opera fu cronologicamente parallela a quella del grande rinnovatore della pittura toscana, Masaccio, con il quale ha anche alcuni punti di contatto esteriori. Mosse i suoi primi passi nel mondo della miniatura, all'epoca dominata dalla tradizione tardogotica francese, nel solco della quale van Eyck impost\u00f2 figure pienamente integrate in uno spazio realistico, con una luce che unifica la rappresentazione e delinea con grande precisione i dettagli minuti della stanza e delle occupazioni dei personaggi (\"Ore di Torino\", 1422-1424)\n\u00c8 chiaro che van Eyck si poneva, come Masaccio, il problema della realt\u00e0; ma se l'italiano operava una sintesi che coglieva la sola essenza delle cose, preoccupandosi di collocarle in uno spazio prospetticamente unitario e razionale, il fiammingo procedeva invece analizzando con lucidit\u00e0 e attenzione i singoli oggetti come si presentano ai nostri sensi. Tra i suoi capolavori spiccano il monumentale \"Polittico di Gand\" (completato nel 1432), dipinto con il misterioso fratello maggiore Hubert van Eyck, e il \"Ritratto dei coniugi Arnolfini\" (1434), un'opera paradigmatica dell'intera scuola fiamminga. La tecnica a olio permette la creazione di effetti di luce e di resa delle superfici mai viste prima, e la luce fredda e analitica unifica e rende solenne e immobile tutta la scena. Lo spazio \u00e8 complesso e molto diverso dalla tradizione del Rinascimento fiorentino. Gli italiani usavano infatti un unico punto di fuga posto al centro dell'orizzonte (prospettiva lineare centrica), dove tutto \u00e8 perfettamente strutturato in modo ordinato, con rapporti precisi tra le figure e con un'unica fonte di luce che definisce le ombre. In quest'opera, invece, e nelle opere fiamminghe in generale, lo spettatore \u00e8 illusoriamente incluso nello spazio della rappresentazione tramite alcuni accorgimenti quali l'uso di pi\u00f9 punti di fuga (in questo caso quattro) e di una linea dell'orizzonte pi\u00f9 alta, che fa sembrare l'ambiente \"avvolgente\", come se fosse in procinto di rovesciarsi su chi guarda. Lo spazio \u00e8 quindi tutt'altro che chiuso e finito, anzi sono presenti elementi come la finestra, che fa intravedere un paesaggio lontano, o lo specchio, che raddoppia l'ambiente mostrando le spalle dei protagonisti e l'altro lato della stanza.\nRobert Campin.\nRobert Campin, col quale \u00e8 ormai identificato il Maestro di Fl\u00e9malle, \u00e8 il terzo grande iniziatore dell'arte fiamminga, innovata grazie al suo intenso realismo con cui si distacc\u00f2 dall'arte idealizzata e sognante del tardo gotico nella pittura nel Nord.\nMaestro di van der Weyden, focalizz\u00f2 la sua produzione essenzialmente sui trittici dove le ricche iconografie sacre sono tradotte in immagini di immediato realismo, ambientate nella realt\u00e0 quotidiana.\nIl colore \u00e8 vivo, corposo, incisivo e disegna il contorno delle figure in modo netto, conferendo loro evidenza plastica; a questo effetto contribuisce anche il contrasto chiaroscurale dei panneggi, che arricchisce l'espressivit\u00e0 della scena. Campin indugiava nella raffigurazione degli oggetti, cos\u00ec fitti da stipare a volte il quadro, analizzandoli con meticolosit\u00e0 ed acutezza estreme. Lo sguardo di Campin, per\u00f2, rispetto a van Eyck \u00e8 meno distaccato, con una presenza pi\u00f9 umanamente fisica e legami pi\u00f9 affettuosi tra i personaggi, che creano un maggiore senso di quotidianit\u00e0. In aggiunta egli cerca, soprattutto nei ritratti, di esplorare l'interiorit\u00e0 del soggetto, per coglierne i tratti distintivi della personalit\u00e0 e lo stato d'animo.\nRogier van der Weyden.\nRogier van der Weyden fu pittore ufficiale della citt\u00e0 di Bruxelles dal 1437 e nel 1449-1450 comp\u00ec un fondamentale viaggio in Italia, che lo mise in contatto con le novit\u00e0 del Rinascimento italiano. Da Jan van Eyck assimil\u00f2 l'innovativa tecnica a olio e l'attenzione verso la resa analitica dei dettagli, da Robert Campin apprese il senso pieno dei volumi, dello spazio e l'attenzione all'emotivit\u00e0 umana dei personaggi.\nQuesti modelli vennero comunque reinterpretati in maniera personale, sviluppando un linguaggio con caratteristiche compositive e cromatiche proprie. Van der Weyden accentu\u00f2 ulteriormente i risvolti psicologici e sentimentali, legando le figure con catene di sguardi e gesti, e segnando un predominio della figure sugli ambienti. Tipico \u00e8 il senso di composto ma partecipe sentimento, con personaggi dalle molteplici sfumature psicologiche, pur sempre atteggiati entro i limiti di un dignitoso contegno. Le tinte sono di solito fredde, accostate in maniera solida e molto raffinata, come i gialli e i violetti, oppure le varie sfumature di bianchi e grigi. Una delle sue opere pi\u00f9 celebri \u00e8 la \"Deposizione\" (1435) al Museo del Prado.\nSe van Eyck fu uno scopritore, nel senso che trasfer\u00ec la realt\u00e0 sulla tela, van der Weyden fu essenzialmente un \"inventore\": delle forme, delle pose, delle iconografie.\nPetrus Christus.\nPetrus Christus fece parte di quella che comunemente \u00e8 indicata come seconda generazione di artisti fiamminghi del Quattrocento. Il suo stile prese le mosse dal realismo minuto di van Eyck, concentrandosi poi soprattutto sulla resa dello spazio, fino ad adottare una costruzione prospettica razionale con un unico punto di fuga, primo fra i pittori nordici. Forse segu\u00ec l'esempio di pittori italiani, tra i quali si ipotizza una conoscenza diretta con Antonello da Messina. Dopo la met\u00e0 del secolo, sull'esempio di van der Weyden, le sue opere assumono un tono monumentale, ma importante resta anche la produzione di ritratti, che spiccano per l'intimo realismo e la resa psicologica.\nDieric Bouts.\nDieric Bouts fu pittore ufficiale della citt\u00e0 di Lovanio dal 1468, dove operava almeno dal 1457. Accanto a opere ufficiali di grande formato, spesso dipinte per rivaleggiare con i grandi polittici di altri artisti in altre citt\u00e0, si occup\u00f2 anche di una produzione devozionale privata, con \"Madonna col Bambino\" ambientate nella quiete domestica, caratterizzate dal disegno nitido e dalla fine resa dei particolari. Nelle opere ufficiali coniug\u00f2 la lezione dei primitivi con le esigenze celebrative dell'ambiziosa borghesia mercantile, dando forma a quegli ideali conservatori nei quali si fondevano valori civili e borghesi, oltre che religiosi.\nHans Memling.\nIl rappresentante pi\u00f9 caratteristico della pittura fiamminga nel secondo Quattrocento fu Hans Memling, attivo a Bruges dal 1464, quando la stella di Petrus Christus andava ormai scemando. Le opere della sua attivissima bottega ebbero eco internazionale e si diffusero lungo le rotte commerciali, rendendo celebre quella cultura raffinata fiamminga, creatrice di microcosmi pittorici, che ormai si andavano cristallizzando nelle forme. Rielabor\u00f2 infatti gli elementi dei maestri che lo avevano preceduto creando un linguaggio armonioso e misurato, di un'eleganza sofisticata e malinconica, che sembra riflettere l'imminente indebolimento della straordinaria stagione commerciale e artistica delle Fiandre.\nHugo van der Goes.\nAttivo a Gand dal 1467, Hugo van der Goes fu un pittore-monaco devoto ai soggetti sacri, che elabor\u00f2 in maniera intensamente sofferta, anche per i suoi problemi psichiatrici legati alla depressione della quale soffriva. Gradualmente riusc\u00ec a sovvertire i canoni del realismo alla base della scuola fiamminga, in favore di una visione pi\u00f9 nervosa e tormentata, con scelte spaziali discontinue e artificiose, che lo distaccano dal contesto artistico dell'epoca.\nTecniche e materiali.\nCampin, van Eyck e van der Weyden fecero del realismo lo stile dominante della pittura nordeuropea del XV secolo. Questi artisti cercavano di mostrare il mondo come era realmente, e di ritrarre le persone in modo pi\u00f9 umano, con pi\u00f9 complessit\u00e0 ed emozione rispetto al passato. Questa prima generazione di primitivi fiamminghi era interessata all'accurata riproduzione degli oggetti (secondo Erwin Panofsky dipingevano \u00aboro che sembrava oro\u00bb), facendo molta attenzione ai fenomeni naturali come luci, ombre e riflessi. Andarono oltre la prospettiva piatta e figure disegnate con i contorni in favore di uno spazio pittorico tridimensionale. La posizione dello spettatore e il modo in cui si pu\u00f2 relazionare con la scena divenne per la prima volta importante; nel \"Ritratto dei coniugi Arnolfini\" van Eyck organizza la scena come se lo spettatore fosse appena entrato nella stanza in cui erano le due figure. Gli avanzamenti tecnici permisero una rappresentazione pi\u00f9 ricca e luminosa di persone, paesaggi, arredi e oggetti.\nUno dei tratti distintivi dei primitivi fiamminghi \u00e8 l'innovazione nell'uso e nella manipolazione della pittura a olio, una tecnica che tuttavia risale almeno al XII secolo. La tecnica dominante fino agli anni trenta del 1400 era la tempera che, se da un lato produce colori luminosi, dall'altro asciuga velocemente rendendo quindi difficile ottenere degli effetti realistici e ombre profonde. L'olio dal canto suo permette di ottenere una superficie liscia, traslucida e pu\u00f2 essere applicato a varie densit\u00e0, con linee sottili o pennellate larghe. Asciuga lentamente ed \u00e8 facilmente manipolabile quando \u00e8 ancora bagnato. Queste caratteristiche permisero di avere pi\u00f9 tempo per aggiungere dettagli minuti e resero possibile l'uso delle tecniche alla prima. Le morbide transizioni cromatiche erano possibili perch\u00e9 porzioni degli strati di pittura intermedi potevano essere rimossi quando il dipinto asciugava. L'olio rende possibile una migliore resa del chiaroscuro, permettendo di ottenere ombre profonde, fasci di luce ed altri effetti che si potevano ottenere con la sovrapposizione di strati di colore semitrasparenti. Da questa nuova libert\u00e0 nel controllo della luce nacque una pi\u00f9 realistica rappresentazione della trama delle superfici; van Eyck e van der Weyden erano soliti mostrare la luce cadere sulla gioielleria, pavimenti di legno, tessuti e oggetti casalinghi.Il supporto pi\u00f9 utilizzato dai primitivi fiamminghi era il legno (secondo alcune stime la tela era utilizzata in un terzo delle opere, ma queste erano notevolmente meno durevoli, tanto che quasi tutte le opere arrivate fino ai giorni nostri sono su supporto ligneo ), generalmente quercia importata dalla regione baltica, preferendo un taglio radiale per ridurre le deformazioni. Di solito la linfa veniva rimossa e il legno stagionato a lungo prima dell'uso. I supporti di legno permettono la datazione dendrocronologica, e l'uso di particolari querce baltiche ci d\u00e0 qualche indizio sul luogo in cui si trovava l'artista. I pannelli in genere sono lavorati finemente; lo storico dell'arte Lorne Campbell nota che sono \u00abfatti in maniera splendida e oggetti finiti. Pu\u00f2 essere estremamente difficile trovare le giunture\u00bb. Molte cornici furono alterate, ridipinte o dorate nel XVIII e all'inizio del XIX secolo, quando era pratica comune dividere le opere incardinate in modo da poterle vendere separatamente. Molti dei pannelli arrivati fino ad oggi sono dipinti su entrambi i lati, con il retro che riporta l'emblema familiare, lo stemma oppure schizzi supplementari. Nel caso dei singoli pannelli, la realizzazione del retro spesso non aveva una relazione con il fronte e in alcuni casi si pu\u00f2 trattare di aggiunte posteriori o, come ipotizza Campbell, \u00abfatte per il piacere dell'artista\u00bb. Dipingere ogni lato di un pannello aveva anche una ragione pratica dato che impediva al legno di deformarsi. Di solito le cornici delle opere incardinate erano costruite prima che i singoli pannelli venissero montati su di esse.\nLa colla era utilizzata come un legante meno costoso rispetto all'olio. Delle molte opere realizzate con questo metodo poche sono sopravvissute fino ad oggi a causa della delicatezza delle tele di lino e della solubilit\u00e0 della colla animale da cui il legante derivava. Alcuni esempi ben noti includono la \"Vergine e il bambino con Santa Barbara e Caterina\" (1415-25) e la \"Deposizione\" di Bouts (1440-55). Il colore veniva generalmente applicato con pennelli, a volte con spazzole. Gli artisti spesso alleggerivano i contorni delle ombre con le loro dita, a volte per tamponare o ridurre la velatura, ed erano soliti mostrare la luce cadere sulla gioielleria, pavimenti di legno, tessuti e oggetti casalinghi.\nGilde e botteghe.\nIl modo pi\u00f9 tipico in cui un cliente poteva commissionare un'opera nel XV secolo era di visitare la bottega di un maestro. Solo un certo numero di maestri erano abilitati a lavorare all'interno dei confini di una citt\u00e0 ed erano disciplinati dalle gilde alle quali essi dovevano essere affiliati per poter lavorare e ricevere commissioni. Le gilde proteggevano e disciplinavano la pittura, sovrintendevano la produzione, si occupavano del commercio delle opere (soprattutto l'esportazione) e fornivano materiali grezzi agli artisti; stabilirono anche una serie di regole per i pittori di pannelli, di vestiti e libri miniati, come ad esempio quella di alzare i requisiti per poter avere la cittadinanza per i miniatori e proibirgli di usare colori a olio. In generale i pittori di pannelli godevano della pi\u00f9 alta protezione, mentre i pittori di tele si collocavano pi\u00f9 in basso.\nL'appartenenza ad una gilda era elitaria e difficile da ottenere per i nuovi arrivati. Un maestro doveva provare di avere la cittadinanza (che poteva essere di nascita oppure comprata) e fare apprendistato nella sua regione. L'apprendistato durava cinque anni per concludersi con la produzione di un \u201ccapolavoro\u201d che provava le abilit\u00e0 dell'artista e il pagamento di una sostanziosa quota d'ingresso. Il sistema era protezionista a livello locale grazie ad un sistema di tariffe; lo scopo ufficialmente era quello di assicurare un'alta qualit\u00e0 dei suoi membri, ma le gilde erano organizzazioni indipendenti che tendevano a favorire i candidati pi\u00f9 ricchi. Alcune opere citano esplicitamente le gilde. Il caso pi\u00f9 famoso \u00e8 quello della \"Deposizione\" di van der Weyden, nella quale il corpo di Ges\u00f9 richiama la forma di una balestra per simboleggiare il fatto che la commissione era stata assegnata dalla gilda degli arcieri di Lovanio.\nLe botteghe in genere consistevano in una casa di famiglia per il maestro e una sistemazione per gli apprendisti. I maestri in genere costruivano inventari di pannelli pre-dipinti e motivi e bozze pronte per la vendita. Per quanto riguarda i primi, il maestro era responsabile per l'aspetto generale del dipinto, e di solito si concentrava solo nei punti pi\u00f9 importanti come visi, mani e i ricami dei vestiti. Gli elementi pi\u00f9 prosaici erano lasciati agli assistenti; in molte opere \u00e8 possibile notare un improvviso cambiamento di stile, il deesis nella \"Crocifissione e Giudizio finale\" di van Eyck \u00e8 uno degli esempi pi\u00f9 conosciuti. Spesso la bottega di un maestro era occupata sia dalle copie di opere che avevano successo commerciale che da schizzi per le nuove commissioni. In questo caso il maestro in genere produceva il disegno o la composizione generale mentre l'opera era eseguita dagli assistenti. Di conseguenza molte delle opere con un'ottima composizione, ma eseguite in maniera mediocre, vengono attribuite ai membri o seguaci della bottega\nMecenatismo.\nNel XV secolo la ricchezza e l'importanza dei principi di Borgogna faceva s\u00ec che anche la classe mercantile e bancaria dei Paesi Bassi fosse in ascesa. La prima met\u00e0 del secolo vide un forte incremento nel commercio internazionale e nella ricchezza domestica, portando cos\u00ec ad un enorme aumento della domanda di opere d'arte. Gli artisti dell'area attraevano mecenati dalla regione baltica, Germania del nord, Polonia, Penisola iberica, Italia e dalle potenti famiglie inglesi e scozzesi. in un primo momento gli artisti vendevano direttamente le proprie opere, comprando autonomamente cornici, pannelli e colori. A met\u00e0 del secolo il commercio d'arte divenne una professione; l'attivit\u00e0 divenne dominata dalla classe mercantile e guidata da logiche di mercato.\nLe opere pi\u00f9 piccole in genere non erano prodotte su commissione. Pi\u00f9 spesso gli artisti producevano i formati e le immagini che sarebbero stati pi\u00f9 vendibili, i quali venivano realizzati dai membri della bottega dopo una prima impostazione dell'artista. I dipinti gi\u00e0 pronti venivano regolarmente venduti alle fiere, oppure il compratore poteva visitare direttamente le botteghe, che di solito si trovavano raggruppate in una particolare area nelle citt\u00e0 pi\u00f9 grandi. Agli artisti veniva permesso di esporre \u201cin vetrina\u201d le loro opere. Questo \u00e8 il modo pi\u00f9 tipico in cui sono stati prodotti migliaia di pannelli per la classe media (funzionai pubblici, clero, membri delle gilde, dottori, mercanti).\nI \"t\u00fcchlein\", una particolare tipologia di dipinto su tela, erano pi\u00f9 comuni nelle case della classe media, e i documenti confermano un forte interesse nell'acquisto di pannelli a tema religioso da tenere in casa. Membri della classe mercantile di solito commissionavano piccoli pannelli religiosi a tema. Le alterazioni variavano dall'avere pannelli individuali aggiunti a quelli prefabbricati all'inclusione del ritratto del donatore. L'aggiunta degli stemmi era spesso l'unico cambiamento; un esempio \u00e8 il \"San Luca disegna la Vergine\" di van der Weyden, che esiste in varie versioni.\nMolti dei duchi di Borgogna potevano permettersi di avere gusti stravaganti. Filippo III segu\u00ec l'esempio dei suoi prozii in Francia (tra cui Giovanni di Valois) diventando un forte protettore delle arti e commissionando molte opere. La corte di Borgogna era vista come un'autorit\u00e0 in fatto di gusto e le sue scelte influenzarono la domanda dei libri miniati, arazzi bordati d'oro e coppe decorate con gioielli, che venivano commissionati soprattutto agli artisti di Bruges e Gand tra il 1440 e il 1460. Anche se i dipinti su tavola non avevano un valore intrinseco, come ad esempio accadeva per i metalli preziosi, erano comunque percepiti come oggetti tra i pi\u00f9 pregiati dell'arte europea. Un documento del 1425 scritto da Filippo III ci spiega che egli assunse un pittore per \u00abl'eccellente lavoro che fa con la sua tecnica\u00bb. Ven Eyck dipinse la sua \"Annunciazione\" mentre lavorava per Filippo III, mentre van der Weyden divenne il ritrattista del duca negli anni 1440.\nIl governo di Borgogna cre\u00f2 una grande classe di cortigiani e funzionari. Alcuni ottennero un grande potere e commissionarono dipinti per mostrare la loro ricchezza e influenza. Altri funzionari civici commissionarono opere agli artisti pi\u00f9 importanti, come il \"Dittico della Giustizia dell'imperatore Ottone\" di Dieric Bouts e \"Giustizia di Cambise\" di Rogier van der Weyden. Le commissioni civiche erano meno comuni e lucrose, ma potevano fare pubblicit\u00e0 ad un pittore e aumentarne la fama, come successe ad Hans Memling, il cui \"Trittico del Matrimonio mistico di santa Caterina\" per l'Ospedale di San Giovanni di Bruges gli fece avere ulteriori commissioni.\nIl patrocinio degli stranieri benestanti e lo sviluppo del commercio internazionale fornirono agli artisti migliori la possibilit\u00e0 di aprire botteghe con assistenti; pittori di primo piano come Petrus Christus e Hans Memling trovavano clienti sia nella nobilt\u00e0 locale che nella consistente popolazione straniera di Bruges. I pittori non solo esportavano le loro opere, ma anche se stessi; principi e nobili stranieri, anche aspiravano a emulare l'opulenza della corte di Borgogna, assumevano i pittori di Bruges. Ad esempio Federico da Montefeltro, duca d'Urbino, assunse Giusto di Gand nel 1473, e Isabella di Castiglia chiam\u00f2 alla sua corte Michael Sittow e Juan de Flandes.\nIconografia.\nI dipinti della prima generazione di primitivi fiamminghi sono spesso caratterizzati dall'uso del simbolismo e contengono riferimenti biblici. Van Eyck fu il pioniere, e le sue innovazioni vennero riprese e sviluppate da van der Weyden, Memling e Christus, ognuno dei quali impiegava un ricco repertorio di elementi iconografici per creare un amplificato senso delle credenze e ideali spirituali contemporanei. Le opere enfatizzano soprattutto lo spirituale sul terreno; moralmente esprimono una visione timorosa combinata con il rispetto per morigeratezza e stoicismo. Dato che il culto di Maria era all'apice al tempo, gli elementi iconografici relativi alla sua vita sono i pi\u00f9 comuni.\nCraig Harbison descrive la mescolanza tra realismo simbolismo e come \u00ab[forse] l'aspetto pi\u00f9 importante del primo periodo dell'arte fiamminga\u00bb. La prima generazione di pittori era concentrata nel rendere i simboli religiosi pi\u00f9 realistici. I simboli dovevano fondersi con le scene in \u00abuna deliberata strategia volta a creare un'esperienza di rivoluzione spirituale\u00bb. I dipinti religiosi di van Eyck in particolare \u00abpresentano sempre all'osservatore una versione trasfigurata della realt\u00e0 visibile\u00bb. Per lui il quotidiano \u00e8 pregno di simbolismo al punto che, secondo Harbison, \u00abgli elementi descrittivi erano riorganizzati [\u2026] in modo tale da illustrare non l'esistenza terrena ma ci\u00f2 che lui considerava una verit\u00e0 soprannaturale\u00bb. Questa miscela di terreno e spirituale \u00e8 la prova della convinzione di van Eyck che \u00abla natura essenziale della dottrina cristiana\u00bb si pu\u00f2 trovare \u00abnel matrimonio tra il mondo sacro e quello profano, tra realt\u00e0 e simbolo\u00bb. Van Eyck era solito ritrarre la Madonna pi\u00f9 grande rispetto alle altre figure per enfatizzare la separazione tra terreno e spirituale, ma mettendola in ambientazioni quotidiane come chiese, stanze domestiche o seduta con i funzionari di corte.\nAnche le chiese terrene sono decorate con simboli spirituali. Un trono spirituale \u00e8 chiaramente rappresentato in alcune stanze domestiche (ad esempio nella \"Madonna di Lucca\"). L'ambientazione della \"Madonna del cancelliere Rolin\", che presenta una fusione fra terreno e divino, \u00e8 pi\u00f9 difficile da distinguere. L'iconografia di van Eyck \u00e8 spesso stratificata in maniera cos\u00ec densa e intricata che un'opera pu\u00f2 essere vista molte volte prima che anche il pi\u00f9 ovvio significato di un elemento divenga apparente. I simboli erano spesso inseriti in maniera sottile nei dipinti cos\u00ec che divengono apparenti solo dopo ripetute ed accurate ispezioni, mentre gran parte dell'iconografia riflette l'idea che, secondo John Ward, c'\u00e8 un \u00abpassaggio promesso dal peccato e morte alla salvezza e rinascita\u00bb\nNonostante la grande influenza di van Eyck altri artisti usarono il simbolismo in modo pi\u00f9 prosaico. Campin nelle sue oprere mostrava una netta separazione tra spirituale e terreno, e a differenza di van Eyck egli non usava simbolismi nascosti. I simboli di Campin non alterano il significato del reale; nei suoi dipinti una scena domestica non \u00e8 pi\u00f9 complicata di una religiosa, ma \u00e8 una scena che l'osservatore pu\u00f2 riconoscere e capire. Il simbolismo di van der Weyden \u00e8 molto pi\u00f9 sfumato rispetto a quello di Campin, ma non meno denso rispetto a quello di van Eyck. Secondo Harbison van der Weyden incorporava il suo simbolismo in maniera cos\u00ec attenta e ricercata che \u00abn\u00e9 la mistica unione che risulta dalle sue opere, e neanche la loro stessa realt\u00e0 peraltro, sembrano in grado di essere analizzate razionalmente, spiegate e ricostruite\u00bb. Il suo modo di trattare i dettagli architettonici, le nicchie, i colori e lo spazio sono presentati in un modo cos\u00ec inspiegabile che \u00abil particolare oggetto o persona che vediamo davanti a noi improvvisamente, incredibilmente, diventa un simbolo di verit\u00e0 religiosa\u00bb.\nI dipinti ed altri oggetti preziosi erano un importante aiuto nella vita religiosa di chi se li poteva permettere. La contemplazione in preghiera e in meditazione era intesa a garantirsi la salvezza, mentre i pi\u00f9 ricchi potevano anche far costruire chiese (oppure ingrandire le esistenti), o commissionare opere d'arte o altre opere religiose per garantisti la salvezza nell'aldil\u00e0. Vennero prodotte un grande numero di \"Vergini col Bambino\", opere che spesso venivano copiate e vendute all'estero. Molti dei dipinti erano basati sui prototipi dell'arte bizantina del XII e XIII secolo, dei quali la \"Madonna di Cambrai\" \u00e8 probabilmente il pi\u00f9 conosciuto. In questo modo le tradizioni dei secoli precedenti erano assorbite e rinascevano sotto forma di una ricca e complessa tradizione iconografica.\nDal XIII secolo il culto mariano crebbe soprattutto attorno ai temi dell'Immacolata Concezione e dell'Assunzione. In una cultura che venerava la possessione delle reliquie come un mezzo per avvicinare il terreno al divino, Maria, che non lasci\u00f2 alcuna reliquia, era vista in una posizione speciale. All'inizio del XV secolo la Madonna raggiunse un picco d'importanza all'interno della dottrina cristiana al punto che era comunemente vista come la figura pi\u00f9 accessibile per l'intercessione con Dio, e la domanda di opere che la ritraevano crebbe molto. Dalla met\u00e0 del XV secolo gli artisti fiamminghi che ritraevano la vita di Cristo si concentrarono sull'iconografia del Cristo dolente.\nI donatori che se lo potevano permettere commissionavano un loro ritratto. Queste commissioni erano in genere parte di trittici, e in seguito anche dittici. Van der Weyden ha reso popolare la gi\u00e0 esistente tradizione del ritratto a mezzo busto della Madonna, facendo eco alla tradizione bizantina delle icone miracolose, allora popolare in Italia. Il formato divenne molto popolare in tutto il nord, e le sue innovazioni erano un importante contributo all'emergere dei dittici mariani.\nFormati.\nAnche se i primitivi fiamminghi sono conosciuti soprattutto per i loro dipinti su tavola, la loro produzione include vari formati tra cui manoscritti miniati, sculture, arazzi, retabli intagliati, vetrate, oggetti in ottone e tombe scolpite. Secondo la storica dell'arte Susie Nash nel XVI secolo la regione era all'avanguardia in quasi tutti gli aspetti dell'arte visiva, \u00abcon competenze e tecniche di produzione specializzate ad un livello cos\u00ec alto che nessun altro poteva competere con loro\u00bb. La corte borgognona prediligeva gli arazzi e la lavorazione dei metalli, che sono ben documentati, mentre la domanda per dipinti su tavola era meno importante, forse perch\u00e9 meno adatta per una corte itinerante. La tappezzeria fungeva da propaganda politica e come mezzo per mostrare potere e ricchezza, mentre i ritratti avevano un ruolo secondario; secondo Maryan Ainsworth erano commissionati per sottolineare la linea di successione, come il \"Ritratto di Carlo I di Borgogna\" di van der Weyden, oppure promesse di matrimonio come il \"Ritratto di Isabella del Portogallo\" di van Eyck.\nI dipinti religiosi erano commissionati per i palazzi reali e ducali, chiese, ospedali e conventi, da ricchi uomini appartenenti al clero e donatori privati. Anche i centri abitati pi\u00f9 ricchi commissionavano lavori per i loro edifici pubblici. Gli artisti spesso usavano pi\u00f9 di una tecnica; van Eyck e Petrus Christus hanno probabilmente contribuito ai manoscritti. Van der Weyden disegn\u00f2 degli arazzi, anche se pochi sono arrivati ai giorni nostri. I primitivi fiamminghi sono stati autori di molte innovazioni, come quelle riguardanti i dittici, le convenzioni dei ritratti dei donatori, nuove convenzioni per i ritratti mariani e, con lavori come la \"Madonna del cancelliere Rolin\" di van Eyck e \"San Luca disegna la Vergine\" di van der Weyden nel 1430, posero le basi per lo sviluppo della pittura paesaggistica come genere a parte.\nManoscritti miniati.\nPrima della met\u00e0 del XV secolo i manoscritti miniati erano considerati una forma d'arte pi\u00f9 alta rispetto alla pittura su tavola; il loro pregio ne faceva un oggetto lussuoso che rifletteva meglio la ricchezza, lo status e il buon gusto del possessore. I manoscritti erano ideali come doni diplomatici, come offerte per commemorare matrimoni dinastici e in altre importanti occasioni nell'ambiente di corte.\nDal XII secolo i laboratori specializzati all'interno dei monasteri producevano i libri delle ore (raccolte di preghiere da recitare nelle ore canoniche), salteri, libri di preghiere e di storia, ma anche romanzi e libri di poesia. All'inizio del XV secolo i manoscritti gotici provenienti da Parigi dominavano il mercato nordeuropeo. La loro popolarit\u00e0 era in parte dovuta alla produzione di singole miniature (pi\u00f9 economiche) da inserire in libri delle ore non illustrati. Questi erano a volte prodotti in serie in modo da incoraggiare il cliente a \u00abincludere tutte le immagini che si poteva permettere\u00bb, immagini che erano presentate sia come un oggetto alla moda che come forma di indulgenza. Le miniature singole avevano anche un'altra funzione: potevano essere attaccate ai muri per aiutare la meditazione e preghiera, come si vede nel \"Ritratto di giovane uomo\" di Petrus Christus, che mostra un piccolo foglio attaccato alla parete su cui \u00e8 rappresentato il Velo della Veronica illustrato con la testa di Ges\u00f9. Gli artisti francesi vennero superati in importanza dai maestri di Gent, Bruges e Utrecht della met\u00e0 del XV secolo, anche se i primi non cedettero facilmente la loro posizione, e ancora nel 1463 stavano incoraggiando le loro gilde a imporre tariffe agli artisti olandesi. La popolarit\u00e0 dei fiamminghi era anche dovuta al fatto che la produzione inglese, una volta di alta qualit\u00e0, si era molto impoverita, e relativamente pochi manoscritti italiani superavano le Alpi.\n\u00c8 opinione comune che il \"Tr\u00e8s riches heures du Duc de Berry\" (1412\u20131416) dei fratelli Limbourg segni sia l'inizio che il punto pi\u00f9 alto della miniatura fiamminga. Pi\u00f9 avanti il Maestro della Leggenda di santa Lucia esplor\u00f2 lo stesso mix di illusione e realt\u00e0. La carriera dei fratelli Limbourgh fin\u00ec improvvisamente quando morirono forse di peste nel 1416 (nessuno di loro raggiunse i trent'anni); la stessa sorte che tocc\u00f2 al loro protettore, Giovanni di Valois. Nello stesso periodo van Eyck inizi\u00f2 la sua carriera di miniaturista, probabilmente contribuendo alle pi\u00f9 importanti illustrazioni delle \"Ore di Torino\", oggi attribuite all'anonimo Mano G. Un altro possibile miniaturista \u00e8 Gerard David, data la somiglianza stilistica di certe miniature con le sue opere, ma non ci sono elementi per dire se siano state eseguite direttamente da lui o da qualcuno dei suoi seguaci.\nSono vari i fattori che hanno reso popolari i miniatori fiamminghi. Prima di tutto la tradizione e la competenza sviluppatesi nella regione nei secoli dopo la riforma monastica del XIV secolo, che fece crescere in numero e importanza i monasteri, le chiese e le abbazie che gi\u00e0 dal XII secolo producevano un numero significativo di libri liturgici. C'era anche un forte aspetto politico; quest'arte annoverava molti influenti protettori come Giovanni di Valois e Filippo III di Borgogna, il quale collezion\u00f2 pi\u00f9 di mille libri miniati. Secondo Thomas Kren la biblioteca di Filippo rappresentava la sua cristianit\u00e0, \u00abla sua politica ed autorit\u00e0, la sua cultura e la sua devozione\u00bb. Grazie a questo patrocinio l'industria dei libri miniati nei Paesi Bassi crebbe al punto da dominare l'Europa per varie generazioni. La tradizione venne continuata dai successori di Filippo III: Carlo I la sua consorte Margherita di York, Maria di Borgogna e Massimiliano I d'Asburgo e Edoardo IV d'Inghilterra, quest'ultimo un avido collezionista di libri miniati. Le biblioteche lasciate da Filippo e Edoardo IV formarono il corpus dal quale nacquero la Biblioteca reale del Belgio e la collezione di manoscritti miniati della British Library.\nErano molti i manoscritti miniati che venivano esportati all'estero, in particolare in Inghilterra, dove il mercato di tali opere riprese d'importanza dopo la morte di Carlo I nel 1477. I miniatori si adattavano ai gusti delle \"\u00e9lite\" straniere (tra cui Edoardo IV d'Inghilterra, Giacomo IV di Scozia e Eleonora di Viseu) producendo opere pi\u00f9 sfarzose e stravaganti.\nC'erano molte sovrapposizioni stilistiche tra pittura e miniatura; van Eyck, van der Weyden, Christus ed altri pittori erano anche miniatori. In pi\u00f9 i miniatori prendevano motivi e idee dai dipinti; un esempio \u00e8 quello delle \"Ore di Raoul d\u2018Ailly\" di Campin. Le commissioni erano spesso condivise tra gli artisti, con le parti meno importanti eseguite dagli artisti meno esperti e, per quanto riguarda le decorazioni ai bordi, spesso da donne. Gli artisti raramente firmavano le loro opere, rendendo l'attribuzione difficoltosa; le identit\u00e0 di molti dei pi\u00f9 importanti miniatori sono andate perdute.\nGli artisti fiamminghi trovarono modi sempre pi\u00f9 ingegnosi per differenziare le loro opere dai manoscritti provenienti dall'estero giocando soprattutto con l'interazione tra le tre parti essenziali di un manoscritto: i bordi (ad esempio disegnandoli in maniera molto elaborata), le miniature (cercando nuovi modi di interpretare la scala e lo spazio) e il testo. Un esempio \u00e8 il \"Libro delle ore di Maria di Borgogna\" (1467\u20131480) dell'anonimo Maestro di Maria di Borgogna, nel quale i bordi sono ornati con grandi e realistici motivi floreali ed insetti; tale effetto era raggiunto dipingendo in maniera tale che sembrassero sparsi sulla superficie dorata delle miniature. Questa tecnica venne usata anche successivamente da altri artisti, tra cui il Maestro di Giacomo IV di Scozia (forse Gerard Horenbout), famoso per il suo modo innovativo di gestire gli spazi della pagina. Usando vari elementi illusionistici egli spesso sfumava le linee tra la miniatura e il suo bordo, spesso anche a scopo narrativo.\nNei primi anni del XIX secolo la collezioni di ritagli fiamminghi del XV e XVI secolo, sia nella forma di miniature che come parte di album, divennero di moda tra gli esperti come William Young Ottley, portando alla distruzione di molti manoscritti. Gli originali erano molto ricercati, un \"revival\" che aiut\u00f2 la riscoperta dell'arte fiamminga nell'ultima parte del secolo.\nArazzi.\nNella met\u00e0 del XV secolo gli arazzi erano uno dei prodotti artistici pi\u00f9 costosi in Europa. La produzione commerciale prolifer\u00f2 nei Paesi Bassi e nella Francia settentrionale dall'inizio del Quattrocento, specialmente nella citt\u00e0 di Arras, Bruges e Tournai. L'abilit\u00e0 di questi artisti era cos\u00ec nota che nel 1517 Papa Giulio II invi\u00f2 a Bruxelles alcuni cartoni di Raffaello Sanzio perch\u00e9 ne facessero degli arazzi. Queste opere avevano un ruolo centrale come dono diplomatico, specialmente nei formati pi\u00f9 grandi. Filippo III di Borgogna ne don\u00f2 alcuni ai partecipanti del congresso di Arras nel 1435, dove le sale erano adornate dagli arazzi che ritraevano la \"Battaglia e deposizione degli abitanti di Liegi\" sul soffitto, sulle pareti e sui pavimenti.\nAl matrimonio tra Carlo I di Borgogna e Margherita di York la stanza \u00abera tappezzata sul soffitto con drappi di lana, blu e bianchi, e sulle pareti con ricchi arazzi intessuti con la storia di Giasone e il vello d'oro\u00bb. Le stanze erano solitamente tappezzate dal soffitto al pavimento con arazzi che in alcuni casi rappresentavano un tema preciso; nella camera di Filippo II di Borgogna, ad esempio, gli arazzi rappresentavano le scene del poema \"Roman de la Rose\".\nLa praticit\u00e0 dei tessuti era dovuta alla loro portabilit\u00e0 ed alla facilit\u00e0 con cui permettevano la decorazione di una stanza. Il loro valore \u00e8 riflesso nella loro posizione negli inventari contemporanei, nei quali si trovano solitamente in cima alla lista, e quindi ordinati secondo il materiale o il colore (bianco e oro erano considerati i pi\u00f9 pregiati). Carlo V di Francia aveva 57 arazzi, sedici dei quali bianchi. Giovanni di Valois ne possedeva 19; altre importanti collezioni appartenevano a Maria di Borgogna, Isabella di Valois, Isabella di Baviera e Filippo III di Borgogna.\nLa produzione degli arazzi iniziava con il disegno, o cartone, solitamente realizzato su carta o cartapecora da pittori competenti e poi inviato ai tessitori, spesso a grande distanza. Dato che i cartoni potevano essere riutilizzati gli artigiani lavoravano spesso su modelli vecchi di decenni. A causa dell'alta deperibilit\u00e0 dei materiali usati pochi cartoni originali sono arrivati fino ai giorni nostri. Una volta approvato il disegno la sua produzione poteva essere divisa tra molti tessitori. Telai erano attivi in tutte le maggiori citt\u00e0 fiamminghe, in quasi tutti i paesi e in molti villaggi.\nI telai non erano controllati dalle gilde; la loro attivit\u00e0 commerciale era guidata da impresari, di solito pittori, che dipendevano da una forza lavoro che proveniva da fuori. L'impresario si preoccupava di trovare commissioni e clienti, possedeva un archivio di cartoni e forniva i materiali grezzi come lana, seta e a volte anche oro e argento, che spesso dovevano essere importati. Di conseguenza era a diretto contatto con il cliente, e spesso curava i dettagli sia del cartone che dell'arazzo vero e proprio. Il giudizio dell'arazzo da parte del cliente era spesso una questione difficile e doveva essere gestita con tatto; nel 1400 Isabella di Baviera rifiut\u00f2 un ciclo di arazzi di Colart de Laon dopo averne approvato i disegni e presumibilmente causando forte imbarazzo all'artista.\nDato che gli arazzi erano disegnati soprattutto dai pittori, le loro convenzioni formali sono strettamente allineate con quelle dei dipinti, soprattutto per quanto riguarda la generazione del XVI secolo che produceva panorami del paradiso e dell'inferno. Harbison spiega come gli intricati e densi dettagli del \"Trittico del Giardino delle delizie\" di Hieronymus Bosch ricorda \u00abnel suo preciso simbolismo [\u2026] un arazzo medievale\u00bb.\nTrittici, polittici e pale d'altare.\nI trittici, allora chiamati semplicemente \u201cdipinti con ante\u201d, e i polittici divennero popolari in tutta Europa a partire dal tardo XIV secolo; il picco della domanda si ebbe tra il XIV e il XVI secolo; nel XV secolo trittici e polittici rappresentavano il formato pi\u00f9 popolare tra i dipinti su tavola nell'Europa del nord.\nI dipinti erano quasi sempre a sfondo religioso e si dividevano sostanzialmente in due formati: piccole opere religiose, pensate per essere portatili, o grandi pale d'altare. I primi esempi erano spesso costituiti da una parte centrale incisa e le due ante, che potevano anche essere chiuse, dipinte. Nelle pale d'altare del XIV secolo la \u201cnatura del soggetto\u201d era pi\u00f9 importante; in genere pi\u00f9 sacro era il soggetto e pi\u00f9 elaborato era il suo trattamento.\nI polittici erano realizzati dagli artisti pi\u00f9 esperti. Questo formato permetteva variare il tema pi\u00f9 liberamente grazie alle maggiori possibilit\u00e0 di combinare l'apertura e la chiusura del pannelli in modo da mostrarne l'interno o l'esterno e dare cos\u00ec all'opera significati diversi. L'apertura e la chiusura dei vari pannelli avveniva in diverse occasioni. Durante le feste religiose il polittico veniva aperto in modo mostrare i pannelli interni, pi\u00f9 elaborati e meno mondani di quelli esterni. I dodici pannelli esterni e quattordici pannelli interni del \"Polittico dell'Agnello Mistico\", ad esempio, venivano aperti o chiusi in diverse combinazioni durante le feste religiose, le domeniche, e i giorni feriali con lo scopo di dare all'opera significati diversi.\nLa prima generazione di maestri fiamminghi attinse alla tradizione delle pale d'altare italiane del XIII e XIV secolo. Le convenzioni dei trittici italiani del 1400 erano abbastanza rigide. Nel pannello centrale la parte tra il primo piano e lo sfondo era occupata dai membri della Sacra Famiglia; le prime opere, specialmente quelle della tradizione senese o fiorentina, erano caratterizzate prevalentemente da immagini della Vergine seduta sul trono su uno sfondo dorato. Le ali generalmente contenevano una variet\u00e0 di angeli, santi e donatori, ma non c'era mai contatto visivo, e solo raramente era presente una connessione narrativa con le figure del pannello centrale.\nI pittori fiamminghi attinsero a molte di queste convenzioni, ma le cambiarono quasi dall'inizio. Van der Weyden in particolare aveva un approccio molto innovativo, come si pu\u00f2 notare nel suo \"Altare Miraflores\" (1442\u20131445) nel \"Trittico di Jean Braque\" (1452). In questi dipinti i membri della Sacra Famiglia appaiono sulle ali invece che solamente nel pannello centrale, mentre quest'ultimo \u00e8 significativo per il paesaggio continuo che unisce i tre pannelli che lo compongono. Dal 1490 Hieronymus Bosch ha dipinto almeno sedici trittici, il migliore dei quali sovverte le convenzioni esistenti. Lo stile di Bosh continu\u00f2 a spostarsi verso il laicismo enfatizzando sempre di pi\u00f9 il paesaggio. Inoltre le scene dei pannelli laterali erano unite a quella del pannello centrale.\nI trittici erano commissionati anche da clienti tedeschi dal 1380 in avanti. Pochi di questi primi esempi sono arrivati ai giorni nostri, ma la diffusione in tutto il continente europeo delle pale d'altare fiamminghe fa pensare che a partire dall'inizio del Quattrocento il mercato di queste opere divenne molto importante. Till-Holger Borchert spiega che agli artisti fiamminghi veniva conferito un \u00abprestigio che, nella prima met\u00e0 del XV secolo, solo le botteghe dei Olanda di Borgogna erano in grado di soddisfare\u00bb. Dalla fine del Trecento le pale d'altare fiamminghe erano prodotte soprattutto a Bruxelles e Bruges. La popolarit\u00e0 delle pale d'altare di Bruxelles dur\u00f2 fino al 1530 circa, quando vennero superate in importanza dalla concorrenza di Anversa, un successo in parte reso possibile dalla riduzione dei costi ottenuta con la divisione del lavoro (uno dei primi esempio secondo Borchert), che veniva distribuito tra le varie botteghe della citt\u00e0.\nI polittici fiamminghi andarono fuori moda con l'emergere del manierismo di Anversa verso la met\u00e0 del Cinquecento. Pi\u00f9 tardi l'iconoclastia della riforma protestante li boll\u00f2 come offensivi, e molte opere provenienti dai Paesi Bassi vennero distrutte. Gli esempi esistenti si trovano soprattutto in chiese e monasteri tedeschi.\nCon la crescita della domanda per lavori pi\u00f9 laici i trittici venivano spesso divisi e venduti come opere individuali, specialmente se un pannello o una sezione contenevano un'immagine che poteva passare per un ritratto laico. Tali figure venivano talvolta ritagliate dai pannelli e lo sfondo poteva ridipinto in modo che \u00absembrasse abbastanza simile ad un\u2019opera di genere che si poteva trovare in una famosa collezione di dipinti olandesi del XVII secolo\u00bb.\nDittici.\nI dittici divennero molto popolari nell'Europa settentrionale dalla met\u00e0 del XV secolo fino ai primi anni del XVI. Tale formato consisteva di due pannelli di eguali dimensioni, solitamente rappresentanti lo stesso tema, uniti con dei cardini, oppure, meno spesso, la struttura era fissa; I pannelli incardinati potevano essere aperti e chiusi come un libro per proteggere le immagini interne, permettendo la visione sia dell'interno che dell'esterno.\nOriginatisi dalle convenzioni dei libri delle ore, i dittici di solito fungevano da piccole pale d'altare meno costose e portatili, distinguendosi dai dipinti \"pandant\" perch\u00e9 erano fisicamente collegati e non solamente due dipinti appesi fianco a fianco. Le dimensioni di solito erano simili a quelle delle miniature ed alcuni emulavano l'arte dei tesori medievali (piccole opere fatte d'avorio o d'oro). Il traforo che si pu\u00f2 vedere nella \"Madonna col Bambino in una nicchia\" di Rogier van der Weyden \u00e8 un esempio delle sculture d'avorio del periodo. Il formato venne adattato da van Eyck e van der Weyden per una commissione dai membri della Casata Valois-Borgogna, e perfezionato da Hugo van der Goes, Hans Memling pi\u00f9 avanti Jan van Scorel.\nI dittici fiamminghi tendevano ad illustrare solo un numero limitato di scene religiose. Ci sono numerosi ritratti della Madonna col Bambino, un successo dovuto alla popolarit\u00e0 della Vergine come soggetto di devozione. I pannelli interni consistevano soprattutto dei ritratti dei donatori, spesso marito e moglie assieme ai santi o alla Vergine col Bambino. Il donatore era quasi sempre ritratto inginocchiato, a figura intera o mezzo busto, con le mani giunte in preghiera. La Vergine e il Bambino erano sempre posizionati a destra, riflettendo l'importanza che i cristiani attribuivano alla destra come \u201cposto d'onore\u201d di fianco a Dio.\nIl loro sviluppo e valore commerciale sono legati ad un cambiamento della mentalit\u00e0 religiosa durante il XIV secolo, quando la devozione meditativa e solitaria, esemplificata dal movimento della \"devotio moderna\", crebbe in popolarit\u00e0 (soprattutto tra l'emergente classe media e i monasteri pi\u00f9 ricchi nei Paesi Bassi e nella Germania settentrionale); i dittici, grazie alla loro portatilit\u00e0, ben si adattavano a questo scopo. Ainsworth afferma che, indipendentemente dalla dimensione, la pittura fiamminga \u00e8 una \u00abquestione di piccola scala e dettagli meticolosi\u00bb. La piccola scala era intesa a indurre l'osservatore in uno stato di meditazione e forse un'\u00abesperienza di visioni miracolose\u00bb.\nLa tecnologia del XX secolo ha permesso di stabilire che sono presenti significative differenze in tecnica e stile tra i pannelli dei singoli dittici. Queste incoerenze tecniche possono essere il risultato del funzionamento delle botteghe, dove le parti meno importanti delle opere erano spesso lasciate agli assistenti. Un'altra motivazione, secondo lo storico John Hand, \u00e8 che i pannelli che rappresentavano le figure religiose erano in genere basati su disegni gi\u00e0 pronti che potevano essere comunemente acquistati, mentre il pannello con il donatore era aggiunto in seguito.\nPochi dittici sono arrivati intatti ai giorni nostri. Come per le pale d'altare, la maggioranza sono stati separati e venduti come opere di genere, oppure divisi per poi essere accoppiati con altri dipinti; inoltre durante la riforma protestante le scene religiose venivano spesso rimosse.\nRitrattistica.\nI ritratti di soggetti laici erano una rarit\u00e0 nell'arte europea prima del 1430. Il formato non esisteva come genere a s\u00e9 stante e si poteva trovare solo nella fascia pi\u00f9 alta del mercato dei ritratti dei futuri sposi oppure nelle commissioni della famiglia reale. Sebbene redditizia, questa attivit\u00e0 era considerata una forma d'arte minore e la maggioranza dei ritratti risalenti a prima del XVI secolo arrivati ai giorni nostri non sono firmati. Mentre le opere religiose su singolo pannello che ritraevano le figure bibliche erano prodotte in quantit\u00e0, la produzione di opere con soggetti contemporanei inizi\u00f2 solo dopo il 1430.\nJan van Eyck fu il pioniere di questa tipologia di opere; il suo \"L\u00e9al Souvenir\" \u00e8 uno dei primi esempi che ci sono rimasti, un'opera emblematica per il suo nuovo stile realistico e la riproduzione dei dettagli minuti degli abiti del modello. Il suo \"Ritratto dei coniugi Arnolfini\" \u00e8 ricco di simbolismi, cos\u00ec come la \"Madonna del cancelliere Rolin\", commissionata per testimoniare il potere del cancelliere, la sua influenza e la sua devozione.\nRogier van der Weyden svilupp\u00f2 le convenzioni della ritrattistica ed influenz\u00f2 pesantemente le successive generazioni di pittori superando la meticolosa attenzione per i dettagli di van Eyck e creando rappresentazioni pi\u00f9 sensuali e astratte. Era un ritrattista molto ricercato; le sue opere comunicano il rango sociale e la devozione del soggetto e sono simili tra di loro, probabilmente perch\u00e9 usava e riusava gli stessi cartoni che venivano di volta in volta adattati alle caratteristiche del soggetto.\nPetrus Christus poneva i suoi soggetti in un'ambientazione invece su uno sfondo senza particolari. Questo approccio era in parte una risposta a van der Weyden che, per valorizzare la scultoreit\u00e0 delle sue figure, utilizzava degli spazi pittorici poco profondi. Nel suo \"Ritratto d'uomo\" (1462), Dieric Bouts si spinse oltre posizionando il soggetto in una stanza con una finestra oltre la quale si vede un paesaggio.\nNel XVI secolo il ritratto a figura intera divenne popolare nell'Europa del nord. Questo formato era particolarmente raro nell'arte nordeuropea, anche se presente da secoli in Italia, di solito negli affreschi e nei libri miniati. I ritratti a figura intera erano riservati alle alte sfere della societ\u00e0, ed erano usati dalla nobilt\u00e0 per mostrare il proprio potere. Hans Memling divenne il pi\u00f9 importante ritrattista della seconda generazione di fiamminghi, ricevendo commissioni anche dall'Italia. Ebbe una grande influenza sulle generazioni successive e si dice abbia ispirato la posizione della \"Gioconda\" di Leonardo da Vinci, che ha un paesaggio alle sue spalle. Allo stesso modo van Eyck e van der Weyden influenzarono, tra gli altri, il francese Jean Fouquet e i tedeschi Hans Pleydenwurff e Martin Schongauer.\nGli artisti fiamminghi si allontanarono dal ritratto di profilo, reso popolare dal Quattrocento italiano, per avvicinarsi al tre quarti, meno formale ma pi\u00f9 coinvolgente. Da questa angolazione sono visibili due lati del viso e il corpo del soggetto \u00e8 rivolto verso l'osservatore. Questa posa d\u00e0 una migliore resa della forma e delle caratteristiche della testa e permette al soggetto di guardare direttamente l'osservatore, uno sguardo di solito distaccato, poco comunicativo (forse per riflettere l'alta posizione sociale del soggetto), raramente diretto. Un'eccezione \u00e8 il \"Ritratto di uomo con turbante rosso\", dipinto da van Eyck nel 1433, uno dei primi esempi che mostra il soggetto, forse l'artista stesso, guardare direttamente l'osservatore. Tipicamente nei ritratti matrimoniali o di promesse di matrimonio, quando lo scopo \u00e8 quello di rendere il soggetto pi\u00f9 attraente possibile, il soggetto \u00e8 spesso sorridente, con un'espressione coinvolgente e raggiante con lo scopo di essere attraente agli occhi del futuro consorte.\nIntorno al 1508, per Albrecht D\u00fcrer la funzione del ritratto era di \u00abpreservare l'aspetto della persona dopo la sua morte\u00bb. I ritratti erano oggetti che determinavano lo status, e servivano ad assicurare che il successo individuale venisse tramandato dopo la morte. La maggior parte dei ritratti tendevano a rappresentare la famiglia reale, l'alta nobilt\u00e0 o importanti personalit\u00e0 del clero. Lo sviluppo economico del ducato di Borgogna port\u00f2 una grande variet\u00e0 di clientele dato che anche i membri delle classi pi\u00f9 alte ora potevano permettersi un ritratto. Questo ci permette di conoscere con una precisione che mancava fin dai tempi del tardo impero romano i costumi del tempo e quale era l'aspetto delle persone. I ritratti generalmente non richiedevano pose molto lunghe; tipicamente una serie di disegni preparatori erano usati per arricchire il pannello finale. Pochissimi di questi disegni sono arrivati ai giorni nostri, un'importante eccezione \u00e8 lo studio di van Eyck per il \"Ritratto del cardinale Niccol\u00f2 Albergati\".\nPaesaggi.\nPrima del 1460 circa i paesaggi avevano poca importanza per i pittori fiamminghi. Le ambientazioni erano per lo pi\u00f9 immaginarie, monotone, pensate per adattarsi al tema del pannello e fornire un'ambientazione in accordo con lo spazio interiore idealizzato. A differenza degli artisti italiani, che stavano gi\u00e0 ponendo i loro soggetti in ambientazioni identificabili e paesaggi particolareggiati, il paesaggio nelle opere fiamminghe appare di sguincio, ad esempio attraverso una finestra aperta o un'arcata. Alcuni dei paesaggi della pittura nordeuropea erano per\u00f2 molto dettagliati, come nella \"Crocifissione e giudizio finale\" (1430 circa) di van Eyck o in \"San Luca dipinge il ritratto della Vergine\" (1434\u20131440) di van der Weyden, un quadro che \u00e8 stato copiato da molti artisti.Van Eyck era quasi sicuramente influenzato dai paesaggi nei lavori dei mesi dei fratelli Limbourg dipinti per il \"Tr\u00e8s riches heures du Duc de Berry\". L'influenza si pu\u00f2 notare anche nei ricchi paesaggi a pi\u00e9 pagina delle \"Ore di Torino\" e nei manoscritti miniati almeno fino al secolo successivo. Questi, secondo P\u00e4cht, dovrebbero essere considerati i primi esempi di arte paesaggistica dei Paesi Bassi. Anche un artista come Simon Bening, autore del \"Breviario Grimani\", \u00abesplor\u00f2 nuovi territori nel genere del paesaggio\u00bb.\nIl passaggio da una pittura di tipo religioso ad una pi\u00f9 mondana \u00e8 tra le principali cause della maggiore importanza che i pittori fiamminghi diedero al paesaggio a partire dal tardo XV secolo. La classe media della regione, diventata pi\u00f9 ricca, inizi\u00f2 a viaggiare verso sud vedendo con i propri occhi paesaggi molto diversi dalla monotona pianura a cui erano abituati, e spingendo i pittori della seconda generazione a rappresentare il paesaggio in maniera pi\u00f9 naturalistica. Verso la fine del secolo artisti come Konrad Witz e Joachim Patinir erano tra coloro che si concentravano sulla rappresentazione dettagliata del paesaggio. La maggior parte delle innovazioni in questo campo venero da artisti che vivevano nella regione borgognona, soprattutto da Haarlem, Leida e 's-Hertogenbosch. Gli artisti migliori provenienti da quest'area non si limitavano a riprodurre il paesaggio davanti a loro, ma lo adattavano in maniera sottile per enfatizzare il significato dell'opera.\nPatinir fu uno dei primi a specializzarsi in un particolare genere di pittura nel quale figure bibliche (tra i temi pi\u00f9 popolari troviamo la fuga in Egitto e le penitenze di eremiti come san Girolamo e sant'Antonio abate) e storiche erano poste in una veduta panoramica variegata (montagne, pianure, fiumi, il mare ed edifici); il punto di vista \u00e8 solitamente posto in alto, e le figure sono \u201cschiacciate\u201d da ci\u00f2 che le circonda. Il formato venne ripreso da altri artisti (tra cui Gerard David e Pieter Bruegel il Vecchio) e divenne popolare in Germania tra i seguaci della scuola danubiana, a cui lo stesso Patinir faceva riferimento. Patinir stabil\u00ec il formato standard per i paesaggi, dipingendoli in orizzontale invece che in verticale, come si usava prima del 1520. I suoi paesaggi conservano molti degli elementi tipici del XV secolo, ma sono composti in campo lungo piuttosto che in campo medio, mentre la presenza umana rimaneva centrale invece che avere solo una funzione ornamentale, una peculiarit\u00e0 che influenz\u00f2 anche Hieronymus Bosch.\nOltre che collegare lo stile all'et\u00e0 delle scoperte, al ruolo di Anversa sia come centro del commercio mondiale sia nella cartografia, e all'immagine che classi cittadine pi\u00f9 alte avevano della campagna, gli storici dell'arte hanno guardato a quelle opere anche come metafore religiose del pellegrinaggio della vita.\nIl rapporto con il Rinascimento italiano.\nLe influenze e gli apporti reciproci tra italiani e fiamminghi in campo artistico furono ricchi e vicendevoli fin dagli anni 1430 e 1440. Le differenze erano per\u00f2 sostanziali. La cultura latina, a volte apertamente disprezzata, e l'umanesimo ebbero scarsa influenza nelle Fiandre, sostituiti dalle tendenze religiose locali che guidavano lo stile delle opere tra il XIII e XIV secolo e dall'influenza della tradizione gotica, prevalente su quella classica.\nMentre i dipinti religiosi, in particolar modo le pale d'altare, rimasero predominanti nell'arte fiamminga, i dipinti non religiosi divennero sempre pi\u00f9 comuni in entrambe le tradizioni dato che gli artisti, in Italia anche grazie all'umanesimo, si stavano liberando dell'idea per cui la ritrattistica doveva essere riservata ai santi e ad altre figure religiose.\nLe influenze italiane sull'arte fiamminga si palesarono verso la fine del XV secolo, quando alcuni pittori iniziarono a viaggiare verso sud. Questo spiega perch\u00e9 molti artisti fiamminghi iniziarono ad utilizzare il linguaggio visivo del manierismo servendosi di \u00abtimpani pittoreschi, colonne rigonfie, buffi cartigli, figure \u201ccontorte\u201d e colori sorprendentemente irrealistici\u00bb. I ricchi mercanti fiamminghi potevano permettersi di comprare i dipinti degli artisti migliori; di conseguenza i pittori divennero sempre pi\u00f9 consapevoli del loro status sociale: sempre pi\u00f9 spesso firmavano le loro opere, dipingevano autoritratti e diventavano figure molto conosciute grazie alle loro attivit\u00e0 artistiche.\nPer gli artisti fiamminghi fu complesso assimilare le novit\u00e0 del Rinascimento italiano nella loro visione artistica senza rischiare di scompaginarla nel profondo. Ad esempio Rogier van der Weyden filtr\u00f2 con prudenza lo schema rinascimentale della \"Piet\u00e0\" dell'Angelico (1438-1443) nel suo \"Compianto e sepoltura di Cristo\" dipinto per la corte di Ferrara (1450). A parte alcune citazioni letterarie (la posa dei dolenti, l'apertura rettangolare del sepolcro entro la grotta), il fiammingo evita l'ordinata e solenne composizione per piani successivi dell'Angelico, a favore di una visione pi\u00f9 complessa ed affollata, dove il gruppo a semicerchio, attorno al corpo di Cristo, \u00e8 sbilanciato dall'asse diagonale della Maddalena e della pietra tombale. Gli sguardi angosciati e la visione dall'alto rendono lo spettatore maggiormente partecipe sul piano emotivo. Inoltre il pittore fiammingo non aderisce alla sintesi decorativa del maestro italiano, contrapponendo un'amorevole resa di dettagli minuti.\nSolo con la diffusione del linguaggio del Rinascimento maturo, tra la fine del XV e l'inizio del XVI secolo, la cultura fiamminga verr\u00e0 toccata in profondit\u00e0 da quella italiana. Un esempio in questo senso si pu\u00f2 cogliere nell'opera di Jan Gossaert (noto anche come Mabuse) ove si coglie una maggiore assimilazione della prospettiva lineare.\nI primi italiani ad interessarsi delle novit\u00e0 fiamminghe furono ricchi banchieri che vivevano all'estero come gli Arnolfini o i Portinari, richiedendo opere ai maestri pi\u00f9 quotati che a volte prendevano la via della madrepatria Italia, dove colpivano profondamente le scuole locali. \u00c8 il caso ad esempio del \"Trittico Portinari\" di Hugo van der Goes, opera che giunta a Firenze influenz\u00f2 molto gli artisti locali, ma anche un artista veneziano come Giovanni Bellini.\nSignificativa fu poi la presenza di artisti fiamminghi presso le corti italiane del Rinascimento, favorita anche dall'opera di alcuni umanisti. \u00c8 il caso ad esempio di Bartolomeo Facio, umanista alla corte di Alfonso d'Aragona a Napoli, che affianc\u00f2 i pi\u00f9 grandi maestri fiamminghi a Gentile da Fabriano e Pisanello, ritenuti all'epoca i massimi maestri italiani. Il Facio comprese e descrisse con acume i caratteri peculiari dei fiamminghi, cogliendo in van Eyck la tecnica senza pari, che era in grado di rendere i pi\u00f9 svariati effetti luminosi e la nitidezza degli elementi anche lontanissimi. Su Rogier van der Weyden scrisse invece che la superba resa dei sentimenti non intacca la dignit\u00e0 profonda di volti e gesti.\nProprio a Napoli fu attivo Barth\u00e9lemy d'Eyck, pittore e miniatore a suo tempo apprezzatissimo, che ebbe come allievo il Colantonio. Quest'ultimo trasmise i valori della pittura fiamminga ad Antonello da Messina, nella cui opera si coglie uno dei maggiori esempi di fusione tra le due scuole. Lo stesso Antonello fu veicolo di ulteriore diffusione, soprattutto in Veneto, delle innovazioni fiamminghe. Innovazioni che furono accolte ovviamente senza rinunciare ai valori fondativi del Rinascimento italiano, primi tra tutti la prospettiva lineare e il plasticismo classico.\nCaso analogo a quello di Barth\u00e9lemy d'Eyck \u00e8 costituito dalla presenza di Giusto di Gand alla corte urbinate di Federico da Montefeltro.\nIn generale comunque il giudizio sui fiamminghi da parte degli italiani fu favorevole\u00a0\u2013 sia pure con la macroscopica eccezione di Michelangelo Buonarroti, secondo il quale l'arte fiamminga poteva piacere \u00aballe donne, specialmente le pi\u00f9 vecchie, come pure le suore, i monaci e le persone gentili che non possiedono il senso musicale della vera armonia. In Fiandra si dipinge, in verit\u00e0, per ingannare la vista esteriore. Questa pittura \u00e8 fatta soltanto di cenci, di case in rovina, di verzura, d\u2019ombra di alberi, e di ponti e di fiumi (il che essi chiamano paesaggi) e qualche figura qui, qualche altra l\u00e0\u00bb. \u2013 spianando la strada ad una maggiore circolazione delle opere ed all'assimilazione del linguaggio fiammingo da parte degli artisti locali.\nSe il modo di dipingere degli italiani era nel complesso caratterizzato da un equilibrio compositivo e da una certa sintesi, fu relativamente agevole importare una maggiore attenzione agli effetti della luce (Piero della Francesca) ed alla descrizione dettagliata dei particolari (Sandro Botticelli, Domenico Ghirlandaio), nonch\u00e9 dell'uso dello sfumato favorito dalla pittura a olio (Leonardo da Vinci). E forse fu proprio l'adesione degli italiani all'innovazione tecnica fiamminga - cio\u00e8 l'utilizzo della pittura a olio - e delle conseguenti nuove possibilit\u00e0 espressive che essa determinava (nella resa della luce, nella stesura del colore per velature, piuttosto che in campiture \"separate\" come \u00e8 tipico della tempera) la maggiore influenza che ebbe l'arte fiamminga su quella italiana.\nDistruzione e dispersione.\nIconoclastia.\nA partire dagli anni 1520, con l'inizio della Riforma protestante, le immagini sacre vennero passate al vaglio perch\u00e9 potenziali forme di idolatria; pochi dipinti dei primitivi fiamminghi soddisfavano i criteri stabiliti da Martin Lutero. Andrea Carlostadio, Huldrych Zwingli e Giovanni Calvino erano totalmente contrari alle immagini religiose pubbliche, soprattutto nelle chiese, e la corrente calvinista divenne ben presto dominante nel protestantesimo nella zona delle Diciassette Province.\nDal 1520 le proteste iconoclaste scoppiarono in tutta l'Europa del nord. Queste potevano essere ufficiali e pacifiche, come nell'Inghilterra dei Tudor, oppure spontanee e spesso violente, come nel \"Beeldenstorm\", o \u201cFuria iconoclasta\u201d, nel 1566 nelle Diciassette Provincie. Il 19 agosto 1566 questa ondata di proteste violente e distruttive raggiunse Gand, dove, come racconta lo storico dell'epoca Marcus van Vaernewyck, il \"Polittico dell'Agnello Mistico\" venne \u00abdiviso e sollevato, pannello per pannello, all'interno della torre per proteggerlo dai rivoltosi\u00bb. Ad Anversa nel 1566 la distruzione delle opere d'arte nelle chiese fu particolarmente meticolosa, e fu seguita da ulteriori perdite causate dal Sacco di Anversa durante la Furia spagnola nel 1576 e da un'ulteriore ondata iconoclasta che nel 1581, quando i calvinisti ottennero il controllo del consiglio cittadino, colp\u00ec anche gli edifici delle gilde e quelli pubblici.\nMigliaia di opere religiose come dipinti, sculture, pale d'altare, vetrate e crocifissi vennero distrutti, compresi quelli dei grandi artisti. Di Jan van Eyck, ad esempio, esistono solamente 24 opere con attribuzione certa, e anche di Petrus Christus abbiamo poco. In generale le opere del tardo XV secolo esportate verso sud avevano molte pi\u00f9 possibilit\u00e0 di essere conservate.\nMolte delle opere del periodo erano commissionate dal clero per le chiese richiedendo un formato e contenuto specifici che avrebbero fatto da complemento all'architettura esistente. Un'idea dell'aspetto degli interni di quelle chiese la possiamo avere sia dalla \"Madonna in una chiesa gotica\" di Jan van Eyck che dall\"Esumazione di San Uberto\" di van der Weyden. Secondo Nash il pannello di van der Weyden ci regala un'acuta visione di come doveva apparire l'interno di una chiesa prima della Riforma, e la maniera in cui le immagini erano posizionate armoniosamente con le altre opere e con gli elementi architettonici, ogni opera \u00absarebbe necessariamente vista in relazione alle altre immagini, ripetendo, allargando o diversificando il tema scelto\u00bb. Dato che gli iconoclasti colpirono in maniera particolare le chiese e le cattedrali abbiamo perso importanti informazioni sulla disposizione delle opere, e con loro preziosi indizi che ci permetterebbero di capirne il significato nel loro tempo.\nMolte altre opere vennero perse in incendi o durante le guerre, la perdita de \"La Giustizia di Traiano e Erchinbaldo\" di van der Weyden, distrutto durante il bombardamento di Bruxelles del 1695, \u00e8 forse quella pi\u00f9 importante.\nDocumentazione.\n\u00c8 stato difficile per gli storici dell'arte stabilire i nomi dei maestri fiamminghi, cos\u00ec com'\u00e8 difficile l'attribuzione delle opere. I documenti storici sono pochi e le biografie degli artisti sono scarne, di conseguenza l'attribuzione delle opere apre spesso dibattiti infiniti, talvolta con risvolti polemici. Anche le attribuzioni che oggi sono accettate dalla maggior parte degli storici dell'arte sono il risultato di decenni di ricerca storiografica e scientifica iniziata nel XX secolo. Le eccezioni sono costituite soprattutto da alcuni pittori che producevano opere in serie, come ad esempio Adriaen Isenbrant e Ambrogio Benzone di Bruges, ai quali vengono attribuite pi\u00f9 di cinquecento opere.\nLe possibilit\u00e0 di fare ricerca sono state limitate da molti fattori storici. Molti archivi andarono distrutti durante i bombardamenti nelle due guerre mondiali, stessa sorte che tocc\u00f2 a molte opere, delle quali ci sono rimasti solo i documenti che ne registrano l'esistenza. La conservazione della documentazione nelle Fiandre era inefficiente, e spesso l'esportazione all'estero dei dipinti non veniva adeguatamente registrata a causa delle pressioni commerciali. La pratica di firmare e datare le opere era inconsueta fino agli anni 1420, e, mentre per gli inventari dei collezionisti poteva essere prodotta una documentazione dettagliata riguardante le opere, all'artista non veniva dedicata la stessa attenzione. La documentazione che ci rimane viene soprattutto da inventari, testamenti, ricevute di pagamento, contratti di lavoro e regolamenti e documenti delle gilde.\nInizialmente un gran numero di opere vennero attribuite a Jan van Eyck grazie alla ricca (rispetto ai contemporanei) documentazione biografica e al fatto che fosse chiaramente l'innovatore dell'epoca. Oggi, dopo l'identificazione di altri artisti come van der Weyden, Christus e Memling il numero si \u00e8 ridotto a 26\u201328 opere, mentre Hubert van Eyck, fratello di Jan, tenuto in grande considerazione dai critici della fine del XIX secolo, \u00e8 oggi considerato una figura secondaria e nessun lavoro gli viene attribuito con certezza. Molti dei primitivi fiamminghi non sono stati identificati e sono conosciuti con nomi di convenienza, di solito nella forma \u201cMaestro di\u201d (Maestro della Leggenda di santa Lucia, Maestro del 1499\u2026). L'utilizzo dei nomi di convenienza \u00e8 spesso fonte di polemiche in quanto diversi lavori assegnati ad un unico nome possono essere stati prodotti da diversi artisti simili tra loro per influenze, clienti, formazione, etc. Alcuni artisti importanti che erano conosciuti con pseudonimi sono ora identificati, a volte in maniera controversa come nel caso di Robert Campin, spesso associato al Maestro di Fl\u00e9malle.\nMolti anonimi fiamminghi tra la fine del XIV secolo e l'inizio del XV erano artisti di primo piano, ma sono stati trascurati dal mondo accademico perch\u00e9 non legati a personalit\u00e0 storiche; come dice Nash, \u00abla maggior parte di ci\u00f2 che non pu\u00f2 essere attribuito con certezza viene meno studiato\u00bb. Alcuni storici dell'arte credono che questa situazione abbia incoraggiato una certa imprudenza nel collegare le opere alle personalit\u00e0 storiche, e che queste connessioni spesso si basano su prove circostanziali molto deboli. Le identit\u00e0 di molti degli artisti pi\u00f9 conosciuti sono state identificate sulla base di una singola opera firmata, documentata o attribuita in altro modo, alla quale sono seguite altre attribuzioni basate su prove riguardanti la tecnica e la prossimit\u00e0 geografica. Il Maestro della leggenda della Maddalena (da non confondere con l'italiano Maestro della Maddalena), che potrebbe essere Pieter van Coninxloo, \u00e8 uno degli esempi pi\u00f9 famosi assieme a Hugo van der Goes, Campin, Stephan Lochner and Simon Marmion.\nLa mancanza di scritti teorici e di opinioni sull'arte risalenti a prima del XVI secolo \u00e8 un ulteriore ostacolo all'attribuzione delle opere. D\u00fcrer, nel 1512, fu il primo artista dell'epoca a mettere su carta in maniera appropriata le proprie teorie sull'arte, seguito da Lucas de Heere nel 1565 e Karel van Mander nel 1604. Secondo Nash la ragione pi\u00f9 probabile per l'assenza di scritti teorici sull'arte al di fuori dell'Italia \u00e8 che gli artisti del nord non possedevano un linguaggio per descrivere i valori estetici, oppure non trovavano motivo di spiegare in maniera scritta ci\u00f2 che avevano realizzato nel campo artistico. Gli scritti che esprimono apprezzamento per l'arte fiamminga contemporanea nel XV secolo sono esclusivamente italiani; gli autori includono Ciriaco d'Ancona nel 1449, Bartolomeo Facio nel 1456 e Giovanni Santi nel 1482.\nRiscoperta.\nNella met\u00e0 del XVI secolo il manierismo nordeuropeo sovvert\u00ec le convenzioni dei primitivi fiamminghi, che di conseguenza risultavano meno apprezzati, pur mantenendo la loro popolarit\u00e0 in alcune collezioni reali. Maria d'Asburgo e Filippo II di Spagna cercavano opere di pittori fiamminghi, entrambi prediligendo van der Weyden e Bosh. All'inizio del XVII secolo nessuna collezione era considerata completa senza qualche opera nordeuropea del XV\u2013XVI secolo; l'enfasi tuttavia era posta sul rinascimento nordeuropeo nella sua interezza, in particolare verso il tedesco Albrecht D\u00fcrer, in assoluto il pi\u00f9 ricercato nelle collezioni dell'epoca. Giorgio Vasari nel 1550 e Karel van Mander nel 1604 circa posero le opere fiamminghe dell'epoca al cuore dell'arte rinascimentale nordeuropea, attribuendo a van Eyck il ruolo dell'innovatore. Entrambi gli scrittori furono fondamentali nel formare l'opinione delle generazioni successive sui pittori della regione.\nNel XVIII secolo i pittori fiamminghi vennero per lo pi\u00f9 dimenticati. Quando il Museo del Louvre divent\u00f2 una galleria d'arte durante la rivoluzione francese le \"Nozze di Cana\" di Gerard David, allora attribuito a van Eyck, era l'unica opera fiamminga in esposizione. Pannelli pi\u00f9 grandi vennero aggiunti alla collezione dopo la campagna delle Fiandre. Queste opere colpirono profondamente il filosofo e critico letterario tedesco Friedrich Schlegel, che scrisse nel 1803 un'analisi dell'arte fiamminga e la sped\u00ec a Ludwig Tieck, il quale la pubblic\u00f2 nel 1805.\nNel 1821 Johanna Schopenhauer, madre del pi\u00f9 famoso Arthur, si appassion\u00f2 al lavoro di van Eyck e dei suoi seguaci dopo aver visto alcuni dipinti dei primitivi fiamminghi nella collezione dei fratelli Sulpiz e Melchior Boisser\u00e9e, due collezionisti d'arte le cui collezioni andranno poi a formare la base di quella che \u00e8 oggi l'Alte Pinakothek di Monaco di Baviera. La Schopenhauer comp\u00ec delle fondamentali ricerche d'archivio, data la mancanza di informazioni sugli artisti fiamminghi al di fuori dei documenti legali, e nel 1822 pubblic\u00f2 \"Johann van Eyck und seine Nachfolger\". Nello stesso anno lo storico dell'arte Gustav Friedrich Waagen pubblic\u00f2 la prima critica moderna della pittura fiamminga, \"Ueber Hubert van Eyck und Johann van Eyck\". Waagen pi\u00f9 avanti divenne direttore della Gem\u00e4ldegalerie di Berlino, una posizione che gli permise di raccogliere molte opere fiamminghe, tra cui molti dei pannelli del \"Polittico dell'Agnello Mistico\", vari trittici di Rogier van der Weyden e una pala d'altare di Dieric Botus. Waagen, sottoponendo le opere ad una meticolosa analisi in corso di acquisizione e basandosi sulle differenti caratteristiche dei singoli artisti, istitu\u00ec un primo sistema di classificazione delle opere fiamminghe.\nTra il 1830 e il 1831 la rivoluzione belga separ\u00f2 il Belgio dagli odierni Paesi Bassi e cre\u00f2 delle divisioni tra le citt\u00e0 di Bruges (da cui venivano van Eyck e Memling), Anversa (Jan Matsys), Bruxelles (van der Weyden, Bruegel) e Lovanio (Botus). Il neonato Belgio cerc\u00f2 di stabilire una propria identit\u00e0 culturale e la reputazione di Memling nel XIX secolo divenne pari a quella di van Eyck. Quando nel 1848 la collezione d'arte del Palazzo di Wallerstein del principe Ludwig di \u00d6ttingen-Wallerstein fin\u00ec forzatamente sul mercato, il cugino Alberto di Sassonia-Coburgo-Gotha organizz\u00f2 una visita al Kensington Palace di Londra; nonostante il catalogo comprendesse opere della scuola di Colonia, di van Eyck e van der Weyden e fosse compilato da Waagen, non si presentarono compratori, cos\u00ec le compr\u00f2 Albert stesso. Nel 1860, in un momento in cui la National Gallery cercava di aumentare il proprio prestigio, Charles Eastlake compr\u00f2 la \"Maddalena leggente\" di van der Weyden dalla \u00abpiccola ma eccellente\u00bb collezione di primitivi fiamminghi di Edmond Beaucousin.\nL'arte fiamminga divenne popolare tra il pubblico dei musei alla fine del XIX secolo. All'inizio del XX secolo van Eyck e Memling erano i pittori tenuti in pi\u00f9 alta considerazione, mentre van der Weyden e Christus erano considerati secondari. Pi\u00f9 avanti molte delle opere attribuite a Memling vennero invece attribuite a van der Weyden o alla sua bottega. Nel 1902 Bruges ospit\u00f2 la prima mostra dei primitivi fiamminghi, un evento che, con i suoi 35.000 visitatori, fu \u00abil punto di svolta nell'apprezzamento dell'arte fiamminga\u00bb. Per varie ragioni, la principale delle quali fu la difficolt\u00e0 di garantire la sicurezza per i dipinti, la mostra contava solo poche opere di van Eyck e van der Weyden, mentre i dipinti di Memling erano quasi quaranta. Nonostante ci\u00f2 van Eyck e, in una certa misura, van der Weyden erano considerati i migliori artisti tra i primitivi fiamminghi.\nL'esibizione di Bruges diede il via allo studio dei primitivi fiamminghi che fior\u00ec nel XX secolo. In un periodo di nazionalismi Johan Huizinga fu il primo storico a porre i primitivi fiamminghi, in maniera onesta, nel Ducato di Borgogna, ovvero anche al di fuori dei confini nazionali del Belgio, suggerendo nel suo \"Autunno del Medioevo\" (1919) che il fiorire della scuola all'inizio del XV secolo era dovuto interamente al gusto della corte di Borgogna. Georges Hulin de Loo, un altro storico dell'arte che visit\u00f2 la mostra, pubblic\u00f2 un catalogo critico indipendente sottolineando i molti errori del catalogo ufficiale, che utilizzava descrizioni fornite dai proprietari delle opere; Hulin de Loo e Max Friedl\u00e4nder (anche lui presente alla mostra) saranno tra i principali studiosi dei primitivi fiamminghi.\nStudio e conservazione.\nLa prima ricerca importante sui primitivi fiamminghi risale agli anni venti e si intitola \"Meisterwerke der Niederl\u00e4ndischen Malerei des 15. und 16. Jahrhunderts\", un'opera pionieristica dello storico dell'arte Max Friedl\u00e4nder che si concentra sui dettagli biografici degli artisti, stabilisce l'attribuzione delle loro opere e ne esamina le migliori. Questo compito si dimostr\u00f2 estremamente difficile data la scarsit\u00e0 di materiale storico anche riguardo agli artisti pi\u00f9 significativi. Le analisi compiute tra gli anni cinquanta e sessanta da Erwin Panofsky, un altro storico dell'arte tedesco, seguirono e in molti casi misero in discussione il lavoro di Friedl\u00e4nder. Scrivendo negli Stati Uniti Panofsky per la prima volta rese accessibile il lavoro degli storici dell'arte tedeschi al mondo anglofono. Egli effettivamente legittim\u00f2 l'arte fiamminga come area di studio a s\u00e9 stante, e ne elev\u00f2 lo status a qualcosa di simile al Rinascimento italiano.\nPanofsky fu uno dei primi storici ad abbandonare il formalismo per adottare un approccio che, seppur basato su quello di Friedl\u00e4nder, era pi\u00f9 concentrato sulla storia sociale e sull'iconografia religiosa; svilupp\u00f2 la terminologia con la quale i primitivi fiamminghi vengono generalmente descritti e fece degli importanti passi avanti nell'identificare il ricco simbolismo religioso delle opere, specie nelle pale d'altare pi\u00f9 importanti. Panofsky \u00e8 stato anche il primo studioso a collegare il lavoro dei pittori fiamminghi a quello dei miniatori, notando una considerevole sovrapposizione. Consider\u00f2 lo studio dei manoscritti come complementare a quello dei pannelli, anche se diede alla miniatura un'importanza inferiore rispetto alla pittura come preludio alle opere pi\u00f9 importanti del XV e XVI secolo.\nOtto P\u00e4cht e Friedrich Winkler continuarono il lavoro di Panofsky e furono fondamentali nell'identificare le fonti dell'iconografia, nell'attribuzione delle opere e nella differenziazione di diversi artisti o gruppi di artisti chiamandoli con nomi di convenienza, ma l'attribuzione rimane particolarmente difficoltosa a causa della povert\u00e0 delle fonti; le attribuzioni oggi generalmente accettate risalgono alla fine degli anni cinquanta e sono state possibili grazie al lavoro di Friedl\u00e4nder, Panofsky e Meyer Schapiro. Negli anni sessanta e settanta Lotte Brand Philip e Elisabeth Dhanens, partendo dal lavoro di Panofsky, risolsero molte delle questioni lasciate aperte dello storico dell'arte, specialmente quelle relative all'identificazione delle fonti iconografiche e all'attribuzione delle opere della prima met\u00e0 del XV secolo.\nRicerche pi\u00f9 recenti, come quelle di Lorne Campbell, utilizzano raggi X e infrarosso per indagare sulle tecniche e sui materiali usati dai pittori. Il restauro del \"Polittico dell'Agnello Mistico\" nella met\u00e0 degli anni cinquanta fu pionieristico in questo senso ed apr\u00ec la strada ad un nuovo metodo che permise una pi\u00f9 rigorosa attribuzione delle opere fiamminghe. Si \u00e8 scoperto, ad esempio, che van Eyck era solito dipingere dopo aver abbozzato un disegno preparatorio, al contrario, ad esempio, di Christus. Scoperte come questa rivelano anche le influenze tra i primi artisti fiamminghi e quelli delle generazioni successive, come ad esempio nel caso di Memling, i cui disegni preparatori mostrano chiaramente l'influenza di van der Weyden.\nLo studio di queste opere dagli anni settanta si \u00e8 sensibilmente concentrato pi\u00f9 sulla relazione tra l'opera, l'artista e la societ\u00e0 del tempo, piuttosto che sulla sola iconografia. Secondo lo storico dell'arte Craig Harbison \u00abla storia sociale stava diventando sempre pi\u00f9 importante. Panofsky non aveva mai veramente parlato di che tipo di persone erano [i primitivi fiamminghi]\u00bb Harbison vede le opere come oggetti di devozione con una \u00abmentalit\u00e0 da libro delle preghiere\u00bb disponibili ai cittadini della classe media che avevano i mezzi e l'inclinazione per commissionare tali opere. Gran parte degli studi recenti si stanno concentrando sul ruolo che l'osservatore deve avere in relazione all'opera, dato che i ritratti del donatore erano intesi a stimolare una visione religiosa. James Marrow pensa che i pittori volessero evocare delle risposte specifiche che erano spesso suggerite dalle emozioni dei personaggi dell'opera."}
{"id": "3311693", "revid": "404449", "url": "https://it.wikipedia.org/wiki?curid=3311693", "title": "Lorenzo Porciatti", "text": "Biografia.\nNato a Cana, nella Maremma grossetana, frequent\u00f2 gli studi classici a Grosseto e si diplom\u00f2 all'Accademia delle Belle Arti a Firenze. Studi\u00f2 matematica all'Universit\u00e0 di Roma, senza per\u00f2 laurearsi, iniziando a studiare architettura da autodidatta. Vinse un premio per il progetto di un altare per papa Leone XIII, mentre un suo progetto di ristrutturazione della cattedrale di Grosseto fu presentato alla esposizione nazionale artistica di Venezia del 1887. Tra le sue primissime opere si contano la cappella Paoletti-Perrini al cimitero di Trespiano e la cappella Salle al cimitero di San Miniato al Monte.\nTra la fine del XIX secolo e gli inizi del successivo, port\u00f2 avanti una prolifica attivit\u00e0 da restauratore, rendendo nuova luce a storici edifici di Massa Marittima e sul Monte Amiata. Significativo il suo intervento alle mura e al castello di Castiglione della Pescaia, al quale apport\u00f2 sostanziali modifiche. Suo anche un restauro del Palazzo Comunale di Grosseto. Come architetto matur\u00f2 ben presto uno stile eclettico, iniziando a progettare edifici di pregio quali il Villino Panichi (1900) a Grosseto e il Mausoleo Vivarelli (1906) a Talamone, in stile liberty, oppure orientandosi verso un'architettura neogotica come il Palazzo Comunale di Montieri (1901) e il monumentale Palazzo Aldobrandeschi (1903), in piazza Dante a Grosseto, una delle sue opere pi\u00f9 significative.\nNel 1913 realizz\u00f2, a Grosseto fuori Porta Nuova, il Villino Pastorelli, con evidenti richiami al neogotico inglese. Nel 1920 redasse un regolamento edilizio riguardante l'area antistante il fossato di Porta Nuova, che era una storica propriet\u00e0 della sua famiglia. Il piano prevedeva il riempimento del fossato con successiva trasformazione della zona a ridosso delle mura medicee in area pedonale e viale per il passeggio, che sar\u00e0 intitolato all'omonimo avo dell'architetto. Nel 1924 venne definitivamente demolita la barriera di Porta Nuova con gli edifici del dazio che qui sorgevano.\nSposatosi con Argia Romanelli, fiorentina, ebbe da lei un figlio, Porzio, morto in guerra sul Carso il 23 agosto 1917, alla cui memoria fu conferita la medaglia d'argento. Visse dal 1901 presso il castello di Castiglione della Pescaia. Dal 1909 al 1913 fu anche presidente della commissione direttiva della Biblioteca Chelliana."}
{"id": "3311695", "revid": "1814663", "url": "https://it.wikipedia.org/wiki?curid=3311695", "title": "Towson (Stati Uniti d'America)", "text": ""}
{"id": "3311696", "revid": "1543377", "url": "https://it.wikipedia.org/wiki?curid=3311696", "title": "Towson (Maryland)", "text": "Towson () \u00e8 un centro abitato degli Stati Uniti d'America, nella contea di Baltimora, nello Stato del Maryland.\nIl gruppo musicale All Time Low si \u00e8 formato in questa citt\u00e0."}
{"id": "3311698", "revid": "1305772", "url": "https://it.wikipedia.org/wiki?curid=3311698", "title": "All of the Lights", "text": "All of the Lights \u00e8 un singolo del cantautore statunitense Kanye West, il quarto estratto dall'album \"My Beautiful Dark Twisted Fantasy\" e pubblicato il 18 gennaio 2011 negli Stati Uniti d'America ed il 21 febbraio dello stesso anno nel Regno Unito.\nDescrizione.\nIl brano vede la partecipazione di John Legend, The-Dream, Ryan Leslie, Tony Williams, Charlie Wilson, Elly Jackson dei La Roux, Alicia Keys, Fergie, Drake, Kid Cudi, Elton John e Rihanna, quest'ultima unica accreditata ufficialmente nella copertina del singolo. Nel Regno Unito il singolo \u00e8 stato inserito nella C-Playlist di Radio 1's.\nVideo musicale.\nIl videoclip di \"All of the Lights\" \u00e8 stato registrato nel gennaio del 2011, ed \u00e8 stato diretto da Hype Williams. Nel video, oltre a Kanye West, appaiono Rihanna e Kid Cudi.\nIl video \u00e8 stato presentato in anteprima sul canale YouTube Vevo di West il 19 febbraio 2011. \u00c8 preceduto da un avvertimento sul rischio di attacchi epilettici dovuti ai colori estremamente accesi che si susseguono come flash in diverse parti del video. Per questo motivo nel Regno Unito ne \u00e8 stata vietata la trasmissione in televisione."}
{"id": "3311701", "revid": "287204", "url": "https://it.wikipedia.org/wiki?curid=3311701", "title": "Spean Praptos", "text": "Spean Praptos \u00e8 un ponte angkoriano che si trova sull'antica strada reale che univa Angkor a Beng Mealea, nelle immediate vicinanze della cittadina di Kampong Kdei, in Cambogia.\nRestaurato dai francesi nel 1964-7, il ponte presenta la classica struttura in arenaria a \"falso arco\" khmer. Lungo 87 metri, largo 17 ed alto circa 14, presenta 21 campate e attraversa il fiume Chikreng. Le rive del fiume nei pressi del ponte sono rivestite di blocchi di arenaria, per una lunghezza di circa 130 metri. Alle estremit\u00e0 presenta dei n\u0101ga guardiani a nove teste.\n\u00c8 il meglio conservato tra quelli costruiti dal grande sovrano Jayavarman VII tra la fine del XII secolo e l'inizio del XIII, nello sforzo di unire i principali centri dell'Impero Khmer. Si trova infatti sulla strada che univa Angkor a Phnom Chisor ed altri centri del sud-est. Fino a tempi recenti era percorso dalla Strada Nazionale 6, poi \u00e8 stato creato un by-pass."}
{"id": "3311704", "revid": "767487", "url": "https://it.wikipedia.org/wiki?curid=3311704", "title": "Qualificazioni al campionato europeo di pallanuoto maschile 1999", "text": "Le qualificazioni al campionato europeo di pallanuoto maschile del 1999 hanno visto la partecipazione di 12 squadre suddivise in quattro gironi. I gironi si sono disputati in gara unica con una diversa sede per ciascuno.\nHanno conquistato la qualificazione le prime due squadre classificate, per un totale di otto, che si sono aggiunte alle quattro squadre gi\u00e0 ammesse di diritto: l'Italia paese ospitante, l'Ungheria, la Jugoslavia e la Russia, prime tre dell'Europeo 1997."}
{"id": "3311705", "revid": "1573940", "url": "https://it.wikipedia.org/wiki?curid=3311705", "title": "Berlin (Maryland)", "text": "Berlin \u00e8 una citt\u00e0 degli Stati Uniti d'America, nella contea di Worcester, in Maryland."}
{"id": "3311707", "revid": "51032", "url": "https://it.wikipedia.org/wiki?curid=3311707", "title": "Ipaspisti", "text": ""}
{"id": "3311708", "revid": "858648", "url": "https://it.wikipedia.org/wiki?curid=3311708", "title": "Petro Symonenko", "text": "Gi\u00e0 segretario del Partito Comunista d'Ucraina, si candida alle elezioni presidenziali del 1999: ottiene il 22,2% dei voti al primo turno, si piazza al secondo posto superando Leonid Ku\u010dma e, infine, consegue al ballottaggio il 37,8%. Alle successive elezioni presidenziali del 2004 ha ottenuto il 5,0%, mentre si \u00e8 presentato da indipendente a quelle del 2010, in cui ha ricevuto il 3.5% dei voti.\nDopo essere stato delegato per conto dell'Ucraina al Consiglio d'Europa, dal 1994 al 1996 \u00e8 stato membro della Commissione Parlamentare per la Costituzione dell'Ucraina.\nLa Commissione elettorale centrale dell'Ucraina ha vietato la sua candidatura per le elezioni presidenziali ucraine del 2019 a causa del fatto che lo statuto, il nome e il simbolismo del Partito Comunista dell'Ucraina non erano conformi alle leggi sulla decomunistizzazione del 2015."}
{"id": "3311710", "revid": "592483", "url": "https://it.wikipedia.org/wiki?curid=3311710", "title": "Mirafiori (campo di volo)", "text": ""}
{"id": "3311713", "revid": "1071652", "url": "https://it.wikipedia.org/wiki?curid=3311713", "title": "Lettore DVD di Windows", "text": "Lettore DVD (gi\u00e0 DVD Player, noto anche come dvdplay.exe) \u00e8 un'applicazione sviluppata da Microsoft che riproduce DVD-Video su Microsoft Windows. Il lettore DVD \u00e8 stato introdotto in Windows 98 ed \u00e8 stato incluso in Windows ME e Windows 2000 prima della rimozione da Windows XP e successivi. Dopo Windows XP, la riproduzione del DVD \u00e8 stata integrata in altre app come Windows Media Player e Windows Media Center. In seguito alla sospensione di Media Center in Windows 10 e alla rimozione dei codec DVD da Windows 8, il lettore DVD \u00e8 stato reintrodotto in Windows 10 come app disponibile da Microsoft Store.\nVersioni di Windows 98, 2000 e ME.\nQuando viene avviato il lettore DVD, cerca tutte le unit\u00e0 locali in ordine alfabetico da C:, cercando una cartella Video_TS. Quando si trova questa cartella, viene caricato il file di dati al suo interno e inizia la riproduzione del video. Se questa cartella esiste su un'unit\u00e0 che precede l'unit\u00e0 DVD, il lettore prover\u00e0 a riprodurre i dati nella prima cartella trovata.\nIn Windows 98 e Windows 2000, il lettore DVD riproduce DVD solo se \u00e8 presente un decodificatore MPEG basato su hardware. In Windows ME, DVD Player supporta i decodificatori MPEG basati su software. \nIl lettore DVD \u00e8 stato pubblicato in Windows XP a favore della funzionalit\u00e0 DVD introdotta in Windows Media Player. Mentre l'eseguibile DVDPlay risiede ancora in %Windir%\\system32, esegue semplicemente Windows Media Player. Su Windows 8, Windows Media Center e il supporto per la riproduzione di DVD sono stati rimossi in un componente aggiuntivo premium per Windows 8 \"Pro\", citando i costi delle licenze per i decodificatori e il mercato che si allontanava dal DVD-Video. \nVersione di Windows 10.\nLettore DVD di Windows \u00e8 stato reso disponibile per Windows 10 su computer desktop per fornire funzionalit\u00e0 di riproduzione DVD. All'avvio, cerca i file dei filmati nell'unit\u00e0 disco. Pu\u00f2 anche essere scelto come opzione nella finestra di dialogo AutoPlay quando viene inserito un disco. Tuttavia, se il disco viene cambiato, l'app deve essere riavviata. \u00c8 disponibile come app a pagamento tramite Microsoft Store, sebbene sia distribuito gratuitamente a coloro che si sono aggiornati da un'installazione di Windows 7 o Windows 8 che includeva Windows Media Center. "}
{"id": "3311714", "revid": "39884", "url": "https://it.wikipedia.org/wiki?curid=3311714", "title": "Colombo (Baustelle)", "text": "Colombo \u00e8 una canzone dei Baustelle. \u00c8 il secondo singolo estratto dal loro album \"Amen\", pubblicato nel 2008. Il brano \u00e8 entrato in rotazione radiofonica a partire dal 4 aprile 2008.\nIl brano.\nParlando del brano Francesco Bianconi ha dichiarato:\nIl video.\nIl video prodotto per \"Colombo\" \u00e8 stato diretto da Stefano Poletti. Nel video Francesco Bianconi, Rachele Bastreghi e Claudio Brasini si aggirano fra Milano e Verona. Il video alterna le immagini dei tre musicisti in versione dark ad altre in cui appaiono con un look pi\u00f9 alla moda."}
{"id": "3311720", "revid": "932362", "url": "https://it.wikipedia.org/wiki?curid=3311720", "title": "Wolfgang Rihm", "text": "A capo del dipartimento di musica contemporanea della \"Hochschule f\u00fcr Musik Karlsruhe\" (il conservatorio superiore di Karlsruhe); figura di rilievo in molti festival europei, in particolare modo del \"Festival di Salisburgo\" e di Lucerna, dov'\u00e8 stato compositore ospite. Nel 2001 \u00e8 stato insignito del grado di \"officier\" dell'Ordre des arts et des lettres.\nBiografia.\nRihm completa i suoi studi in composizione nel 1972 alla \"Hochschule f\u00fcr Musik Karlsruhe\", solo due anni prima della premi\u00e8re al Festival di Donaueschingen di \"Morphonie-Sektor IV\", uno dei suoi primi e importanti lavori (1974), che lo lanci\u00f2 nella nuova scena musicale europea di quel periodo.Le pagine di questi primi lavori, seppur vicine alle avanguardie postbelliche, presentano un carattere connesso alla tradizione sinfonica del passato, tanto ad essere state considerate addirittura \"reazionarie\" rispetto alle avanguardie stesse (capeggiate da compositori quali Boulez e Stockhausen, con il quale studi\u00f2 nel 1973). In realt\u00e0, la poetica di Rihm \u00e8 molto personale e prende le distanze, sia della imposizioni delle avanguardie, sia dalle tendenze, tutte nostalgiche, dei reazionari.Compositore molto prolifico, ha all'attivo centinaia di brani completati, buona parte dei quali devono ancora essere registrati; non considera mai un lavoro come terminato, molto spesso rivedendo anni dopo le sue partiture, apportandovi delle modifiche anche consistenti (un esempio: \"Ins Offene...\" (1990); la riscrisse quasi del tutto nel 1992, riutilizzandola, poi, come base per il concerto per pianoforte \"Sphere\" (1994), che a sua volta \u00e8 stato da lui rielaborato per \"Nachstudie\" (1994), un lavoro pianistico al quale mise ancora mano nel 2002 per scrivere, prima \"Nachstudie, Sph\u00e4re nach Studie\" per arpa, 2 contrabbassi, pianoforte e percussioni, poi \"Sph\u00e4re um Sph\u00e4re\", intesa come una nuova versione di \"Sphere\").Altri lavori importanti sono i 12 quartetti d'archi, \"Die Hamletmaschine\" (1983/86), opera basata su testi di Heiner M\u00fcller, \"Die Eroberung von Mexico\" (1987/1991), opera basata su testi di Antonin Artaud, l'oratorio \"Deus Passus\" (1999/2000) e, tra i lavori ancora pi\u00f9 maturi, \"Dionysus-Dithyrambs\" (2010), su testi di Friedrich Nietzsche.Alcuni tra i compositori che hanno influenzato maggiormente il suo stile sono Luigi Nono, Helmut Lachenmann e Morton Feldman."}
{"id": "3311726", "revid": "834", "url": "https://it.wikipedia.org/wiki?curid=3311726", "title": "Gnosi delle f\u00e0nfole", "text": "Gnosi delle f\u00e0nfole \u00e8 un album del 1998 di Stefano Bollani e Massimo Altomare, ispirato dall'omonima raccolta di poesie di Fosco Maraini."}
{"id": "3311730", "revid": "1543377", "url": "https://it.wikipedia.org/wiki?curid=3311730", "title": "Video Pinball", "text": "Video Pinball \u00e8 una console dedicata venduta a partire dal 1978. Era presentata come la versione casalinga della macchina di Atari, Inc. di tipo arcade; ha portato i giochi di tipo \"Breakout\" sulle console casalinghe. Due pulsanti laterali (uno su ogni lato) e un paddle sulla parte frontale erano usati per controllare il gioco a seconda del gioco selezionato. Erano disponibili tre tipi di gioco: flipper, basket e breakout.\nLa console era implementata a partire dal singolo chip C011500-11/C011512-05 di Atari (\"Pong su un chip\").\nDettagli.\nVideo Pinball permette di giocare a sette giochi(4 varianti di flipper, 1 di basket e 2 varianti di breakout). Potevano giocare fino a due giocatori a turni alterni. Usa un micro-controller ed una piccola porzione di area RAM piuttosto che impiegare la usuale tecnica di Atari di un unico circuito integrato \"Pong su un chip\". La tecnica di \"Pong su un chip\" era stata usata da Atari sulla maggior parte delle console di questa generazione. Il flipper (Pinball) era giocato con i pulsanti laterali, mentre Breakout ed il Basket con il paddle frontale.\nVersioni.\nSono state prodotte tre differenti versioni del Video Pinball durante il suo ciclo di vita. Atari ha venduto sia la versione marrone simil-legno e la versione color crema sempre con il nome Atari Video Pinball (model C-380). Una versione OEM era stata anche prodotta da parte di Sears; tale versione fu inclusa nella serie Tele-Games di Sears con il nome \"Pinball Breakaway\"."}
{"id": "3311731", "revid": "599013", "url": "https://it.wikipedia.org/wiki?curid=3311731", "title": "Javier Bulfoni", "text": ""}
{"id": "3311732", "revid": "36426", "url": "https://it.wikipedia.org/wiki?curid=3311732", "title": "Dirck Bouts", "text": ""}
{"id": "3311735", "revid": "729019", "url": "https://it.wikipedia.org/wiki?curid=3311735", "title": "Riccardo Paladini (ammiraglio)", "text": "Biografia.\nNacque a Montopoli in Val d'Arno, provincia di Pisa, il 12 settembre 1879 e fu ammesso a frequentare la Regia Accademia Navale di Livorno nel 1893, uscendone cinque anni dopo col grado di guardiamarina. Negli anni successivi prest\u00f2 servizio sull'incrociatore \"Amerigo Vespucci\", sulla corazzata \"Enrico Dandolo\" e nel 1908-1909 sull'incrociatore protetto \"Ettore Fieramosca\", dislocato in acque sudamericane. Nel 1911-1912 partecip\u00f2 alla guerra italo-turca col grado di tenente di vascello, inizialmente imbarcato sull'ariete torpediniere \"Piemonte\" ed in seguito come comandante in seconda del cacciatorpediniere \"Espero\".\nDurante la prima guerra mondiale comand\u00f2 inizialmente alcune torpediniere; nel 1917 fu promosso capitano di corvetta e comand\u00f2 in successione i cacciatorpediniere \"Ostro\", \"Euro\" e \"Rosolino Pilo\", ricevendo una Croce di guerra al valor militare ed una Croce al merito di guerra. Terminato il conflitto, fu comandante militare marittimo dell'isola di Lussino tra il 1919 ed il 1920.\nDopo la promozione a capitano di fregata nel 1920, fu nel 1923-1924 comandante della difesa militare marittima di Gaeta e nel 1924-1925 comandante della Flottiglia MAS Mobile; tra il 1925 ed il 1926 comand\u00f2 l'esploratore \"Leone\", e nel 1926 fu promosso capitano di vascello. Tra il 1927 ed il 1929 fu capo divisione ufficiali al Ministero della Marina, poi comand\u00f2 il II Gruppo Esploratori dal 1929 al 1932, con bandiera sull'esploratore \"Antonio da Noli\". Divenne poi comandante in seconda dell'Accademia Navale di Livorno dal 2 marzo 1932 al 31 agosto 1933; nel 1933 fu promosso a contrammiraglio e nominato segretario del Consiglio Superiore della Marina.\nDal 1\u00ba novembre 1934 all'11 gennaio 1936 comand\u00f2 l'Accademia Navale, ritornando a Livorno, periodo durante il quale fu promosso, nel 1935, ad ammiraglio di divisione. Per alcuni mesi comand\u00f2 in successione la I Divisione Navale (dal gennaio 1936 con insegna sull'incrociator pesante \"Gorizia\") e poi la III Divisione Navale (dal 1\u00ba ottobre 1936 al 21 gennaio 1937, con insegna sull'incrociatore pesante \"Trento\"); nel 1937-1938 resse il Comando Militare Marittimo Autonomo della Sicilia e poi (dopo la promozione ad ammiraglio di squadra) fu comandante a Taranto del Dipartimento Militare Marittimo dello Ionio e del Canale d'Otranto dal 7 giugno 1938. Il 16 agosto 1939 divenne comandante della 2\u00aa Squadra Navale, composta dagli incrociatori pesanti della I e III Divisione e dagli incrociatori leggeri della VII Divisione, con bandiera sull'incrociatore pesante \"Pola\".\nAll'ingresso del Regno d'Italia nella seconda guerra mondiale, il 10 giugno 1940, comandava ancora la 2\u00aa Squadra Navale, con la quale partecip\u00f2 il 9 luglio 1940 alla battaglia di Punta Stilo. La sua partecipazione attiva al conflitto termin\u00f2 bruscamente dopo solo un mese e mezzo: il 25 luglio 1940, infatti, fu colpito da angina pectoris e dovette essere sbarcato, cedendo il comando della 2\u00aa Squadra all'ammiraglio Angelo Iachino. Nel settembre 1940 torn\u00f2 a comandare l'Accademia Navale di Livorno; durante questo periodo, nel 1942, fu promosso ad ammiraglio di squadra designato d'armata. Il 12 settembre 1942 fu posto in ausiliaria per limiti di et\u00e0 ma immediatamente richiamato in servizio, sempre come comandante dell'Accademia Navale; nel gennaio 1943 venne promosso ad ammiraglio d'armata. Mor\u00ec improvvisamente a Livorno il 19 marzo 1943, per problemi cardiaci."}
{"id": "3311739", "revid": "599013", "url": "https://it.wikipedia.org/wiki?curid=3311739", "title": "Federico Van Lacke", "text": ""}
{"id": "3311740", "revid": "300067", "url": "https://it.wikipedia.org/wiki?curid=3311740", "title": "Federico Van Lacke Falco", "text": ""}
{"id": "3311742", "revid": "709406", "url": "https://it.wikipedia.org/wiki?curid=3311742", "title": "Gasolina", "text": "La gasolina, conosciuta anche come benzina naturale, \u00e8 un gas liquido naturale con pressione di vapore intermedia tra il gas naturale condensato e il gas di petrolio liquefatto (GPL). Tale miscela chimica di idrocarburi liquidi \u00e8 portata a condizioni di pressione e temperatura standard ed \u00e8 molto pi\u00f9 volatile e instabile della benzina in commercio.\nCaratteristiche.\nLa composizione della gasolina \u00e8 molto variabile e dipende dal giacimento da cui viene estratta. Generalmente si tratta di una combinazione complessa di idrocarburi, in particolare pentano, esano, isopentano e altri idrocarburi alifatici saturi pi\u00f9 pesanti con numero di atomi di carbonio prevalentemente nell'intervallo C4\u20108 e con punto di ebollizione nell'intervallo da \u201020\u00a0\u00b0C a 120\u00a0\u00b0C.\nViene separata dal gas naturale mediante refrigerazione od assorbimento.\nHa un basso punto di ebollizione e una densit\u00e0 intorno a 80 API. \u00c8 un gas di petrolio liquefatto e presenta caratteristiche simili alla benzina.\n\u00c8 liquido a temperatura ambiente e pressione atmosferica, con pressione di vapore intermedia tra il gas naturale condensato e il gas di petrolio liquefatto, con punto di ebollizione simile alla benzina. \u00c8 volatile e instabile, ma viene generalmente mescolato con altri idrocarburi per produrre benzina commerciale.\nLa miscela di idrocarburi a gas naturale \u00e8 per lo pi\u00f9 pentani e pi\u00f9 pesanti (piccole quantit\u00e0 di C6 e C6 +), estratto dal gas naturale, che soddisfi pressione di vapore, end-point, e di altre specifiche per la gasolina stabilite dalla Gas Processors Association. Comprende isopentano che \u00e8 un idrocarburo saturo ramificato, (C5H12), ottenuto per frazionamento di gasolina o isomerizzazione del pentano normale..\nUtilizzo.\nLa gasolina \u00e8 spesso usata per denaturare l'etanolo prodotto per E85. La gasolina ha un pi\u00f9 basso numero di ottani contenuti rispetto alla tradizionale benzina distillata commerciale, quindi non pu\u00f2 essere normalmente usata da sola come carburante per le automobili moderne. Tuttavia, se mescolato con alte concentrazioni di etanolo, come nelle miscele di medio livello (esempio: la E50 o E85), il contenuto di ottani aumentato \u00e8 abbastanza alto per essere utilizzato facilmente in veicoli flex-fuel.\nProduzione.\nLa gasolina pu\u00f2 essere prodotta nei pozzi di estrazione di gas naturale (vedi \"condensato di gas naturale\") o possono essere prodotti mediante processi di estrazione nei campi di coltivazione, al contrario della benzina commerciale che viene ottenuta tramite raffinazione.\nPericoli per l'ambiente.\nLa gasolina \u00e8 un prodotto petrolifero con scarsa solubilit\u00e0 e biodegradabilit\u00e0. In caso di dispersione nell'ambiente, la sostanza ha effetti nocivi di lunga durata, soprattutto negli ambienti acquatici, dove si estende formando una pellicola sottile che impedisce ai piccoli organismi acquatici la mobilit\u00e0 e lo svolgimento di qualsiasi attivit\u00e0."}
{"id": "3311748", "revid": "1908306", "url": "https://it.wikipedia.org/wiki?curid=3311748", "title": "Partito Francese Nazional-Collettivista", "text": "Il Partito Francese Nazional-Collettivista (Parti fran\u00e7ais national-collectiviste, PFNC) \u00e8 stato un partito nazionalbolscevico francese degli anni trenta e quaranta, con un'ideologia ibrida a met\u00e0 tra il comunismo e il fascismo.\nNacque ufficialmente il 7 aprile 1934 sotto il nome di Parti fran\u00e7ais national communiste (it. Partito nazionale comunista francese), fondato dal giornalista Pierre Cl\u00e9menti, direttore del giornale \"Le Pays libre\" (it. Il Paese Libero). Il movimento, che negli anni modific\u00f2 gradualmente la sua ideologia dal comunismo al fascismo, ebbe un ruolo di relativo rilievo a partire dal Luglio 1940, con l'occupazione della Francia da parte della Wehrmacht. Le autorit\u00e0 tedesche decidono di censurare la parola \"comunista\" nella nomea del partito, invitando cos\u00ec il fondatore a modificare il titolo in Partito nazional-collettivista francese, permettendogli in tal modo di mantenere le medesime iniziali.\nIl partito fu uno dei pi\u00f9 convinti sostenitori della Legione dei volontari francesi contro il bolscevismo, durante l'Operazione Barbarossa."}
{"id": "3311753", "revid": "599013", "url": "https://it.wikipedia.org/wiki?curid=3311753", "title": "Joffre Lleal", "text": ""}
{"id": "3311754", "revid": "300067", "url": "https://it.wikipedia.org/wiki?curid=3311754", "title": "Joffre Lleal Ronda", "text": ""}
{"id": "3311758", "revid": "287204", "url": "https://it.wikipedia.org/wiki?curid=3311758", "title": "Pons di Marsiglia", "text": "Biografia.\nAlla morte di Arlulfo di Marsiglia, verso il 964, vediamo mercanti greci insediarsi presso il porto di Marsiglia, e aprire negozi per il commercio della lana. Pons di Marsiglia, diventando signore di Marsiglia nel 967, eredita dunque una citt\u00e0 impoverita, assediata come lo era per il suo predecessore. \u00c8 inoltre imparentato con Arlulfo di Marsiglia per averne sposato la figlia, Belielde di Marsiglia. Tuttavia la scelta di uno dei suoi figli, Onorato di Marsiglia, come vescovo, e il matrimonio di un altro dei suoi figli, Guglielmo di Marsiglia, con la figlia del signore di Marsiglia, dimostra che lui dal 967 \u00e8 un importante signore.\nPons di Marsiglia \u00e8 il primo dei visconti di Marsiglia, qualificato come \"vice-comes\" in un documento del marzo del 965, nomina questa concessa come ricompensa per i servigi resi.\nPons il Vecchio viene citato nel 965 con il titolo di visconte a fianco del conte Bosone II d'Arles. All'epilogo dell'espulsione dei Saraceni dalla Provenza, Guglielmo I detto il Liberatore, gli offre una parte delle terre liberate, ricompensando anche un certo Pons de Fos, forse suo figlio.\nDopo il 972 ancora qualche incursione piratesca far\u00e0 tremare le citt\u00e0 del litorale, ma il teatro delle operazioni ormai tende a spostarsi verso la Spagna con la Reconquista e verso l'Oriente dove iniziano le crociate. Nel 979, gli succedette suo figlio, Guglielmo di Marsiglia, allorch\u00e9 l'altro suo figlio, Onorato di Marsiglia, (vescovo di Marsiglia dal 949 al 978) era gi\u00e0 morto. Pons fu il primo ad avere il titolo di visconte di Marsiglia\nLa famiglia.\nDa pi\u00f9 fonti, Pons di Marsiglia risulta essere figlio dIson d'Arles e di una principessa lombarda della famiglia di Benevento. Fratello di Lamberto, del ramo dei signori di Reillanne, Pons di Marsiglia \u00e8 il nipote dell'omonimo Pons, grande proprietario terriero ad Argence, i cui genitori sono Leibulfo di Provenza e Odda. \u00c8 il nipote di Umberto, vescovo di Vaison-la-Romaine (911-933). Gli antenati di Pons sono anche loro signori di Baux, e in parte i suoi discendenti.\n Leibulfo di Provenza (ca. 750-835)\n x Odda ?\n | --&gt; Leibulfo di Baux (met\u00e0 del IX secolo).\n x ??\n | --&gt; Pons d'Arles (fine IX secolo)\n x Blismodis di M\u00e2con\n | --&gt; Umberto, vescovo di Vaison-la-Romaine (890-933)\n | --&gt; Ison d'Arles (ca. 890-942),\n x Principessa ? di Benevento\n | --&gt; Lamberto Ursus signori di Reillanne\n | x Galburge di Benevento\n | | --&gt; Signori di Reillanne\n | --&gt; Pons di Marsiglia (ca. 910-979), detto il Vecchio o il Maggiore\n x (1) Giuditta di Bretagna, figlia di Alano II di Bretagna\n | --&gt; Onorato di Marsiglia(ca. 930-978), vescovo di Marsiglia\n | --&gt; Guglielmo di Marsiglia (ca. 935-1004)\n | x Bellilde, figlia di Arlulfo di Marsiglia\n | | --&gt; Visconti di Marsiglia\n x (2) Belletrude\n | --&gt; (ipo.) Pons di Fos (ca. 945-1025)\n x Profecta di Marignane, sorella di Pons di Marignane\n | --&gt; Signori di Fos\n | --&gt; (ipo.) Ugo di Baux (981-1060)\nDiscendenza.\nPons di Marsiglia \u00e8 il capostipite della dinastia vicecomitale di Marsiglia. I discendenti di sua figlia saranno nel corso di pi\u00f9 generazioni sia vescovi che visconti di Marsiglia. Possedevano allora un immenso dominio comprendente 21 comuni tra la Montagna di Sainte Victoire e La Ciotat, senza contare Marsiglia, Tolone e i possedimenti nella Provenza orientale. Viene chiamato anche Pons di Fos, visconte di Marsiglia, poich\u00e9 \u00e8 anche signore di Fos e visse gran parte della sua vita nel castello di Fos.\nSi sposa con Giuditta di Bretagna figlia di Alano II di Bretagna, con la quale avr\u00e0 i figli:\nVedovo, Pons si risposa con Belletrude, da cui avr\u00e0 il figlio:\nPons de Fos, il cui nome appare in una carta dell'abbazia di Saint-Victor (\"Bref de la Cadi\u00e8re\"), probabilmente di fine X secolo. In seguito all'espulsione dei saraceni dalla Provenza nel 972, tale Pons di Fos si vede attribuire dal conte di Provenza, (Guglielmo I) detto il Liberatore, una parte delle terre liberate, e precisamente la parte orientale della zona litorale del vescovato di Tolone. D'ora innanzi, i suoi discendenti, i signori di Fos, saranno anche signori di Hy\u00e8res. \u00c8 forse lo proprio Pons il Giovane capostipite dei signori di Baux? I discendenti sono gli stessi e Pons di Marsiglia \u00e8 anche chiamato nei documenti \"Pons maggiore, visconte di Marsiglia\", ."}
{"id": "3311762", "revid": "599013", "url": "https://it.wikipedia.org/wiki?curid=3311762", "title": "Optogenetica", "text": "L'optogenetica \u00e8 una scienza emergente che combina tecniche ottiche e genetiche di rilevazione, allo scopo di sondare circuiti neuronali all'interno di cervelli intatti di mammiferi e di altri animali, in tempi dell'ordine dei millisecondi, tempi necessari per comprendere le modalit\u00e0 di elaborazione e trasformazione delle informazioni tra neuroni.\nStoria.\nIl principio fondamentale su cui si basa tale tecnica innovativa, \u00e8 l'innesco di un potenziale d'azione all'interno di neuroni. Venne scoperto nel 2002 da Miesenb\u00f6ck. Fu anche il primo ad utilizzare l'optogenetica per verificare il comportamento animale.\nIl termine optogenetica fu coniato nel 2006 per riferirsi a metodologie ottiche ad alta velocit\u00e0 utili a sondare e controllare geneticamente ed in modo mirato i neuroni all'interno di circuiti neuronali intatti. L'anno dopo venne utilizzato per descrivere questa nuova tecnica nelle pagine di \"Science\" e \"Nature\", in articoli di interesse generale e tecnico-scientifici. L'Optogenetica \u00e8 stata selezionata come metodo dell'Anno 2010 da \"Nature Methods\".\nDescrizione.\nIl cervello \u00e8 un sistema le cui funzioni avvengono a velocit\u00e0 elevatissime, per cui la precisione al millisecondo \u00e8 determinante per comprendere i meccanismi neuronali che stanno alla base del concetto di optogenetica. La genetica tradizionale invece, viene utilizzata per sondare il ruolo causale di specifici geni all'interno delle cellule, attraverso le proteine codificate, spesso mediante lo studio di cambiamenti in \"perdita o in guadagno di funzione\", per comprendere come il patrimonio genetico degli organismi controlla lo sviluppo e il comportamento.\nDifferenza con le tecniche tradizionali.\nLa precisione temporale delle tradizionali manipolazioni genetiche \u00e8 piuttosto lenta, dell'ordine di ore, giorni o addirittura mesi. Ma per verificare con precisione schemi neuronali sono necessari tempi dell'ordine del millisecondo, che solo con l'optogenetica \u00e8 stato possibile realizzare. Questa tecnica consente l'aggiunta o la sottrazione di precisi schemi di attivit\u00e0 all'interno di cellule bersaglio situate nel cervello intatto di animali, compresi i mammiferi. In questo modo l'introduzione di enzimi in canali cationici attivati dalla luce, ha consentito la manipolazione dell'attivit\u00e0 neuronale con una precisione al millisecondo, pur mantenendo una risoluzione cellulare attraverso l'uso di specifici meccanismi bersaglio.\nCome risultato si \u00e8 potuto indurre, in specifiche cellule animali, dei treni di potenziali d'azione a frequenze specifiche. La potenziale importanza di controllare selettivamente precisi modelli di potenziali d'azione nell'ambito di sottotipi di cellule cerebrali (per esempio, utilizzare la luce per controllare i neuroni sensibili otticamente), venne illustrata da Francis Crick nelle sue lezioni presso l'Universit\u00e0 della California a San Diego.\nStoria.\nTra il 2002 ed il 2005 sono stati collaudati diversi metodi di fotostimolazione geneticamente mirata: dall'originale utilizzo delle opsine da parte del gruppo Miesenb\u00f6ck, al successivo gruppo di Kramer e Isacoff. Per una serie di ragioni tecniche, mentre si realizza il controllo fotonico della rete neurale, non \u00e8 possibile il controllo dei modelli d'azione dei potenziali nei mammiferi.\nDettagli della tecnica.\nNel 2005, il gruppo di Karl Deisseroth della School of Medicine della Stanford University ha proposto l'utilizzo di una opsina microbica in neurobiologia, la canalrodopsina-2, un singolo componente estratto dalle alghe, che ha consentito controlli funzionali su scale temporali dell'ordine di millisecondi, che richiede solo un'espressione genica per funzionare, e che si attiva con la luce dello spettro visibile mediante un cromoforo (retinico) gi\u00e0 presente e che forniva la canalrodopsina-2 dal tessuto cerebrale dei mammiferi. L'utilit\u00e0 sperimentale della ChR2, per analizzare i circuiti neuronali, fu rapidamente verificata su diversi animali, dai mammiferi, ai vermi, al pesce zebra, e dal 2005 centinaia di gruppi di lavoro hanno utilizzato la ChR2 e le relative proteine microbiche. Per eccitare i neuroni, oltre alla canalrodopsina-2 \u00e8 stata individuata un'altra opsina, la Volvox Canalrodopsina-1 (VChR1).\nEccitazione, inibizione, manipolazione.\nPer studiare le funzioni di una rete neurale biologica sono necessarie sia opsine di eccitazione che opsine di inibizione: le opsine microbiche ChR2 e VChR1, assieme alla Halorodopsina ed alla Archaerodopsina sono opsine di eccitazione, mentre le opsine fungine come quella da \"Leptosphaeria maculans\", vengono utilizzate quale meccanismo di inibizione dei neuroni. In mezzo, per variare la concentrazione dei messaggeri intracellulari in singole cellule, come il Guanosin-monofosfato ciclico (cGMP), l'Inositolo trifosfato (IP3), e l'Adenosina monofosfato ciclico (cAMP), sono stati creati degli appositi fotosensori chimerici, attraverso una fusione di opsine con specifici recettori accoppiati a proteine-G. Questa serie di sonde optogenetiche, consente ora, sia il controllo temporalmente pi\u00f9 preciso delle cellule-tipo specifiche, che il controllo funzionale multiplo degli assoni neuronali, all'interno animali intatti.\nGli sviluppi.\nL'Optogenetica comprende necessariamente due aspetti fondamentali :\nL'uso di fibre ottiche.\nPer stimolare aree come la corteccia cerebrale, sono state utilizzate fibre ottiche o LED direttamente montate al cranio dell'animale. Pi\u00f9 profondamente le fibre ottiche vengono impiantate, pi\u00f9 la luce arriva in aree pi\u00f9 profonde del cervello. Le opsine microbiche (comprese la ChR2, la VChR1, e la Arch), realizzano un vantaggio fondamentale: sono pienamente funzionali all'interno del cervello dei mammiferi senza l'aggiunta di co-fattori esogeni.\nGli scienziati al lavoro.\nL'optogenetica ha favorito la comprensione di come specifici tipi di cellule neuronali contribuiscono alla funzione dei circuiti neurali in vivo\n. Sul versante clinico, i pazienti affetti dalla malattia di Parkinson e da altri disturbi neurologici e psichiatrici possono trarre beneficio da intuizioni che sorgono nel corso della ricerca optogenetica. In effetti, nel 2009 le ricerche sull'optogenetica hanno fornito preziose informazioni per la comprensione dei meccanismi di sviluppo di malattie quali la malattia di Parkinson, l'autismo, la schizofrenia, la depressione e dipendenze quali la tossicodipendenza."}
{"id": "3311764", "revid": "122390626", "url": "https://it.wikipedia.org/wiki?curid=3311764", "title": "Javier Beir\u00e1n", "text": ""}
{"id": "3311765", "revid": "297059", "url": "https://it.wikipedia.org/wiki?curid=3311765", "title": "Pieno Rinascimento fiammingo e olandese", "text": "Il pieno Rinascimento fiammingo e olandese \u00e8 una fase dell'arte europea databile essenzialmente tra la fine del XV e il XVI secolo. In questo periodo l'area fiamminga, che proprio in seguito alla Riforma protestante inizi\u00f2 a distinguersi tra la parte cattolica (futuro Belgio) e quella protestante (futuri Paesi Bassi), era ancora attraversata da una straordinaria ricchezza economica e culturale, ma mentre alcuni centri si avviavano al declino, come Bruges e Gand, altri sorsero come nuove citt\u00e0 cosmopolite, quali soprattutto Anversa, mentre altri ancora confermarono la loro importanza, come Bruxelles.\nIn questo periodo si registr\u00f2 un'influenza pi\u00f9 che mai forte dell'arte e della cultura italiana, che port\u00f2 all'umanesimo nordico di Erasmo da Rotterdam e a prodotti artistici legati all'esempio dei maestri italici. Altri artisti invece trovarono ispirazione nella tradizione locale e in altre aree del Nord Europa, arrivando a risultati di estrema originalit\u00e0, quali Hieronymus Bosch e Pieter Brueghel il Vecchio.\nUmanesimo nordico.\nAlla fine del XV secolo l'accesso a una cultura umanistica non era ormai pi\u00f9 riservato a pochi centri d'avanguardia, ma si diffondeva lungo le vie commerciali in lungo e largo per il continente. L'area nordica in generale fu terra di vivace fermento, con moltiplicati contatti con l'umanesimo italiano. Se da una parte si diffondeva la cultura classica, dall'altro si facevano sempre pi\u00f9 impellenti i richiami a una religiosit\u00e0 pi\u00f9 intensa e diretta, in opposizione sempre pi\u00f9 aperta agli scandali della Curia romana.\nProtagonista di questa stagione fu Erasmo da Rotterdam, che seppe interpretare in maniera magistrale l'orientamento del pensiero morale e religioso all'inizio del Cinquecento. Negli \"Adagia\" (1508) offr\u00ec un'efficace combinazione di saggezza popolare, citazioni classiche e buon senso, ma fu soprattutto con il celebre \"Elogio della follia\" (pubblicato nel 1509) che mise in discussione le basi stesse dell'umanesimo tradizionale, sollecitando un ripensamento su temi quali la storia, la morale e la religione.\nLa diffusione della stampa a caratteri mobili permise un'accessibilit\u00e0 fino ad allora impensabile all'istruzione, l'alfabetizzazione e la cultura in strati sempre pi\u00f9 ampi di popolazione. Citt\u00e0 attivissime editorialmente, sia nella pubblicazione di classici che di opere moderne, diventavano vere e proprie fucine di cultura, come Anversa nelle Fiandre.\nSviluppo storico-territoriale.\nAnversa.\nBen pi\u00f9 dei porti spagnoli, Anversa divenne il centro mondiale dello smistamento delle merci coloniali. Una tale importanza economica port\u00f2 anche a una dominanza culturale e artistica, basata sulla ripresa dei modelli italiani. Citt\u00e0 aperta, coltissima, cosmopolita e tollerante, vantava attivit\u00e0 tipografiche plurilingue di primo livello. Anche dopo la Riforma Anversa rimase legata al Cattolicesimo, diventando un avamposto della Controriforma davanti alle calviniste Province Unite.\nArtisti come Hieronymus Bosch, Quentin Metsys, Pieter Brueghel il Vecchio, Mabuse e Jan van Scorel vi si stabilirono dopo i loro viaggi in Italia, dove avevano appreso il senso di monumentalit\u00e0 e la prospettiva, spesso partecipando come protagonisti alla formazione della \"maniera moderna\", nella versione nordica detta \"romanismo\".\nIn quell'epoca sorsero grandi complessi conventuali, affidati a vari ordini religiosi.\nNon mancarono per\u00f2 anche qui ondate di iconoclastia dei protestanti, come quella del 1579-1580 che distrusse molte delle opere d'arte nella cattedrale, sostituite poi con le grandi pale di Rubens.\nBruxelles.\nAll'inizio del Cinquecento Bruxelles dovette lasciare il rango di capitale del ducato di Borgogna in favore di Mechelen, scelta dalla reggente Margherita d'Austria, per poi vederselo riaffidato da Carlo V, nato nella vicina Gand.\nIl Cinquecento segn\u00f2 per Bruxelles una brillante fase storica, culminata con la costruzione della residenza dei reali spagnoli nella Grand Place (1536) e il raggiungimento del netto predominio in Europa nella produzione di arazzi. La scuola pittorica locale, sulla scia di quella di Anversa, si apr\u00ec alle novit\u00e0 italiane, fondendosi anche con altre suggestioni: il gusto tradizionale per il dettaglio descrittivo fece da presupposto per la nascita della pittura di genere, la cultura popolare ispir\u00f2 soggetti legati a temi come il buon senso e l'irrazionalit\u00e0 (tipici dell'attivit\u00e0 di Bruegel, che all'apice della carriera lasci\u00f2 Anversa per Bruxelles), mentre la forte componente devozionale fu alla base dei dipinti di Adriaen Isenbrant, Lancelot Blondeel e delle sculture di Dubroeucq.\nNel 1556 la citt\u00e0 super\u00f2 i abitanti, ma l'abdicazione di Carlo V port\u00f2 a un sanguinoso periodo di rivolte, dette \"troubles\". La repressione, affidata al duca d'Alba, culmin\u00f2 con la decapitazione dei conti d'Egmont e di Hornes nella Grand Place e con la resa dei protestanti a Filippo II nel 1585.\nLe Province Unite.\nCon un moto di indipendenza guidato dagli Orange, nel 1535 i Paesi Bassi settentrionali avviarono un processo storico che li port\u00f2 a una differenziazione, religiosa, economica e culturale, sempre pi\u00f9 profonda con le province meridionali, culminata nella nascita della nazione olandese. Per tutto il Cinquecento la Province Unite godettero di una straordinaria vivacit\u00e0 culturale, riflesso della situazione commerciale sempre pi\u00f9 fiorente, che culmin\u00f2 nel Seicento, il Secolo d'oro.\nIl movimento umanistico aveva la sua punta di diamante con Erasmo da Rotterdam, mentre nelle arti figurative trionfavano pittori e incisori come Hieronymus Bosch e Luca da Leida. Anni dopo, durante il manierismo, divennero importanti le scuole di Utrecht e Haarlem, indirizzate verso modelli italiani.\nLa seconda met\u00e0 del Cinquecento fu un'epoca duramente travagliata da guerre, rivolte e spinte di indipendenza dalla Spagna, senza per\u00f2 intaccare la grandiosa fioritura economica, basata sull'eccellente organizzazione portuale e l'avanzata tecnologia nautica e commerciale, pienamente in grado di affrontare le nuove rotte d'oltremare. Se nelle province meridionali la rivolta venne stroncata nel sangue, in quelle settentrionali la spinta autonomista non \u00e8 fermata neanche dall'assassinio di Guglielmo I d'Orange (1584), luogotenente e condottiero dell'indipendenza. La religione calvinista, tollerante verso le altre confessioni, e la lingua neerlandese erano gi\u00e0 diventate una base di identit\u00e0 nazionale, favorite dai successi economici.\nI protagonisti.\nHieronymus Bosch.\nHieronymus Bosch, il visionario maestro a cavallo tra XV e XVI secolo, visse e oper\u00f2 quasi sempre nella citt\u00e0 natale di 's-Hertogenbosch. Autore di grandi trittici popolati di innumerevoli figure simboliche ed evocative, di difficile interpretazione, fece un viaggio a Venezia tra il 1500 e il 1503 e al ritorno, influenzato anche da D\u00fcrer, le sue opere si arricchirono di una maggiore consapevolezza spaziale, nuovi effetti cromatici e un senso per il paesaggio a perdita d'occhio, come si vede ad esempio nel \"Trittico delle tentazioni di sant'Antonio\" e nel \"Trittico dell'Adorazione dei Magi\".\nNel 1503-1504, tornato nella propria citt\u00e0 natale vantando una fama ormai europea, altern\u00f2 piccoli lavori per le confraternite locali a commissioni da parte di collezionisti stranieri. L'ultima fase \u00e8 dominata da una maggiore assimilazione del punto di vista all'italiana, con protagonisti sintetici e monumentali, spesso a mezza figura, che prendono il posto alla moltitudine di figurette osservate con un punto di vista rialzato e lontano.\nLa ricchezza di inventiva nelle sue opere, vere e proprie visioni, ha spesso distratto gli studiosi, chiamando in causa dottrine non compatibili storicamente, come la psicanalisi, e impedendo una corretta lettura. Sicuramente la sua opera and\u00f2 di pari passo con le dottrine religiose e intellettuali dell'Europa centro-settentrionale che, al contrario dell'Umanesimo italiano, negavano la supremazia dell'intelletto, ponendo piuttosto l'accento sugli aspetti trascendenti e irrazionali: ne sono esempio le prime elaborazioni di Martin Lutero e le opere di Sebastian Brandt ed Erasmo da Rotterdam. Il tema fondamentale della sua opera appare quindi come quello della libert\u00e0 concessa da Dio all'uomo, la sua caduta nel vizio e la conseguente discesa agli inferi. Un certo pessimismo anima la sua visione dell'umanit\u00e0, incamminata verso la perdizione, in cui solo l'esempio di Cristo e dei santi possono fornire la chiave della Salvezza.\nTale programma morale \u00e8 attuato con una brillante tecnica pittorica, in cui i motivi tratti dalle pi\u00f9 disparate fonti, compresa l'osservazione del quotidiano, sono combinati e rielaborati in maniera originale. Forma prediletta \u00e8 quella del trittico, che permette una scansione del racconto in tre parti con una progressione \"morale\" peggiorativa da sinistra verso destra. Spesso anche le ante chiuse contengono ulteriori precisazioni del tema.\nMabuse.\nJan Gossaert, soprannominato \"Mabuse\", dall'antico nome della citt\u00e0 natale di Maubeuge, fu tra i pi\u00f9 influenti artisti del primo Cinquecento a nord delle Alpi, per la variet\u00e0 e ricchezza dei soggetti affrontati. Visit\u00f2 Roma agli inizi del Cinquecento al seguito di Filippo di Borgogna, sviluppando subito uno stile molto particolare, dove sulla tradizione del Primitivi fiamminghi si innestano elementi della maniera moderna italiana, quali la resa prospettica, il respiro monumentale delle figure, il senso per la luce vivida.\nLa sovrabbondanza decorativa della mai dimenticata tradizione tardogotica si trova ormai gi\u00e0 proiettata nel manierismo.\nLuca da Leida.\nEccezionalmente dotato nel disegno, Luca da Leida si form\u00f2 nella sua citt\u00e0 alla bottega di Cornelis Engebrechtsz. Esordiente nell'incisione prima dei vent'anni, fu uno dei pi\u00f9 prolifici e apprezzati esponenti di quest'arte, secondo solo a D\u00fcrer.\nNei dipinti come nelle stampe affianc\u00f2 i soggetti biblici tradizionali a precoci soggetti \"di genere\", legati alla vita quotidiana e alla societ\u00e0 contadina. Influenzato dalla scuola italianeggiante di Anversa, conobbe personalmente D\u00fcrer, interessandosi sempre maggiormente all'umanesimo.\nNella fase pi\u00f9 matura si indirizz\u00f2 verso la ricerca di maggiore libert\u00e0 compositiva, come nei grandi trittici del \"Vitello d'oro\" e del \"Giudizio universale\".\nQuentin Metsys.\nQuentin Metsys, originario di Lovanio, si form\u00f2 alla bottega di Dieric Bouts, quindi nel clima degli ultimi Primitivi fiamminghi. Stabilitosi ad Anversa pilot\u00f2 la scuola locale, nel primo Cinquecento, verso il gusto italianeggiante, pur sempre nel solco di Rogier van der Weyden e Hans Memling. Un viaggio in Italia arricch\u00ec la sua arte di suggestioni legate soprattutto a Leonardo da Vinci e il suo sfumato.\nAperto verso la cultura umanistica ed esposto a interessi culturali molto ampi, fu amico di Erasmo da Rotterdam e Tommaso Moro, riversando anche nelle sue opere la sua versatilit\u00e0 mentale, capace di esplorare anche campi quali il realismo e il grottesco.\nJoachim Patinier.\nFormatosi a Bruges, Joachim Patinir si trasfer\u00ec ad Anversa verso il 1515, dove ammir\u00f2 le opere di Bosch, da cui riprese il gusto visionario e la capacit\u00e0 di creare scenari fantastici a partire dall'accostamento bizzarro di particolari realistici. Fu tra gli specialisti del paesaggio appena prima che questo diventasse un soggetto autonomo, raccogliendo l'eredit\u00e0 della scuola danubiana.\nNelle sue opere, con profondissime vedute a volo d'uccello di ampio respiro, sono infatti sempre presenti soggetti che, per quanto piccoli, forniscono il pretesto della rappresentazione. Poco interessato alla rappresentazione della figura umana, si fece talvolta aiutare da Quentin Metsys, mentre impareggiabili sono i suoi scorci paesistici, giocati su intense tonalit\u00e0 di blu e verde, spesso drammatizzate da forti contrasti tra zone placidamente serene e zone dove la natura si mostra inquietante e selvaggia.\nJoos van Cleve.\nJoos van Cleve fu un altro importante artista della scuola di Anversa, che fece da snodo tra la stagione dei Primitivi e quella del manierismo. Grazie ai suoi numerosi viaggi tocc\u00f2 numerose nazioni, arrivando a uno stile eclettico, animato da suggestioni italiane, ma anche tedesche, francesi (visit\u00f2 la Fontainebleau di Francesco I, verso il 1530) e inglesi.\nApprezz\u00f2 Leonardo, dal quale trasse la fisionomia delle sue Madonne, riprese da Patinir l'orizzonte vastissimo nei paesaggi, omaggi\u00f2 D\u00fcrer nei ritratti, tra cui quelli celebri di Francesco I di Francia e di sua moglie Eleonora d'Austria.\nFrans Floris.\nAttivo nella scuola di Anversa, Frans Floris fu l'anello di congiunzione tra la generazione dei primi \"italianisti\" (Metsys, Mabuse, van Cleve) e il manierismo internazionale, con un senso melanconico verso un'et\u00e0 dell'oro avviata alla conclusione. Educato a Liegi e durante un viaggio in Italia, avvi\u00f2 una bottega attivissima nella sua citt\u00e0 dal 1546. Il suo stile monumentale, legato all'arte italiana anche nei soggetti mitologici e allegorici, raccolse talvolta stimoli dal realismo quotidiano, di cui alcuni celebri artisti si facevano interpreti. Fu uno dei diretti punti di riferimento per il giovane Rubens.\nPieter Aertsen.\nNato e morto ad Amsterdam, ma attivo soprattutto ad Anversa, Pieter Aertsen interpret\u00f2 con originalit\u00e0 il gusto italianeggiante del secondo Cinquecento, introducendo temi popolari e un forte realismo, tanto da essere considerato il precursore immediato dei \"contadini\" di Bruegel il Vecchio e pioniere della natura morta.\nI soggetti evangelici sono spesso usati come pretesti, relegati a zone secondarie del dipinto, per mettere in scena scene di mercato o di cucine ben rifornite, ponendo le basi per la pittura di genere. Immediato fu il suo successo, che ne fece uno degli artisti pi\u00f9 richiesti per le collezioni principesche d'Europa.\nPieter Bruegel il Vecchio.\nPieter Bruegel il Vecchio fu attivo ad Anversa, Bruxelles e Amsterdam. Estraneo al gusto classicheggiante e quasi impermeabile al gusto italiano, nonostante un viaggio fino a Napoli nel 1552-1556, fu attivo come disegnatore, incisore e pittore. La sua poetica si basa su temi come la cultura popolare, il sentimento della natura, il trascorrere delle stagioni, l'ironia, la banalit\u00e0 dell'esistenza alla quale riconduce disincantatamente anche i temi sacri.\nNel 1565 avvi\u00f2 il suo ciclo ambizioso, legato ai mesi dell'anno, di cui restano oggi cinque grandi tavole, mentre famose sono le sue scene di vita contadina. Come Bosch, la sua arte si leg\u00f2 essenzialmente alla tradizione locale, con figure piccole e con un punto di vista molto alto e lontano, volgendo al termine della sua carriera verso forme pi\u00f9 monumentali e vicine allo spettatore. Straordinario artista del paesaggio, fece sue le suggestioni di Joachim Patinier e della scuola danubiana, sviluppandone un sentimento epico e grandioso, indissolubilmente legato alla vita e al lavoro quotidiano dell'uomo.\nJan van Scorel.\nJan van Scorel fu forse l'artista fiammingo che ebbe maggior successo in Italia nel Cinquecento, soggiornando a Roma ed entrando nella cerchia di Raffaello, arrivando a ricoprirne l'incarico di conservatore della antichit\u00e0 vaticane dopo la sua morte. La sua arte \u00e8 emblematica del gusto italiano che pervadeva l'arte fiammingo-olandese dell'epoca, che mise a frutto dopo il ritorno in patria, orientandosi con decisione verso il nascente stile manierista, con una predilezione verso gli stilemi veneti, derivati da Giorgione e Tiziano.\nMaerten van Heemskerk.\nMaerten van Heemskerk fu il pi\u00f9 dotato allievo di Jan van Scorel, arrivando a suscitare le antipatie del maestro. Nella sua lunga carriera esplor\u00f2 numerosi soggetti e stili, con una duttilit\u00e0 sorprendente e un forte interesse dinamico a rinnovarsi. Elementi comuni sono comunque l'eccellenza del disegno e i richiami all'Italia. Visit\u00f2 Roma e, superando il generico raffaellismo della scuola locale, rafforz\u00f2 la propria produzione con accenti plastici derivati da Michelangelo e dalla scultura classica.\nTornato in patria fu un valido interprete del manierismo, con accenti nervosamente grafici che si rifacevano alle reminiscenze di Pontormo e Parmigianino. Alla produzione \"alta\" di soggetti sacri e mitologici altern\u00f2 ritratti efficaci e prosaici, nature morte, paesaggi ed altre composizioni in cui si possono leggere i successivi sviluppi della pittura di genere nei Paesi Bassi.\nAnthonis Mor.\nAnthonis Mor fu uno dei pi\u00f9 acclamati ritrattisti nordici del secondo Cinquecento. Dopo un incontro personale con Tiziano ad Augusta nel 1548, svilupp\u00f2 uno stile composto e monumentale, distaccato, perfetto per rappresentare l'aristocrazia dell'epoca, ispirata ai dettami della corte spagnolesca di Filippo II. Viaggi\u00f2 molto, raccogliendo l'eredit\u00e0 di grandi artisti come Holbein il Giovane e lo stesso Tiziano, combinando verosimiglianza, esaltazione del rango sociale, e lati psicologici anche leggermente angosciosi, come la solitudine del potente.\nVerso il Seicento.\nAll'aprirsi del XVII secolo Fiandre e Paesi Bassi erano ormai avviati verso destini diversi, sebbene rappresentassero ancora una delle zone pi\u00f9 vitali dell'intera Europa.\nSe nei Paesi Bassi si andava aprendo la straordinaria stagione del Secolo d'oro, dominato da artisti di universale valore quali Rembrandt e Vermeer, nelle Fiandre meridionali la spinta italianeggiante si manifest\u00f2 con artisti come Rubens, che in Italia fu tra i primi artisti che contribuirono allo sviluppo di qualcosa di nuovo, la conturbante arte barocca."}
{"id": "3311766", "revid": "300067", "url": "https://it.wikipedia.org/wiki?curid=3311766", "title": "Javier Beir\u00e1n Amigo", "text": ""}
{"id": "3311767", "revid": "36426", "url": "https://it.wikipedia.org/wiki?curid=3311767", "title": "Brueghel il Vecchio", "text": ""}
{"id": "3311768", "revid": "287204", "url": "https://it.wikipedia.org/wiki?curid=3311768", "title": "Javier Beiran Amigo", "text": ""}
{"id": "3311769", "revid": "287204", "url": "https://it.wikipedia.org/wiki?curid=3311769", "title": "Javier Beiran", "text": ""}
{"id": "3311770", "revid": "36426", "url": "https://it.wikipedia.org/wiki?curid=3311770", "title": "Rinascimento olandese", "text": ""}
{"id": "3311773", "revid": "767487", "url": "https://it.wikipedia.org/wiki?curid=3311773", "title": "Cal\u00e7oene (sito archeologico)", "text": "Il sito archeologico di Cal\u00e7oene \u00e8 composto da strutture megalitiche, situate nello Stato di Amap\u00e1, in Brasile. Vi sono 127 blocchi di granito, alti fino a 4 metri, disposti in circolo vicino a un fiume. Durante gli scavi archeologici sono stati trovati molti frammenti di ceramica e altri oggetti e reperti.\nLa struttura \u00e8 stata datata come risalente da 500 a 2000 anni fa.\nIl 21 dicembre di ogni anni l'ombra di uno dei blocchi scompare quando il sole \u00e8 direttamente sopra. La roccia \u00e8 stata posizionata in maniera che l'ombra rimanga piccola durante il giorno. Questo ha fatto pensare a degli archeologi che le rovine del sito fossero una specie di osservatorio astronomico."}
{"id": "3311792", "revid": "767487", "url": "https://it.wikipedia.org/wiki?curid=3311792", "title": "Broadway (film 1929)", "text": "Broadway \u00e8 un film del 1929 diretto da P\u00e1l Fej\u00f6s. Nel 1942, ne verr\u00e0 fatto un remake dal titolo \"Ombre di Broadway\", diretto da William A. Seiter.\nTrama.\nRoy Lane e Billie Moore lavorano tutti e due in un locale notturno, il Paradise. Una sera, Billie arriva tardi al lavoro e Nick Verdis, il proprietario del nightclub minaccia di licenziarla ma la ragazza viene salvata dall'intervento di Steve Crandall, un contrabbandiere che ha delle mire sulla ragazza. Un concorrente di Steve, \"Scar\" Edwards, arriva al locale per una resa dei conti dopo essere stato derubato di un carico di liquori ma viene ucciso, colpito alla schiena. Steve regala a Billie un braccialetto per farle \"dimenticare\" quello che ha visto, ovvero lui che portava fuori dal nightclub un \"ubriaco\".\nPer l'omicidio, viene arrestato Roy. Ma la testimonianza di Billie lo scagiona e Dan McCorn, il poliziotto, lo lascia andare. Steve uccide anche Verdis, il proprietario del Paradise. Billie \u00e8 testimone dell'accaduto ma decide di stare zitta finch\u00e9 non si rende conto che la prossima vittima sar\u00e0 Roy. Decide allora di andare alla polizia, ma viene prevenuta da Steve che la rapisce. Il gangster confessa a Pearl di essere stato lui a uccidere Edwards. Pearl lo affronta e lo uccide. McCorn, trovando il corpo di Steve nell'ufficio dove la ragazza gli ha sparato, insiste nel dire che l'uomo si \u00e8 suicidato. Scagiona in questo modo Pearl e lascia che Roy e Billie possano vivere in pace la loro storia d'amore.\nProduzione.\nIl film fu prodotto dall'Universal Pictures, con un budget stimato in 1.000.000 dollari. Fu il primo film dell'Universal con sequenze Technicolor.\nDistribuzione.\nDistribuito dalla Deutsche Universal-Film e dall'Universal Pictures, il film usc\u00ec in Germania nel 1929, negli Stati Uniti il 27 maggio 1929.\nDate di uscita.\nIMDb\nAlias"}
{"id": "3311803", "revid": "123974770", "url": "https://it.wikipedia.org/wiki?curid=3311803", "title": "White Motor Company", "text": "La White Motor Company \u00e8 stata una Casa automobilistica statunitense produttrice di automobili a vapore, che fabbric\u00f2 anche autocarri, autobus e biciclette. \u00c8 stata attiva tra il 1900 ed il 1980. Prima della seconda guerra mondiale, la compagnia aveva sede a Cleveland, nell'Ohio.\nStoria.\nLa genesi della tecnologia White per la propulsione a vapore.\nIntorno al 1898, Thomas H. White, imprenditore nel campo delle macchine da cucire con la White Sewing Machine Company, acquist\u00f2 una Locomobile con motore a vapore, e trov\u00f2 la caldaia del suo propulsore poco affidabile. Cos\u00ec suo figlio Rollin H. White espose alcune idee per migliorare il suo design. Svilupp\u00f2 quindi un generatore di vapore a tubi che consisteva in una serie di bobine in fila con due novit\u00e0: la prima, quella fondamentale, era che i tubi erano uniti nella parte superiore dell'unit\u00e0, e questo consentiva all'acqua di fluire attraverso ad essa solo quando era pompata, permettendo quindi il controllo della generazione di vapore; la seconda invece era che il vapore fuoriusciva dal tubo pi\u00f9 basso, che era quello pi\u00f9 vicino al fuoco, e ci\u00f2 consentiva il controllo della temperatura del vapore stesso. La seconda caratteristica era critica perch\u00e9 le automobili a vapore della \"White\" operavano con vapore surriscaldato per sfruttare i vantaggi delle sue propriet\u00e0 uniche alle alte temperature.\nLe automobili a vapore White.\nRollin H. White brevett\u00f2 la nuova tecnologia da lui inventata e la offr\u00ec, tra gli altri, alla \"Locomobile\". Alla fine persuase suo padre, che aveva una buona esperienza e possedeva spirito imprenditoriale, di permettergli l'uso di un angolo dei fabbricati adibiti alla costruzione delle macchine da cucire per realizzare automobili complete.\nIl fratello di White, Windsor, che aveva talento nella direzione aziendale, si un\u00ec alla nuova attivit\u00e0 seguito da un altro fratello, Walter, che fu impiegato nelle vendite, nella promozione e nella distribuzione dei prodotti. Il primo gruppo di quindici vetture fu completato nell'ottobre del 1900, ma nessuno fu offerto al pubblico fino all'aprile dell'anno seguente. In questo modo la progettazione poteva essere accuratamente vagliata, e le vetture potevano essere cos\u00ec offerte dal dipartimento automobilistico della compagnia produttrice di macchine da cucire, anche se quest'ultima non poteva permettersi il danneggiamento della reputazione dall'introduzione di un prodotto nuovo e mai testato. Le automobili a vapore della \"White\" furono per\u00f2 un successo fin dall'inizio, e questo fu il risultato dello scrupoloso sviluppo.\nNel 1905 fu necessario separare il dipartimento automobilistico dalla compagnia produttrice di macchine da cucire per consentire la crescita del business del primo. Un altro motivo che condizion\u00f2 la scelta fu lo scoppio di un incendio nel reparto verniciatura, che poteva chiudere entrambe le attivit\u00e0.\nNel 1909 il neoeletto Presidente degli Stati Uniti d'America William Howard Taft scelse una \"White Model M 40\" torpedo a sette posti come auto ufficiale. Questo gener\u00f2 un parere favorevole della stampa nei riguardi della \"White Motor Company\".\nLa White costru\u00ec le sue ultime automobili a vapore nel 1910, sebbene continu\u00f2 a mostrarle sui propri cataloghi fino al 1912.\nOggi, solo circa 150 automobili a vapore della \"White\" sono giunte sino a noi, rispetto alle 10.000 o pi\u00f9 che furono costruite. La \"White Motor Company\" produsse pi\u00f9 vetture a vapore di ogni altro costruttore, persino di pi\u00f9 della pi\u00f9 famosa Stanley.\nI modelli a benzina.\nLa crescita della capacit\u00e0 produttiva delle societ\u00e0 dei White fu considerevole. Ci\u00f2 signific\u00f2, tra le altre cose, che dovevano fare molta attenzione al mercato, poich\u00e9 una scarsa qualit\u00e0 produttiva o un rallentamento nelle vendite avrebbe potuto essere amplificato dai costi di produzione. Le automobili a vapore della \"White\" erano eccellenti vetture, ed avevano anche una tecnologia unica; questo per\u00f2 le rese vulnerabili in un mercato in cui si stavano imponendo i motori a combustione interna. In risposta a ci\u00f2, la \"White\" si avvicin\u00f2 alla produzione di motori a scoppio, che era agli inizi, ed acquis\u00ec la licenza dalla Delahaye per la loro fabbricazione, presentando un telaio completo ad un'esposizione automobilistica inglese nel dicembre 1908.\nI trattori White.\nAll'inizio degli anni dieci, a Rollin H. White crebbe l'interesse per i trattori agricoli, e svilupp\u00f2 la relativa progettazione traendo spunto da quella dei componenti degli autocarri \"White\". Quando la \"White Motor Company\" non fu pi\u00f9 interessata alla produzione di trattori, Rollin White, con il \"design\" da lui sviluppato e con l'aiuto di suo fratello Clarence, fond\u00f2 la \"Cleveland Motor Plow\", che divenne pi\u00f9 tardi \"Cletrac tractor\".\nNei primi anni venti, Rollin H. White fabbric\u00f2 per un breve periodo la cosiddetta \"Rollin car\" per diversificare la produzione principale, che era quella di trattori. Si rese per\u00f2 presto conto che il veicolo non poteva essere competitivo nei costi di fabbricazione, rispetto al prezzo di vendita, nei confronti delle vetture costruite dai produttori maggiori.\nLa \"White\" ebbe successo con la produzione di mezzi pesanti, che furono anche impiegati nel mondo durante la prima guerra mondiale. La \"White\" rimase poi nell'industria degli autocarri per decenni.\nLa produzione di autocarri.\nLa \"White Motor Company\" termin\u00f2 la produzione di autovetture dopo la prima guerra mondiale, ed inizi\u00f2 la costruzione di autocarri. La compagnia riusc\u00ec presto a raggiungere la quota di mercato del 10% degli autocarri fabbricati negli Stati Uniti, ed i camion ed i bus della \"White\" diventarono famosi per loro qualit\u00e0. Sebbene la \"White\" producesse autocarri di tutte le grandezze, dai veicoli da trasporto leggero agli autoarticolati, dopo la seconda guerra mondiale fu deciso di fabbricare solamente camion di grandi dimensioni.\nDurante questo periodo la \"White\" acquist\u00f2 diverse compagnie costruttrici di autocarri: la Sterling, l'Autocar, la Diamond T e la REO. In seguito la \"White\" decise di vendere la Consolidated Freightways attraverso i propri concessionari, e produsse camion con marchio \"Autocar\" a seguito dell'acquisizione dell'azienda. La \"Diamond T\" e la \"REO Motor Car Company\" furono fuse nella divisione Diamond Reo Trucks, che interruppe la produzione negli anni settanta.\nUn trattore stradale per autoarticolato della White ebbe un ruolo importante ne \"La furia umana\", un film del 1949 di James Cagney. Questo periodo fu probabilmente il momento di massima penetrazione nel mercato della \"White Motor Company\", con i trattori con rimorchio mossi da motori a benzina che rappresentavano la gran parte delle vendite.\nLa \"White\" progett\u00f2 e produsse, insieme ad altre compagnie, l'M3 Scout Car, un veicolo da ricognizione dell'esercito degli Stati Uniti usato all'inizio della seconda guerra mondiale, che serv\u00ec successivamente come base per l'M2 Half-track e l'M3 Half-track, entrambi veicoli semicingolati utilizzati sia nei combattimenti che come trattori da rimorchio.\nNegli anni settanta, la \"White\" fond\u00f2 la divisione White Western Star (che poi divenne \"Western Star Trucks\") per vendere autocarri nella West Coast.\nGli autobus White.\nNegli anni trenta la \"White\" produsse 500 esemplari del \"Model 706\", un autobus specificatamente progettato per trasportare passeggeri nei parchi nazionali dell'ovest degli Stati Uniti d'America. Questo veicolo, con capote in tela ripiegabili all'indietro, era il prodotto del noto progettista industriale Alexis de Sakhnoffsky, ed operava originariamente in sette parchi nazionali. Oggi, nel Glacier National Park sono in servizio 33 dei 35 autobus originali, dove sono denominati \"Red Jammers\", e 7 sono stati rinnovati per tornare ad essere utilizzati nel Parco nazionale di Yellowstone. I 33 esemplari del \"Glacier National Park\" ed i 7 del \"Parco di Yellowstone\" sono stati restaurati dalla Ford; i primi tra il 2000 ed il 2002, mentre i secondi nel 2007. Ogni parco conserva un autobus in condizioni originali. Inoltre, sul luogo della battaglia di Gettysburg, operano due autobus originali provenienti dal parco di Yellowstone.\nLe attivit\u00e0 extralavorative per i dipendenti della White.\nNel corso del tempo i fratelli Walter e Windsor White crearono nell'omonima Casa automobilistica un buon ambiente lavorativo.\nLa compagnia aveva una biblioteca, un negozio che vendeva articoli di prima necessit\u00e0 e delle squadre sportive. Venivano anche organizzati concerti diretti da orchestre o eseguiti da gruppi jazz, oltre ad esibizioni musicali realizzate dai dipendenti, molti dei quali erano immigrati dalla Slovenia e dalla Polonia. L'azienda organizzava anche picnic al Euclid Beach Park. Anche grazie a queste iniziative, la \"White\" era molto ambita come posto di lavoro, e spesso i padri erano seguiti dai figli a lavorare nell'azienda. I dirigenti poi visitavano spesso lo stabilimento.\nDopo che Walter White mor\u00ec in un incidente stradale, la direzione aziendale cambi\u00f2, e di conseguenza mut\u00f2 anche l'atteggiamento della compagnia nei confronti dei dipendenti. I lavoratori organizzarono poi uno dei primi sindacati degli impiegati del settore automobilistico. La grande depressione aggrav\u00f2 la situazione, causando un calo delle vendite ed obbligando la \"White\" ad unirsi alla Studebaker. Comunque, dopo breve tempo, la \"White\" ridivent\u00f2 indipendente.\nNel 1935 Robert Fager Black divent\u00f2 presidente della \"White\", ma i lavoratori erano ancora scontenti ed organizzarono uno sciopero. Black cerc\u00f2 di parlare agli scioperanti, offr\u00ec loro persino dell'equipaggiamento da baseball e li lasci\u00f2 giocare durante lo sciopero cos\u00ec che avessero qualcosa da fare. Gli scioperanti si resero presto conto che la \"White\" era in serie difficolt\u00e0, e tornarono in fabbrica a lavorare.\nBlack riusc\u00ec ad imparare i nomi dei dipendenti, visit\u00f2 frequentemente gli impianti, e chiese ai clienti se erano soddisfatti di ci\u00f2 che avevano acquistato. Chiunque poteva recarsi a visitare il suo ufficio.\nBlack riusc\u00ec a riportare la \"White Motor Company\" nello stato precedente alla crisi, ed una volta che scoppi\u00f2 la seconda guerra mondiale la compagnia ebbe un ruolo nelle forniture militari con la vendita di molti suoi prodotti. Quando i mariti partirono per il fronte, le mogli li sostituirono nel loro impiego, portando la forza lavoro a 4.000 dipendenti. Con Black la \"White\" torn\u00f2 a fornire i servizi che la compagnia offriva un tempo ai lavoratori, e diede inoltre a questi ultimi la possibilit\u00e0 di recarsi al lavoro con il car pooling.\nBlack si ritir\u00f2 nel 1956, ancora amato dai dipendenti.\nLa scomparsa.\nNel 1953 la White acquist\u00f2 l'Autocar Company, un'azienda produttrice di autocarri che aveva il sito produttivo in Pennsylvania. Dagli anni cinquanta fino al 1975, la White distribu\u00ec autocarri Freightliner grazie ad un accordo con la Casa detentrice del marchio, la \"Consolidated Freightways Inc.\".\nLa \"White\" costruiva, ognuno con il proprio marchio, autocarri \"White\", \"Autocar\" e \"Western Star\", cos\u00ec che la compagnia era conosciuta negli anni settanta come \"Big Four\". Il nome \"Sterling\" non fu mai utilizzato, sebbene la \"White\" ne avesse la propriet\u00e0, e fu ceduto alla \"Freightliner\" dopo che le aziende interruppero il loro rapporto; oggi \u00e8 usato dal gruppo proprietario di quest'ultimo marchio, pi\u00f9 precisamente dalla Daimler.\nLe vendite calarono drasticamente durante gli anni sessanta, e la \"White Motor Company\" cerc\u00f2 di fondersi con la White Consolidated Industries, l'azienda che produceva macchine per cucire, ma il governo federale degli Stati Uniti blocc\u00f2 l'accordo. La compagnia apr\u00ec nuovi impianti in Virginia ed in Utah, dove non erano presenti sindacati, ma questo non port\u00f2 i benefici sperati. Semon Knudsen, ex presidente della Ford, riusc\u00ec a riportare la White a risultati positivi per un breve periodo, ma il declino continu\u00f2. Pi\u00f9 tardi il governo federale approv\u00f2 la fusione con la \"White Consolidated\", ma la dirigenza di quest'ultima aveva il timore di venire coinvolta dai problemi della \"White Motor Company\". Furono anche prese in considerazione fusioni con la Daimler-Benz e la Renault.\nNel 1980 la \"White\" fu insolvente. L'anno successivo la Volvo acquist\u00f2 le sue sezioni statunitensi ancora in attivo, mentre due compagnie del settore energetico imparentate tra loro con sede a Calgary, in Canada, vale a dire la \"Bow Valley Resource Services\" e la \"NovaCorp\", acquisirono le sezioni canadesi, inclusi gli impianti di Kelowna, nella Columbia Britannica, ed il marchio \"Western Star\".\nLa \"Volvo\" costru\u00ec autocarri con marchio \"White\" ed \"Autocar\" durante gli anni ottanta, mentre la produzione di automezzi \"Western Star\" continu\u00f2 in maniera indipendente in Canada e negli Stati Uniti. La \"Volvo-White\" fabbric\u00f2 poi camion a cabina avanzata rimarchiati \"Western Star\" per commercializzarli nel mercato canadese durante gli anni novanta.\nLa \"Volvo\" acquist\u00f2 la sezione di mezzi di trasporto leggeri della GMC nel 1987, e la fuse con la \"White\", creando la \"White-GMC\". La \"Western Star\" fu poi ceduta all'imprenditore australiano Terry Peabody nel 1990. Successivamente, la \"Western Star\" fu rivenduta da Peabody alla Daimler, che la fuse con la \"Freightliner\", gi\u00e0 di sua propriet\u00e0.\nLa \"Volvo\" elimin\u00f2 poi ogni riferimento della \"White\" nel marchio dei veicoli prodotti, ed oggi infatti gli autocarri venduti dalla Casa automobilistica svedese nel Nord America sono commercializzati come \"Volvo Trucks North America\". Il marchio \"Autocar\" rimase parte della \"Volvo\" fino al 2000, quando fu ritirato dal mercato e venduto alla \"Grand Vehicle Works\" insieme alla gamma di mezzi pesanti \"Xpeditor\" a cabina bassa. Quest'ultimo rimase in produzione fino a quel momento con il marchio \"Autocar\", e fu l'ultimo residuo di ci\u00f2 che era una volta il produttore di mezzi commerciali leader in America.\nUna societ\u00e0 controllata un tempo dalla \"White\", la \"White Farm Equipment\", produsse trattori agricoli fino al 2001. Gli ultimi veicoli fabbricati con il marchio \"White\" furono dei macchinari per piantare il granoturco (costruiti dalla AGCO) e dei trattori per giardino (costruiti dalla MTD Products) che furono prodotti fino al 2006."}
{"id": "3311805", "revid": "121547817", "url": "https://it.wikipedia.org/wiki?curid=3311805", "title": "Caryl Churchill", "text": "Viene riconosciuta tra le maggiori drammaturghe di lingua inglese ed \u00e8 a oggi una delle pi\u00f9 celebri tra le scrittrici contemporanee.\nI suoi lavori giovanili furono influenzati dalle tecniche moderniste del teatro epico brechtiano, da lei usate per esplorare le problematiche di genere e temi inerenti alla sessualit\u00e0. A partire da A mouthful of Birds (1986), la Churchill cominci\u00f2 a sperimentare con forme di teatro danza, incorporando nella sua drammaturgia altre tecniche da lei sviluppate dalle performance iniziate da Artaud con il suo \u201cTeatro della crudelt\u00e0.\u201d Per questo i suoi lavori non sono caratterizzati da una drammaturgia con una fabula chiara, ma piuttosto privilegiano una narrazione frammentata e surrealistica che li contraddistingue come postmoderni.\nBiografia.\nLa Churchill nasce a Londra, figlia della modella Jan e di Robert Churchill, un fumettista politico.\nDopo la Seconda Guerra Mondiale, quando lei aveva solo dieci anni, la sua famiglia emigra in Canada, a Montreal, dove frequenta la Trafalgar School for Girls.\nRitornata in Inghilterra per frequentare l'universit\u00e0, si laurea in Letteratura Inglese nel 1960 presso il Lady Margaret Hall, uno dei college femminili dell'universit\u00e0 di Oxford.\nQui inizia la sua carriera di scrittrice teatrale. Le sue prime quattro pi\u00e8ce, Downstairs (1958) You've No Need to be Frightened, Having a Wonderful Time (1960), e Easy Death (1962) sono state rappresentate da gruppi teatrali degli studenti di Oxford.\nCarriera.\nNel 1961 sposa un avvocato, il coetaneo David Harter, e si trasferisce con lui nel quartiere a nord di Londra di Islington, dedicandosi a crescere i suoi tre figli Joe, Paul and Rick. Alle attivit\u00e0 di mamma e moglie affianca fin dall'inizio la scrittura e tra il 1960 e il 1970 comincia a scrivere brevi radiodrammi per la BBC radio, tra cui i primi lavori The Ants (1962), Not, Not, Not, Not Enough Oxygen (1971), e Schreber's Nervous Illness (1972) e anche varie pi\u00e8ce televisive, come The After Dinner Joke (1978) e Crimes (1982). Alcuni di questi testi sono stati da lei poi adattati per la scena.\nTematiche e opere.\nIl suo primo vero e proprio testo per il palcoscenico \u00e8 Owners, una piece di 2 atti e 14 scene sull'ossessione del potere, prodotta a Londra nel 1972.\nGli ideali socialisti della Churchill apparivano gi\u00e0 ben chiari in quest'opera, che \u00e8 una critica all'etica capitalista e ai suoi corollari: l'aggressivit\u00e0, la necessit\u00e0 di sfondare a ogni costo, ottenere sempre il meglio. Tra il 1974 e il 1975 lavora come drammaturgo stabile al Royal Court Theatre. Degli anni del Royal Court Theatre \u00e8 il suo Objections to Sex and Violence (1974). Nonostante il testo non venne recepito troppo bene dai suoi primi recensori, le permise di conoscere David Hare e Max Stafford-Clark e di iniziare pi\u00f9 fruttuose collaborazioni con altre compagnie teatrali, come la Joint Stock Theatre Company e il Moustrous Regiment (un teatro fondato dai movimenti femministi). Il lavoro fatto durante i vari workshop veniva in seguito adoperato dalla Churchill per lo sviluppo di nuove pi\u00e8ce. La Churchill continu\u00f2 poi anche dopo a usare un laboratorio di improvvisazioni per lo sviluppo di altre sue opere successive.\nIl primo dramma a ottenere attenzioni da parte dei critici e del pubblico \u00e8 stato \"Cloud Nine\" (1979), \u201cuna farsa sulle politiche sessuali\u201d. Parzialmente ambientato in et\u00e0 Vittoriana, in una colonia britannica, e incentrato appunto sui rapporti tra colonia e colonizzatori, l'autrice vi scambia i generi sessuali del cast per istruire, oltre che per dar luogo a effetti di comico. L'opera fu un successo sia in Inghilterra, sia negli Stati Uniti e vinse un Obie Award nel 1982 come migliore opera dell'anno.\nIn quegli anni la Churchill stava liberando sempre di pi\u00f9 la sua scrittura dai vincoli delle convenzioni realistiche e sviluppava le sue tematiche femministe. Le viene conferito poi un altro Obie Award come migliore opera per Top Girls (1982), \u201cun testo sulla perdita di umanit\u00e0 delle donne che mirano al potere in ambienti dominati dagli uomini\u201d con un cast tutto al femminile e focalizzato sulla vicenda di Marlene, che sacrifica casa e famiglia per una vita di successo nel mondo del business.\nMet\u00e0 dell'azione \u00e8 ambientata durante una cena di celebrazione in cui Marlene viene paragonata dall'autrice a tutta una serie di donne del passato e della fantasia che sono riuscite a ottenere successo nel mondo degli uomini, ma sempre ad un prezzo. L'altra met\u00e0 invece ci mostra cosa ne \u00e8 della vita familiare di Marlene e quali sono le conseguenze che lei si trova a pagare per le sue scelte.\nSoftcops (prodotta nel 1984 dalla Royal Shakespeare Company), \u00e8 un'opera surreale ambientata nella Francia del XIX secolo sui tentativi da parte del governo di depoliticizzare atti illeciti.\nSerious Money (1987), \u201cuna commedia sugli eccessi nel mondo della finanza\u201d, \u00e8 un testo in versi che vuole essere una satira sulla realt\u00e0 della borsa di Londra che ottenne una grande accoglienza alla sua prima produzione proprio perch\u00e9 rappresentato subito dopo il crollo del 1987.\nIcecream (1989) investiga gli stereotipi Anglo-americani.\nNel testo di The Striker (1994) la Churchill usa poi la logica delle libere associazioni del sogno che fu criticata da alcuni critici. La commedia, dal linguaggio frammentario, \u00e8 un'esplorazione visionaria dell'ecologia globale da un punto di vista vicino alle problematiche del genere, della narrazione, della vita contemporanea e metropolitana. Segue le peregrinazioni di una fata (The Striker appunto) nella sua ricerca di amore, vendetta e comprensione.\n\u201cLa prolifica Churchill ha continuato a scrivere fino alla fine degli anni Novanta. Nel 1997 ha collaborato con il compositore Orlando Gough alla stesura di Hotel, un lavoro coreografato, un balletto cantato, ambientato in una stanza di hotel. Anche la surrealista This Is a Chair \u00e8 dello stesso anno.\u201d\n\"Far away\", scritta nel 2000. Siamo ora in un mondo in cui tutto in natura \u00e8 in guerra. Al centro \u00e8 anche questa volta una ragazza via via giovane donna e infine adulta, rappresentata all'interno di una realt\u00e0 corrotta e dispotica dove succedono cose insensate e bizzarre. Attraverso una particolare forma di straniamento, l'obiettivo della Churchill \u00e8 quello di mettere in evidenza quanto oggi la gente tenda a sottovalutare o, addirittura, fingere di non vedere ci\u00f2 che viene percepito come \u201clontano\u201d e \u201cdistante\u201d. L'incapacit\u00e0 di vedere e la mancanza di senso di responsabilit\u00e0 sono cos\u00ec destinati a produrre il caos e, di conseguenza, uno stato di imminente conflitto globale. Tra i molti temi qui evocati spiccano l'Olocausto, la pulizia etnica, i danni dei totalitarismi, l'ambientalismo e, infine, la brutalit\u00e0 dell'individuo nel vivere quotidiano.\nInfatti, da dopo la Guerra fredda, le strategie della paura non sono agenti presenti solo nei campi di battaglia ma si diffondono nella vita di tutti i giorni utilizzando altre armi, sottilissime: la minaccia, la dissuasione, la costrizione.\nNella \u201cnebbia della guerra\u201d al terrore trapelano nuove tattiche e figure, individuali e collettive. Spie, infiltrati, agenti doppi, traditori, intercettori, cifratori e decodificatori: tutti necessari a combattere, se non a vincere, i conflitti delle guerre post-atomiche, sempre in bilico tra lealt\u00e0 opposte, tra rapporti e racconti, minacce e seduzioni.\nNel 2002 ha affrontato il tema della clonazione umana nel testo \"A Number\". Un adattamento per la TV venne poi mostrato dalla BBC nel settembre del 2008. Con la sua ultima commedia Drunk Enough To Say I Love You (2006) l'autrice si \u00e8 posta criticamente nei confronti della sottomissione della Gran Bretagna all'America in fatto di politica estera.\nIn \"7 Bambine ebree\", composta nel 2009 dopo una campagna militare israeliana a Gaza, sette adulti suggeriscono cosa dire, e cosa non dire, a sette bambine ebree di epoche differenti. \u00c8 un viaggio storico di un popolo, dalla condizione di vittima a quella di aggressore. Dall'Olocausto ai fatti di Gaza, l'attenzione dell'autrice si focalizza proprio sulla confusione che permea l'identit\u00e0 ebraica. \u00c8 un atto d'accusa contro la guerra e la sopraffazione, il calcolo e l'interesse e, soprattutto, mette in evidenza le contraddizioni e le oscillazioni della coscienza di un popolo."}
{"id": "3311807", "revid": "1355461", "url": "https://it.wikipedia.org/wiki?curid=3311807", "title": "Regno di Sicilia (1734-1816)", "text": "Il Regno di Sicilia nel periodo compreso tra il 1735 e il 1816 fu governato dalla dinastia borbonica, a seguito dell'incoronazione (col titolo di \"rex utriusque Siciliae\") il 3 luglio 1735 di Carlo di Borbone nella cattedrale di Palermo, capitale del regno. Ancora oggi un monumento commemorativo posto all'ingresso della cattedrale ricorda l'evento. Nel dicembre 1816 il regno fu unito al Regno di Napoli per dare vita al Regno delle Due Sicilie.\nPremessa.\nDalla Guerra dei Vespri, l'antico regno normanno di Sicilia si trovava diviso in due diversi stati: il Regno di Napoli degli Angioini nell'Italia meridionale e il Regno di Trinacria degli Aragona in Sicilia. I due Regni, definiti nei trattati \"citeriore\" (al di qua del Faro di Messina, rispetto al punto di osservazione del Pontefice) e \"ulteriore\" (al di l\u00e0 del Faro), furono unificati in unione personale da Alfonso V d'Aragona, quando questi conquist\u00f2 il Regno di Napoli.\nLa corona siciliana, in declino nella lunga et\u00e0 dei vicer\u00e9, all'alba del XVIII secolo, nel 1713 va in mano alla dinastia sabauda, a seguito del Trattato di Utrecht, una serie di trattati di pace che avevano, ufficialmente, la funzione di porre fine alla guerra di successione spagnola, ma di fatto furono un tentativo per limitare l'estensione dei domini borbonici in Europa. Tuttavia, l'estensione venne solo rallentata, in quanto la Spagna di Filippo V iniziava a riarmare il suo esercito e l'Europa - o, per meglio dire, la Quadruplice Alleanza - era in fermento per impedire l'annessione dell'Italia ai territori della corona spagnola e il conseguente ampliamento degli interessi di quest'ultima nel vecchio continente. Sentitosi tra due fuochi, il re di Sicilia Vittorio Amedeo di Savoia cerc\u00f2 alleanze da ambo i lati e ci\u00f2 che ottenne fu, nel 1720, il titolo di Re di Sardegna, in cambio della corona siciliana che pass\u00f2 all'Austria asburgica, che gi\u00e0 deteneva il regno di Napoli.\nLa conquista borbonica.\nLa tensione esplose con la guerra di successione polacca, in cui emerse Carlo di Borbone (primogenito di secondo letto di Filippo V), il quale, alla guida dell'esercito spagnolo, conquist\u00f2 i due vicereami asburgici. La risoluzione in Italia avvenne con gli accordi del 1735, che videro: l'assegnazione del Granducato di Toscana a Francesco Stefano di Lorena; il porto franco di Livorno e - riconosciuta la Pragmatica sanzione del 1713 - il Ducato di Parma e Piacenza passare all'Austria; il Regno di Sardegna acquisire le Langhe e i territori occidentali del milanese. \"Don Carlos\", gi\u00e0 duca di Parma e Piacenza - titolo che, \"de jure\", mantenne fino al 1738 - ottenne lo Stato dei Presidi e il Regno di Napoli. Carlo si proclam\u00f2 sovrano di Sicilia con il numerale \"III\".\nCarlo di Borbone nel maggio 1734 consegu\u00ec la vittoria decisiva a Bitonto contro gli austriaci e fu proclamato re di Napoli il 17 maggio 1734.\nI siciliani non si erano ribellati all'Austria, n\u00e9, tantomeno, avevano richiesto l'intervento spagnolo. Il 29 agosto due contingenti spagnoli sbarcarono a Termini e Messina. Il 2 settembre 1734 il generale spagnolo Jos\u00e9 Carrillo de Albornoz, duca di Montemar, prese possesso dell'ufficio del vicer\u00e8 a Palermo, con il mandato di gettare le premesse militari e politiche per la fondazione della nuova monarchia.\nLe truppe dell'infante di Spagna, avanzarono nell'isola senza incontrare forti resistenze, escluso a Messina, difesa dal principe Lobkowitz, e a Siracusa (dal marchese Orsini), dove gli austriaci resistettero fino al febbraio 1735, mentre Trapani con il generale Carreca si arrese solo il 12 luglio 1735.\nL'isola fu cos\u00ec sottratta alla dominazione asburgica. Il 9 marzo Carlo giunse a Messina, dove soggiorn\u00f2 circa due mesi prima di spostarsi nella capitale del Regno. Il 3 luglio 1735, Carlo fu incoronato sovrano a Palermo.\nIl regno di Carlo di Borbone.\nL'incoronazione.\nLa cerimonia dell'incoronazione ebbe luogo nel Duomo di Palermo, dove il sovrano giur\u00f2, sui Vangeli, il rispetto e l'osservanza della Costituzione, dei Capitoli del Regno di Sicilia e dei privilegi e delle consuetudini della citt\u00e0 di Palermo; a loro volta i nobili e gli ecclesiastici siciliani gli giurarono fedelt\u00e0, ma senza manifestare mai nulla di pi\u00f9 che un consenso di massima. Al momento dell'incoronazione, il sovrano scelse di non adoperare alcun numerale, ma di regnare con il nome di Carlo di Borbone, rinunciando all'ordinale \"III\" assunto al momento della conquista dell'isola.\nSebbene la grande cerimonia venga ricordata per solennit\u00e0 e fasti, circostanze di forza maggiore imposero che i tempi per il suo svolgimento fossero enormemente affrettati. L'incoronazione, infatti, avvenne quando la cittadella di Trapani era ancora sotto il controllo austriaco. Tale sollecitudine fu dettata dalla necessit\u00e0 di legittimare le pretese di Carlo sui regni siciliani nei confronti dello Stato Pontificio. La Santa Sede, infatti, considerava il Regno di Sicilia citeriore feudo della Chiesa.\nRiguardo Napoli, bench\u00e9 le pretese del papato fossero attenuate dai dubbi avanzati dai giuristi del tempo, non si poteva, con assoluta certezza, escludere che la Chinea offerta tutti gli anni al Papa il giorno di SS. Pietro e Paolo costituisse un atto di vassallaggio. Riguardo alla Sicilia, invece, con i privilegi di autonomia dell\u2019apostolica legazia risalenti ai sovrani normanni, l'isola non era un feudo soggetto a servit\u00f9: in sostanza il sovrano, agendo, per diritto ereditario, come rappresentante del Santo Padre, non era tenuto a sottoporsi all'investitura papale.\nCarlo, per ovviare alle criticit\u00e0 generate dal preteso diritto della Chiesa sul Regno di Napoli, decise di affrettare i tempi dell'incoronazione e con un abile mossa diplomatica, dettata dall'incertezza di trovarsi dalla parte della ragione, scelse la formula ambigua di Re delle Sicilie. Il 3 luglio 1735, l'Arcivescovo di Palermo, Matteo Basile, legittimando di fronte a Roma il nuovo sovrano, lo invest\u00ec della corona di Sicilia.\nDa Palermo a Napoli.\nLa scelta di Palermo quale sede per l'incoronazione port\u00f2 a credere che Carlo volesse fissare la propria dimora nella capitale siciliana, anzich\u00e9 a Napoli. Tali ipotesi, per\u00f2, tramont\u00f2 presto: trascorsa una settimana dall'incoronazione, Carlo part\u00ec per il continente, fissando la propria capitale nella citt\u00e0 partenopea e lasciando a Palermo un Vicer\u00e9, il capo dell'esercito Jos\u00e9 Carrillo de Albornoz duca di Montemar (che nel 1737 lasci\u00f2 l'incarico al principe Bartolomeo Corsini), mentre presidente del regno divenne il marchese Pedro de Castro y Figueroa.\nLa partenza di Carlo da Palermo fu vissuta come un affronto, in specie dalla nobilt\u00e0 isolana, e gener\u00f2 un clima di profonda delusione, nel quale si rafforz\u00f2 l'antico dualismo tra Napoli e Palermo che, negli anni seguenti, avrebbe avuto risvolti drammatici.\nLe riforme.\nUna volta salito al trono, al re fu subito evidente che la nuova monarchia non avrebbe potuto fare pieno affideamento sull'apparato politico ed amministrativo ricevuto in eredit\u00e0 dai sovrani precedenti. Infatti, molti dei poteri che normalmente costituivano attributi specifici della sovranit\u00e0 risultavano, invece, appannaggio dei baroni, del clero, delle comunit\u00e0 territoriali o degli stessi organi amministrativi e giudiziari. Inoltre, questi ultimi, seppure formalmente dipendenti dal Re, venivano ad essere, nella sostanza, portatori degli interessi di ceti e gruppi particolari. Per rifondare tale apparato politico-amministrativo, era necessario, dunque, che la corona si riappropriasse di quei poteri che, nel corso dei secoli, aveva perduto e che erano divenuti, per consuetudine, privilegio di forze ad essa esterne.\nCosciente di ci\u00f2, nel 1738, quando ormai i suoi diritti su entrambi i regni siciliani erano stati legittimati anche dal trattato di Vienna e dall'investitura papale, Carlo III diede avvio ad un piano di riforme, ufficialmente tendente al buon governo e al miglioramento del Regio erario, ma che aveva anche l'obiettivo di restituire al sovrano attribuzioni e funzioni perdute, sottraendole al baronaggio, nell'ottica di una vera e propria strategia volta a rafforzare il potere regio. Il piano di riformistico, la cui direzione politica fu affidata a Jos\u00e9 Joaqu\u00edn Guzm\u00e1n de Montealegre, si fondava su uno studio sull'amministrazione della giustizia realizzato ad un gruppo di giuristi e di alti funzionari. \nLe proposte in esso contenute contemplavano interventi tendenti a limitare sia il potere ecclesiastico, sia il potere baronale, riducendo il numero di chierici e religiosi, proibendo alla Chiesa l'acquisto di nuovi beni immobili (al fine di ridurre la consistenza del patrimonio ecclesiastico), sottraendo ai baroni giurisdizione e competenze non acquisite per legge. Allo stesso tempo, tale studio suggeriva interventi volti a favorire l'attivit\u00e0 commerciale concedendo diversi vantaggi ai commercianti, l'attuazione di misure di austerit\u00e0 volte a moderare il lusso e provvedimenti in materia di fiscalit\u00e0 tendenti ad una pi\u00f9 equa ripartizione del peso fiscale tra i sudditi.\nIl piano di riforme non riguard\u00f2 solo il regno isolano, ma anche quello continentale. Gli interventi per la sua attuazione, per\u00f2, seguirono uno sviluppo separato, articolato e differenziato nei tempi. Da un lato, quindi, alcune riforme furono attuate in entrambi gli stati, ma con tempi diversi, dall'altro lato, altre riforme videro la loro attuazione esclusivamente nell'uno o nell'altro regno. Tale strategia aveva sia il fine di rispondere alle peculiari esigenze amministrative dei due territori, sia lo scopo di evitare che si verificassero, allo stesso tempo e in entrambi gli stati, opposizioni da parte dei ceti elitari che potessero bloccare il piano riformistico.\nIn Sicilia, la volont\u00e0 del sovrano di perseguire l'obiettivo delle riforme acquisendo un certo consenso trov\u00f2 nella scelta del principe Bartolomeo Corsini come vicer\u00e9 dell'isola un punto di forza. La politica di Corsini, infatti, non fu orientata in senso assolutista, ma ebbe un'impronta di tipo \"costituzionale\", cosa assai insolita per quel tempo. Questo atteggiamento lo rese ben visto negli ambienti politici della capitale siciliana e gli permise di fungere da mediatore tra le direttive governative e le obiezioni della classe dirigente isolana.\nNonostante ci\u00f2, il ceto nobiliare e l'ambiente ecclesiastico opposero una strenua resistenza al riformismo di Carlo di Borbone. In particolare, quando il sovrano prospett\u00f2 di avvalersi della collaborazione di personale ebraico con l'intento di sviluppare le attivit\u00e0 commerciali e finanziarie dei suoi regni, il clero, facendo perno su pregiudizio e credenze popolari, infuoc\u00f2 un generale malcontento che costrinse il governo a rinunciare a quel progetto.\nL'aristocrazia, invece, insorse contro il re, quando questi decise di istituire la figura del \"Supremo Magistrato del Commercio\" sia a Napoli, sia a Palermo. Questo tipo di riforma avrebbe leso enormemente gli interessi dei baroni, tanto che, in Sicilia, il Parlamento, espressione diretta del potere baronale, pur di annullarne gli effetti, giunse ad offrire alla corona un donativo di duecentomila scudi affinch\u00e9 si riducessero le competenze del Tribunale del Commercio. Resistenze simili si registrarono anche a Napoli. Comuni propositi univano le magistrature e gli ambienti nobiliari di entrambi i regni: l'ostinata lotta politica di questi \"gruppi d'interesse\" costrinse il piano riformistico di Montallegre ad una prima pesante battuta d'arresto.\nLa questione di Sortino.\nIl contrasto tra baronaggio e corona apparve evidente quando, nel 1740, il comune di Sortino chiese, dietro pagamento di un congruo riscatto, di poter essere liberato dalla giurisdizione baronale e passare direttamente alla giurisdizione regia. L'iniziativa, sebbene circoscritta ad un singolo comune, costituiva un pericoloso precedente in grado di minare il potere baronale in Sicilia: i baroni sapevano che se si fosse acconsentito a tale richiesta, molti altri comuni feudali dell'isola avrebbero seguito l'esempio di Sortino ed essi avrebbero perduto buona parte del loro effettivo potere. L'Universit\u00e0 di Sortino avanzava la sua richiesta con evidente consenso e manifesto appoggio del governo, infatti, il suo passaggio sotto il dominio regio avrebbe portato al fisco un'entrata straordinaria annua di mille onze.\nLa difesa delle ragioni della nobilt\u00e0 venne affidata al maggior avvocato del tempo, il palermitano Carlo Di Napoli. Questi impost\u00f2 la sua azione attribuendo alla causa un carattere prevalentemente politico. In questo modo le sue argomentazioni, da un lato, divennero oggetto privilegiato di dibattito della giurisprudenza siciliana e, dall'altro, furono assunte a punto di riferimento dall'aristocrazia isolana. Le tesi del Di Napoli vertevano sull'assunto in base al quale, in Sicilia, esistevano di diritti feudali, la cui genesi e natura, al pari dei diritti della corona, erano originari e fondamentali: in sostanza si affermava che tanto la monarchia, quanto il feudo, essendo nati entrambi con la conquista normanna, avrebbero avuto pari dignit\u00e0 e che la momentanea riduzione al fisco regio di un bene feudale non ne avrebbe mutata la natura, a differenza di quello demaniale che poteva trasformarsi in feudale. Questa visione della feudalit\u00e0 venne accolta dal Tribunale del Real Patrimonio, che, considerando infondate le aspirazioni dell\"'Universit\u00e0\" di Sortino di passare sotto il dominio regio, ne respinse la richiesta.\nIl fallimento del piano riformistico.\nIl governo accus\u00f2 il duro colpo, mentre i baroni approfittarono dell'inaspettata vittoria per sferrare un nuovo attacco al programma di riforme, concentrando le loro critiche sulla poco gradita figura del Supremo Magistrato al Commercio. La vicenda di Sortino si tradusse nel definitivo arresto del piano riformistico di Montallegre, prima in Sicilia e poi sul continente. Montallegre lasci\u00f2 la guida del governo per rientrare a Madrid, mentre la politica di Carlo III mut\u00f2 drasticamente. Il sovrano, infatti, si vide costretto ad accantonare le spinte innovatrici che avevano innestato il processo riformistico, cercando sempre di pi\u00f9 l'accordo coi baroni.\nFavorita anche dall'atteggiamento assunto dai vicer\u00e9 che subentrarono Corsini, la giurisdizione baronale divenne, cos\u00ec, incontrastabile. Il vicer\u00e9 Eustachio di Laviefuille, in carica dal 1747, non assunse mai posizioni avverse a quelle dei baroni; la politica del vicer\u00e9 Fogliani, in carica dal 1755, fu ispirata, invece, dalla massima del conte di Olivares, ministro di Filippo IV di Spagna, secondo la quale: \"Coi baroni, in Sicilia, si \u00e8 tutto, senza i baroni si \u00e8 niente\".\nCarlo, che, inizialmente, aveva voluto attuare una politica ispirata al rinnovamento e alla limitazione del potere baronale, concluse il suo regno guidando governi basati, paradossalmente, su una filosofia politica del tutto opposta.\nIl regno di Ferdinando III.\nNel 1759, alla morte di suo fratello Ferdinando, Carlo fu richiamato in Spagna. Il trono iberico era rimasto vacante poich\u00e9 il defunto sovrano non aveva lasciato eredi. \u00c8 ipotizzabile che, in altri tempi, il sovrano venutosi a trovare in tale favorevole circostanza avrebbe unito le Due Sicilie alla corona di Spagna, divenendo capo di un'unica monarchia. Carlo, rispettando i trattati internazionali che vietavano espressamente tale unione, opt\u00f2 per il regno spagnolo e divise i suoi domini nell'ambito della famiglia. I titoli di Re di Sicilia e Re di Napoli furono assegnati al figlio terzogenito Ferdinando, un bambino di otto anni, mentre fu riconosciuto al secondogenito Carlo Antonio il titolo di principe ereditario di Spagna.\nIl Consiglio di reggenza.\nIl nuovo re, Ferdinando III di Sicilia e IV di Napoli, che conserv\u00f2 anche il titolo di infante di Spagna, fu affidato alla tutela di un consiglio di reggenza, che aveva sia il compito di amministrare la cosa pubblica fino alla maggiore et\u00e0 del giovane sovrano, sia di provvedere alla sua educazione, ma le direttive continu\u00f2 a inviarle Carlo dalla Spagna.\nNel rispetto di precisi equilibri, il consiglio era composto da tre nobili napoletani e da due nobili siciliani; la presidenza era affidata a Domenico Cattaneo, Principe di San Nicandro, che, assieme al Marchese Bernardo Tanucci, si occup\u00f2 della formazione ed istruzione del monarca.\nTanucci, oltre a svolgere funzioni pedagogiche, fu il fauore della politica riformatrice di Ferdinando III. Il primo ministro, infatti, approfitt\u00f2 dell'interregno per tentare di portare a termine le riforme che Carlo aveva iniziato, ma che non era riuscito a portare a buon fine. Tanucci, inoltre, aveva il non semplice compito di tenere i rapporti con Madrid, fungendo, quindi, da tramite ed interprete della volont\u00e0 del sovrano spagnolo. Carlo III, infatti, manteneva la podest\u00e0 sui due regni e ne dettava anche la politica: se le direttive provenivano dalla Spagna, le scelte circa la loro messa in opera, per\u00f2, erano affifdate al reggente Tanucci. Infine, poca voce in capitolo avevano gli altri componenti del consiglio di reggenza.\nIl giovane Ferdinando si mostr\u00f2 subito poco incline allo studio e, in generale, a farsi carico di qualsiasi serio impegno.\nNel 1767, a sedici anni, raggiunta la maggiore et\u00e0, Ferdinando, non conosceva ancora i suoi due regni ed in particolare le differenze che li caratterizzavano. Spesso accettava le decisioni del Tanucci senza neanche discuterne e lo stesso primo ministro ebbe a scrivere di lui: \nNel 1768, prese in sposa Maria Carolina d'Austria, ma le dissomiglianze tra i due erano evidenti: lui, rozzo e incolto, lei, elegante, ben educata e scaltra al punto che avrebbe avuto sul marito il sopravvento, finanche politico. Maria Carolina constatava che il giovane consorte era totalmente disinformato, al punto che: \nFerdinando e la nobilt\u00e0 siciliana.\nUna delicata questione di ordine costituzionale riguardava il giuramento di fedelt\u00e0 al nuovo Re da parte del Parlamento siciliano e il correlativo giuramento di rispetto delle costituzioni e dei privilegi del Regno da parte del sovrano. Cos\u00ec come avvenuto per Carlo III, anche Ferdinando avrebbe dovuto adempiere a tale rito, ma, all'atto della successione, ci\u00f2 non avvenne, poich\u00e9 il sovrano non aveva raggiunto ancora la maggiore et\u00e0. A prestare giuramento fu, su procura, il vicer\u00e9 Fogliani: in questo modo, Tanucci riusc\u00ec a rimandare la cerimonia postdatandola al compimento del sedicesimo anno di et\u00e0 del Re. Divenuto questi maggiorenne, la nobilt\u00e0 siciliana, non dimentica dell'impegno preso dalla corona, d'iniziativa invit\u00f2 Ferdinando recarsi a Palermo. Tanucci, contrario a tale atto, che, di fatto, legittimava il potere baronale, decise che il re non avrebbe prestato alcun giuramento, adducendo, quale motivazione, che la cerimonia dell'incoronazione avrebbe avuto incidenza nei rapporti con la Chiesa, a causa del presunto legame feudale del Regno con la Santa Sede.\nQuesta decisione gener\u00f2 un primo motivo di attrito tra la casa regnante e la nobilt\u00e0 isolana, che si riteneva enormemente delusa ed offesa. Fu cos\u00ec che, intorno al 1770, i baroni siciliani sferrarono un duro colpo contro il potere regio. Appigliandosi ad una legge del 1738, che riservava ai prelati siciliani la direzione delle chiese di regio patronato, essi attuarono la rifeudalizzazione delle cariche ecclesiastiche, occupando tutti i principali posti di comando delle organizzazioni religiose dell'isola. In questo modo, la nobilt\u00e0 si assicur\u00f2, oltre che il controllo sulle nomine dei vescovi, cos\u00ec che assumessero l'incarico vescovile elementi del clero imparentati con il ceto baronale, anche il controllo delle abbazie, i cui rappresentanti avevano diritto di sedere in Parlamento quali rappresentanti del braccio ecclesiastico. Si gener\u00f2, quindi, uno stretto legame fra nobilt\u00e0 e chiesa siciliana con quest'ultima che fin\u00ec per rispecchiare gli interessi della prima.\nTanucci, dal canto suo, tent\u00f2, in diversi modi, di rispondere all'offensiva baronale. In primis, si adoper\u00f2 per allentare i legami fra Chiesa e baronaggio, stabilendo che i vescovi siciliani fossero scelti direttamente fra i parroci, anzich\u00e9 fra i regolari, gli abati e i canonici. Ancora, approfittando dello sgomento suscitato dal saccheggio di Ustica, da parte di pirati saraceni, che uccisero o rapirono (riducendo in schiavit\u00f9) il grosso della popolazione locale, Tanucci, alla morte dell'abate titolare della Chiesa di Santa Maria dell'Altofonte, richiese al Pontefice la possibilit\u00e0 di conferire al fisco le consistenti rendite ecclesiastiche isolane. Il suo proposito era quello di realizzare quattro navi da guerra da adoperare nella sorveglianza delle coste: questa iniziativa non va solo inquadrata nell'ambito della lotta al baronaggio, ma segna l'inizio della creazione di una Marina fino a quel momento molto poco sviluppata. Il Papa, che come contropartita avrebbe ottenuto la sorveglianza delle acque territoriali pontificie, non si oppose. Il consenso del pontefice ed il favore della popolazione verso tale iniziativa, che consentiva di avere una maggiore sicurezza dei mari senza aggravi fiscali, imped\u00ec ai baroni qualsiasi opposizione.\nL'espulsione dei gesuiti.\nNel 1767, in seguito ad una bolla di Clemente XIV, con la quale veniva soppresso l'ordine della Compagnia di Ges\u00f9, il reggente Tanucci emise un bando di espulsione, con il quale i gesuiti venivano allontanati dai dominii di Ferdinando III.\nLa forte presenza gesuitica negli affari ecclesiastici, aveva portato allo scontro tra l'Ordine ed il Pontefice, che, per ristabilire l'autorit\u00e0 del papato, adott\u00f2 il severo provvedimento. Con l'espulsione dei gesuiti, invece, Tanucci mirava all'acquisizione dei beni ecclesiastici da parte dello Stato e l'impiego degli stessi per provvedere ai bisogni della societ\u00e0. Se da un lato, per\u00f2, l'allontanamento di questi religiosi offriva possibilit\u00e0 notevoli per sperimentare programmi di riforma, soprattutto connessi all'utilizzo delle propriet\u00e0 immobiliare dell'Ordine; dall'altro apriva anche una serie di nuovi problemi, riguardanti in particolar modo il sistema scolastico: bisognava, infatti, sostituire le scuole tenute dai gesuiti ed organizzare un nuovo corpo docenti.\nIn Sicilia, dove il patrimonio terriero dei gesuiti era molto pi\u00f9 esteso che nel continente e comprendeva le terre pi\u00f9 coltivate e pi\u00f9 redditizie di tutta l'isola, il Tanucci attu\u00f2 una politica sociale tesa alla redistribuzione delle terre ai contadini. Le propriet\u00e0 gesuitiche, circa 34.000 ettari, a corpo o ripartite in quote, furono messe all'asta, e una parte di esse fu riservata ai piccoli agricoltori: oltre tremila contadini poveri ebbero assegnate porzioni di terra. I risultati di questa operazione, per\u00f2, non furono all'altezza delle aspettative. Da un lato l'amministrazione dell'isola osteggi\u00f2 il processo di riforma, dall'altro lo Stato non forn\u00ec a molti contadini il necessario sostegno finanziario per condurre la lavorazione dei campi.\nInizialmente, infatti, furono riservati ai piccoli contadini solo i terreni incolti, privi di alberi, di case e di altre migliorie fondiarie. In questo modo, per\u00f2, veniva avvantaggiato il baronaggio che poteva cos\u00ec acquisire i fondi pi\u00f9 \"ricchi\". Nel 1773, sei anni dopo l'espulsione dei gesuiti, il governo provvide ad apportare delle modifiche alle disposizioni normative che regolavano l'alienazione del patrimonio che una volta era stato gesuitico, assegnando ai contadini anche i terreni \"migliorati\". Questa nuova legislazione rappresent\u00f2 il primo serio tentativo di riforma e di colonizzazione del latifondo meridionale, costituendo la pi\u00f9 consistente operazione di riforma agraria attuata in Italia nel corso del XVIII secolo.\nLa rivolta del 1773.\nLa reazione al processo riformatore attuato dal governo non tard\u00f2 a venire.\nIl 19 e 20 settembre 1773 vi fu un'insurrezione popolare a Palermo. La scintilla fu la morte del presidente del Senato cittadino, Cesare Caetani, principe del Cassaro, deceduto, secondo il popolo deliberatamente sotto i ferri del chirurgo del vicer\u00e9. I rivoltosi assaltarono cos\u00ec il Palazzo della Vicaria e il Palazzo Reale.\nTra il settembre e l'ottobre la rivolta, capeggiata dalle corporazioni artigiane, infiamm\u00f2 la citt\u00e0 e le vicine Monreale, Piana dei greci e Bisasquino.\nA cavalcarla furono i baroni che aizzarono le folle allo scopo di dimostrare al governo che, in assenza del loro beneplacito, era impossibile governare la Sicilia. Sebbene non vi fosse alcun intendimento di sottrarre l'isola alla casa regnante, la rivoluzione di Palermo pu\u00f2 essere considerata a tutti gli effetti una rivolta politica, voluta e fomentata dalla classe dominante locale, avente l'obiettivo di stroncare la politica riformistica di Tanucci.\nL'apparato statale e amministrativo sub\u00ec un duro colpo: l'esercito, trovatosi nell'impossibilit\u00e0 di agire, non pot\u00e9 proteggere il vicer\u00e9 Giovanni Fogliani, che si fu costretto alla fuga e a rifugiarsi nella cittadella di Messina. Il vuoto di potere, cos\u00ec, fu colmato dall'insediamento di un governo provvisorio, sottoposto alla guida dell'arcivescovo di Palermo Serafino Filangieri, che, per\u00f2, ebbe breve durata. Infatti nel giugno 1774 il re nomin\u00f2 il Filangieri presidente del Regno, ristabilendo anche formalmente l'autorit\u00e0 regia, e il 24 ottobre 1774 arriv\u00f2 a Palermo come nuovo vicer\u00e9 in Sicilia Marcantonio Colonna, che ristabil\u00ec definitivamente l'ordine pubblico.\nNella corte napoletana cominci\u00f2 a radicarsi la convinzione che il baronaggio siciliano minasse la stabilit\u00e0 degli stati \"meridionali\". L'infedelt\u00e0 dei baroni fu contrastata, estromettendo la nobilt\u00e0 siciliana dal ruolo primario di governo del paese, relegandola in una posizione di secondo piano. Si afferm\u00f2 un orientamento antibaronale, che divenne, poi, antisiciliano, che port\u00f2 a sostenere una politica nella quale Napoli ebbe piena supremazia su Palermo. Tutto ci\u00f2 influir\u00e0, in seguito, sul ruolo del \"partito siciliano\" nell'ambito delle sorti del futuro Regno delle Due Sicilie.\nLa politica antibaronale.\nIl nuovo vicer\u00e9, il principe di Stigliano Marcantonio Colonna era spagnolo di nascita, ma napoletano d'adozione, e rappresent\u00f2 uno strappo con la tradizione, secondo la quale il vicer\u00e9 di Sicilia doveva essere scelto in ambienti non napoletani. La risposta dei baroni non tard\u00f2 ad arrivare. Questi si adoperarono affinch\u00e9 il siciliano Giuseppe Beccadelli, Marchese della Sambuca ed ambasciatore di Ferdinando III a Vienna, mettesse in atto un'operazione volta a screditare il Tanucci in campo internazionale. Nonostante questo per\u00f2 per il suo buon operato nel 1778 il Parlamento siciliano chiese la conferma del Colonna quando questi torn\u00f2 a Napoli, lasciando in sua vece Antonio de Cortada col titolo di presidente del Regno.\nA remare contro il primo ministro, per\u00f2, non vi erano solo i baroni. La regina Maria Carolina, grazie ad una clausola inserita nel contratto di nozze, che le consentiva la partecipazione, con voce deliberativa, al governo, dal momento in cui avesse partorito il primo erede maschio, si schier\u00f2 contro il marchese Tanucci. L'avversione della regina per il primo ministro comport\u00f2 l'allontanamento di costui con l'accusa di aver assunto posizioni troppo vicine alla Spagna. Con enorme soddisfazione dei baroni siciliani, il Tanucci lasci\u00f2 il suo incarico, morendo, poco dopo. Benito Li Vigni sottolinea come, dall'irrisorio patrimonio lasciato agli eredi, sia possibile dedurre l'onest\u00e0 dell'ex primo ministro.\nA rimpiazzare il Tanucci fu chiamato, anche per volere di Maria Carolina, proprio il marchese Beccadelli. La politica dell'ex ambasciatore fu orientata a mantenere gli stati siciliani in un perfetto equilibrio tra gli interessi spagnoli e quelli asburgici. Cos\u00ec facendo, per\u00f2, egli fin\u00ec per contrariare sia Carlo III, sia Maria Carolina. Allo stesso tempo, facendosi portatore delle istanze austriache, marcatamente volte ad affermare un potere centralizzato e, quindi, antiautonomista, egli fin\u00ec anche con il danneggiare il baronaggio siciliano, del quale era stato espressione.\nFu scelto dalla regina anche il ministro della marina. Si trattava dell'ammiraglio anglosassone Giovanni Acton, che aveva gi\u00e0 servito nella marina francese e nella marina del Granducato di Toscana. L'obiettivo di Maria Carolina\nera trasformare i dominii di Ferdinando nel caposaldo marinaro dell'impero austriaco al fine di contrastare la supremazia spagnola e francese nel Mediterraneo. Il nuovo primo ministro ebbe, per\u00f2, il merito di intuire le intenzioni della regina e di Acton e inform\u00f2 il sovrano affinch\u00e9 prendesse provvedimenti per scongiurare il pericolo di un complotto. Ci\u00f2 si dimostr\u00f2 inutile e la regina tent\u00f2 di far incriminare il Beccadelli per alto tradimento, non riuscendovi ne chiese, ottenendole, le dimissioni.\nNel frattempo, la politica portata avanti in Sicilia dal vicer\u00e9 Colonna, anche in virt\u00f9 delle nuove concezioni illuministiche dello Stato, si dimostr\u00f2 inefficace per fronteggiare il problema del baronaggio e le diffuse tensioni sociali. A rimpiazzare costui fu chiamato il marchese Domenico Caracciolo, ambasciatore napoletano a Parigi, del quale ben note erano le doti di diplomatico, ma erano essenzialmente sconosciute quelle di amministratore, governante e politico.\nIl re a Palermo e la Costituzione.\nIl 21 dicembre 1798, dopo la sconfitta a opera dei francesi, re Ferdinando si imbarc\u00f2 di nascosto a Napoli sul \"Vanguard\" dell'ammiraglio Horatio Nelson con tutta la famiglia e fugg\u00ec verso Palermo, lasciando il potere nelle mani della Repubblica Napoletana (1799). La famiglia reale torn\u00f2 a Napoli solo nel gennaio 1801.\nCon l'invasione e la conquista del Regno di Napoli (1806-1815) da parte delle truppe napoleoniche, Ferdinando III fu costretto, il 23 gennaio 1806, alla fuga, abbandonando la capitale continentale e rifugiandosi per la seconda volta a Palermo. Alla guida dell'ex regno borbonico continentale, Napoleone colloc\u00f2 il fratello Giuseppe, mentre Ferdinando mantenne il controllo del regno di Sicilia, anche grazie all'appoggio dell'Inghilterra che, in tale vicenda, si relazion\u00f2 con il governo borbonico attraverso i suoi rappresentanti sull'isola.\nIn particolare, un ruolo di primo piano fu svolto da lord William Bentinck, l'ambasciatore inviato in Sicilia nel luglio 1811, con la qualifica di Comandante in capo delle forze britanniche, ministro plenipotenziario ed inviato straordinario. Il 16 gennaio 1812, attraverso lord Bentinck, Ferdinando III, con il pretesto di una finta ed improvvisa malattia, fu obbligato a rinunciare ai suoi poteri, nominando reggente il figlio Francesco e a trasferirsi in campagna, a Ficuzza. Sempre Bentinck si adoper\u00f2 strenuamente perch\u00e9 fosse concessa una nuova \"Costituzione Siciliana\", ispirata al modello inglese. A Palermo, il 19 luglio 1812, il Parlamento siciliano, riunito in seduta straordinaria, promulg\u00f2 la nuova costituzione sul modello inglese, decret\u00f2 l'abolizione della feudalit\u00e0 in Sicilia ed approv\u00f2 una radicale riforma degli apparati statali.\nLa nuova carta costituzionale, invisa da Ferdinando, che, per\u00f2, non vi si pot\u00e9 opporre a causa delle pressioni britanniche, ma anche per via delle insistenze di suo figlio, il principe vicario, fin\u00ec con il diventare un eccellente strumento di propaganda per i Borbone, mentre fu deplorata da molti dei nobili che l'avevano votata, quando s'accorsero che essa toglieva loro l'antico potere.\nLa Costituzione prevedeva un parlamento bicamerale formato da una \"Camera dei Comuni\", composta da rappresentanti del popolo con carica elettiva, e una \"Camera dei Pari\", costituita da ecclesiastici, militari ed aristocratici con carica vitalizia. Le due camere, convocate dal sovrano almeno una volta l'anno, detenevano il potere legislativo, ma il re deteneva potere di veto sulle leggi del parlamento. Il potere esecutivo era affidato al sovrano; mentre il potere giudiziario era detenuto da giudici formalmente indipendenti, ma, in realt\u00e0, sottoposti alle decisioni della corona.\nIl 5 luglio 1814, Ferdinando III, dopo aver annunciato la fine della sua lunga degenza, riprese possesso delle sue funzioni, mantenendo in vigore, almeno formalmente, la costituzione e dichiarandosi intenzionato a restituire armonia nel regno siciliano. Dietro pressioni britanniche, Maria Carolina, accusata di complotto verso l'Inghilterra, era stata allontanata dalla Sicilia e costretta a ritirarsi a Vienna, dove mor\u00ec, l'8 settembre 1814. Il 27 novembre 1814, ormai sessantatreenne, Ferdinando sposa, con matrimonio morganatico, la pi\u00f9 giovane Lucia Migliaccio, vedova di Benedetto III Grifeo principe di Partanna e gi\u00e0 madre di sette figli.\nLa fine del regno.\nIn seguito alla sconfitta di Napoleone, con il Congresso di Vienna, le principali potenze europee ripristinarono l'Ancien r\u00e9gime, dopo gli sconvolgimenti apportati dalla Rivoluzione francese e dalle guerre napoleoniche.\nInizialmente il Congresso era intenzionato a riconoscere ai Borbone la sola Sicilia e a lasciare sul trono di Napoli Gioacchino Murat, che, nel frattempo, aveva siglato un accordo con gli austriaci, ma il suo sostegno a Napoleone durante i Cento giorni, consent\u00ec a Ferdinando di riprendere possesso, il 7 giugno 1815, del Regno di Napoli. Il regno di Sicilia, per\u00f2, perse la sovranit\u00e0 su Malta, che divenne protettorato britannico, e ai Borbone non furono restituiti i Presidii, che furono assegnati al Granducato di Toscana. Il re, seguendo i dettami del congresso di Vienna, con il primo ministro Luigi de' Medici nominato nel giugno 1816, mise in atto l'annessione del regno di Sicilia.\nCos\u00ec l'8 dicembre 1816, Ferdinando III eman\u00f2 la \"Legge fondamentale del Regno delle Due Sicilie\", con la quale stabil\u00ec l'unificazione del Regno di Sicilia e del Regno di Napoli: la Sicilia ulteriore e la Sicilia citeriore furono riunite in un unico Stato, il regno delle Due Sicilie, ripristinando, grossomodo, i confini del 1282. Il sovrano giustific\u00f2 tale decisione sostenendo che non avrebbe potuto essere sovrano costituzionale a Palermo e monarca assoluto a Napoli. Con la nascita della nuova entit\u00e0 statuale, il sovrano borbonico assunse il titolo di Re delle Due Sicilie, modificando, di conseguenza, il proprio ordinale e divenendo, quindi, Ferdinando I delle Due Sicilie.\nL'abbandono dell'unione personale dei due regni e la fusione di essi in un'unica entit\u00e0 statuale, dove Napoli assumeva il ruolo di capitale, ebbe, per\u00f2, come conseguenza la soppressione di fatto della Costituzione e del parlamento siciliano e la perdita, per Palermo, delle sedi centrali del governo, provocando malumori nell'opinione pubblica siciliana, che si concretizzarono pochi anni dopo nella rivolta indipendentista del 1820.\nVicer\u00e9, luogotenenti e presidenti del Regno.\nVicer\u00e9 di Carlo III di Borbone (1734-1759).\nPresidenti del Regno:\nVicer\u00e9 di Ferdinando III di Sicilia (1759-1816).\nLuogotenente generale\nPresidenti del Regno:\nSuddivisione amministrativa.\nI distretti del 1812.\nCon la Costituzione siciliana del 1812, il Parlamento abol\u00ec l'antica suddivisione amministrativa della Sicilia nei tre valli di Mazara, Noto e Valdemone con 44 comarche, disposta nel 1583, e stabil\u00ec l'istituzione di 23 distretti. Essi vennero delimitati dallo studioso ed astronomo Giuseppe Piazzi, che tenne conto \"delle caratteristiche naturali, economiche e demografiche delle varie zone dell'Isola\". Infatti, in merito ai criteri utilizzati per delimitare i distretti e stabilirne i capoluoghi, la Costituzione del 1812 stabiliva:\nNonostante i criteri avanzati dal Piazzi, vi furono numerose controversie tra le citt\u00e0 capoluogo e quelle che miravano a ricoprire tale ruolo, poich\u00e9 le citt\u00e0 designate come capoluogo di distretto usufruivano di diversi vantaggi politici, economici ed occupazionali.\nLe 23 citt\u00e0 siciliane elevate a capoluogo di distretto furono: Alcamo, Bivona, Caltagirone, Caltanissetta, Castroreale, Catania, Cefal\u00f9, Corleone, Girgenti, Mazara, Messina, Mistretta, Modica, Nicosia, Noto, Palermo, Patti, Piazza, Sciacca, Siracusa, Termini, Terranova e Trapani.\nBivona, capoluogo del XII distretto, e Caltanissetta, capoluogo del XXII distretto, furono le uniche citt\u00e0 ex-feudali elevate a capoluogo di distretto: le altre ventuno citt\u00e0, infatti, anticamente erano citt\u00e0 demaniali.\nI funzionari distrettuali erano le figure preposte alla guida del distretto: per ciascuno dei quali erano previsti un \"segreto\", un \"proconservatore\", tre \"giudici del tribunale\" ed un \"capitan d'arme\". Il \"segreto\" era responsabile del settore finanziario: da lui dipendevano i \"prosegreti\" esattori dei vari comuni del distretto; il \"proconservatore\" apprestava i ruoli dei contribuenti; i \"giudici\" discutevano le cause di seconda istanza; il \"capitan d'arme\" era posto alle immediate dipendenze del ministro di alta polizia ed assicurava la pubblica sicurezza, in particolar modo nelle campagne, grazie all'ausilio della sua compagnia d'arme, formata da dodici uomini.\nL'istituzione delle province delle Due Sicilie.\nDopo la fusione delle corone di Palermo e Napoli nel Regno delle Due Sicilie del dicembre 1816, venne attuata una riforma amministrativa (11 ottobre 1817) con una nuova suddivisione amministrativa che fece divenire i distretti unit\u00e0 amministrative di secondo livello subordinate alle sette province siciliane (o valli minori), nuove circoscrizioni territoriali pi\u00f9 grandi e pi\u00f9 rilevanti da un punto di vista amministrativo. Il Regio Decreto del 30 maggio 1819 previde la suddivisione dei distretti in diversi \"circondari\", che presero nome dai rispettivi capoluoghi.\nNegli anni venti dell'Ottocento, in seguito ad una grave crisi finanziaria che colp\u00ec la Sicilia, il governo modific\u00f2 l'assetto amministrativo dell'isola: fu prevista la riduzione delle province da 7 a 4 e l'abolizione di alcune sottintendenze. Il Regio Decreto dell'8 marzo 1825, tuttavia, mantenne inalterato il numero delle province, ma abol\u00ec tutte le sottintendenze. I gravi disordini che seguirono, in particolar modo quelli del 1837, indussero il governo a ripristinare gli apparati amministrativi distrettuali.\nNel 1838, infine, i distretti passarono da 23 a 24, quando Ferdinando II delle Due Sicilie elev\u00f2 la citt\u00e0 di Acireale a capoluogo, istituendo il distretto di Acireale con lo scorporo di alcuni comuni dal distretto di Catania.\nEconomia.\nDal punto di vista economico in quegli anni il regno di Sicilia non ebbe lo sviluppo che i Borboni diedero alla Campania. Ferrovie e le maggiori aree industriali, infatti, nacquero solo nel napoletano (inteso come regione continentale del Regno). In Sicilia, comunque, si svilupp\u00f2 la produzione e il commercio dello zolfo, del sale, dei marmi, degli agrumi, del grano (la Sicilia, sin dal tempo degli antichi Romani, era il \"granaio d'Europa\"). L'emigrazione in Sicilia, come del resto anche nel meridione, era ancora un fenomeno pressoch\u00e9 assente."}
{"id": "3311813", "revid": "1305772", "url": "https://it.wikipedia.org/wiki?curid=3311813", "title": "Bataille", "text": "Bataille (\"battaglia\" in francese) pu\u00f2 riferirsi a:"}
{"id": "3311815", "revid": "767487", "url": "https://it.wikipedia.org/wiki?curid=3311815", "title": "Massimo Fiorio (politico)", "text": "Biografia.\nSi \u00e8 laureato in filosofia a Torino ed \u00e8 stato allievo di Gianni Vattimo; ha poi conseguito il dottorato di ricerca in Filosofia e attualmente ricopre il ruolo di ricercatore presso l'ateneo di Macerata.\nNel 1999 \u00e8 stato eletto sindaco di Calamandrana, nel 2004 alle elezioni provinciali di Asti con i Democratici di Sinistra e riconfermato nella carica di sindaco, nel 2005 \u00e8 stato candidato alle elezioni regionali del Piemonte nel collegio di Asti, nel 2006 \u00e8 stato candidato ed eletto alle elezioni politiche nelle liste dell'Ulivo per la circoscrizione Piemonte 2 e rieletto nel 2008 nelle liste del Partito Democratico sempre per la circoscrizione Piemonte 2. Riconfermato alla Camera nel 2013, \u00e8 Vicepresidente della Commissione Agricoltura della Camera.\nA livello locale oltre alla carica di sindaco di Calamandrana ha anche ricoperto la carica di presidente della comunit\u00e0 collinare Vigne e Vini - Alto Monferrato Astigiano che comprende 10 comuni del sud astigiano.\n\u00c8 autore della Legge sull'Agricoltura Sociale che \u00e8 stata approvata in via definitiva nel 2015 ed \u00e8 stata presentata ad Expo2015 come un'importante innovazione in grado di coniugare agricoltura e welfare. Sua la proposta sull'agricoltura biologica. \u00c8 stato relatore del cosiddetto Testo Unico della Vite e del Vino che apporta notevoli semplificazioni al comparto."}
{"id": "3311816", "revid": "767487", "url": "https://it.wikipedia.org/wiki?curid=3311816", "title": "Ombre di Broadway", "text": "Ombre di Broadway (\"Broadway\") \u00e8 un film del 1942 diretto da William A. Seiter.\nFilm musicale con le coreografie di John Mattison e la direzione musicale di Charles Previn, \u00e8 tratto dalla commedia di George Abbott ed \u00e8 un rifacimento di \"Broadway\", una pellicola del 1929 che era stata diretta da P\u00e1l Fej\u00f6s.\nProduzione.\nL'Universal Pictures produsse il film nel 1942.\nDistribuzione.\nDistribuito dall'Universal Pictures, il film usc\u00ec l'8 maggio 1942. Nel 1948, la Film Classics ne fece uscire una riedizione. Fu riversato in VHS e in DVD, nel 2004 e 2005 da Teakwood Video, Nothing's New Video, Nostalgia Collectibles, Forgotten Hollywood.\nDate di uscita.\nIMDb\nAlias"}
{"id": "3311817", "revid": "729019", "url": "https://it.wikipedia.org/wiki?curid=3311817", "title": "Sei un mito (programma televisivo)", "text": "Sei un mito \u00e8 stato un programma televisivo italiano andato in onda nell'estate 2005 su Canale 5.\nLa trasmissione.\nLa trasmissione \u00e8 andata in onda dal 18 giugno al 23 luglio 2005 su Canale 5 in prima serata del sabato ed era condotta da Roberta Capua, con la partecipazione di Teo Teocoli.\nEstremamente simile ai precedenti \"Re per una notte\" di Gigi Sabani, andato in onda tra il 1994 e il 1996, e il pi\u00f9 recente \"Momenti di gloria\" di Mike Bongiorno, format poi ripreso nel 2008 con il titolo \"\u00c8 nata una stella gemella\" condotto da Lorella Cuccarini.\nLa trasmissione dava l'opportunit\u00e0 in ogni puntata a sei differenti concorrenti ad esibirsi sul palco televisivo impersonando i propri miti musicali sia negli atteggiamenti che nell'aspetto esteriore. La gara, moderata da una giuria di critici e di vip, tra cui Rudy Zerbi, Peppe Vessicchio e Jonathan Kashanian, vincitore dell'edizione conclusasi pochi mesi prima del \"Grande Fratello\", era inframezzata dal comico Teo Teocoli che interveniva proponendo delle imitazioni tratte dal suo repertorio.\nLe esibizioni dei concorrenti erano introdotte dallo slogan della conduttrice dal quale \u00e8 tratto il titolo: \"Sei un mito! Questa notte \u00e8 per te!\"\nIl programma ottenne un buon risultato ed \u00e8 stato replicato, nella successiva estate 2006, su Retequattro, sempre in prima serata. Autori della trasmissione, prodotta da Endemol, erano Andreini &amp; Di Stefano, Pietro Galeotti, Fabio Pastrello, lo stesso Teocoli e Luca Tiberio, con la regia di Stefano Mignucci."}
{"id": "3311822", "revid": "287204", "url": "https://it.wikipedia.org/wiki?curid=3311822", "title": "Ascari del cielo", "text": "Gli \u00c0scari del cielo fecero parte del primo reparto paracadutisti delle forze armate italiane. Erano tutti di nazionalit\u00e0 libica e costituivano il battaglione \u00c0scari del Reggimento paracadutisti \"Fanti dell'aria\". Il termine era un soprannome in riferimento al fatto che erano truppe coloniali.\nStoria.\nNel 1938 nella Libia italiana furono creati, dal Regio corpo truppe coloniali della Libia, un battaglion di paracadutisti di \u00c0scari libici che, assieme a un battaglione di paracadutisti italiani, costituirono il 1\u00ba Reggimento paracadutisti \"Fanti dell'aria\". Segu\u00ec poi un secondo battaglione di ascari.\nInfatti il 22 marzo 1938 fu ufficialmente costituito il Battaglione allievi paracadutisti \"Fanti dell'aria\" formato da circa 300 ascari libici, detti popolarmente gli Ascari del cielo e diretti da una trentina di ufficiali e sottufficiali italiani. Essi erano al comando del tenente colonnello Goffredo Tonini e di stanza all'aeroporto di Castel Benito poi Aeroporto di Tripoli.\nDopo quattro settimane di addestramento venne lanciato simultaneamente l'intero battaglione con l'impiego di 24 monoplani trimotori Savoia-Marchetti S.M.81, appartenenti al 15\u00ba Stormo della Regia Aeronautica, propedeutico al lancio di qualche giorno successivo effettuato in notturna, esperimento mai tentato da altri reparti similari.\nL'ascaro Mohamed Ben Al\u00ec Ugasci fu il primo paracadutista deceduto; ne morirono oltre venti di paracadutisti ascari, in lanci di esercitazione prima dell'inizio della seconda guerra mondiale. Furono notati ed apprezzati da G\u00f6ring, quando sfilarono davanti a lui nel 1939.\nGli Ascari del cielo non furono utilizzati in combattimento come paracadutisti contro gli Alleati, a differenza dei loro ufficiali e sottufficiali italiani dei \"Fanti dell'aria\", molti dei quali andarono successivamente nella divisione Folgore.\nInfatti nel 1940 gli Ascari del cielo fecero parte del I Battaglione paracadutisti libico \"Diavoli Neri\" del 1\u00ba Reggimento paracadutisti \"Fanti dell'aria\", composto da 430 libici e 50 reclute libiche, che fu trasferito a Derna nel gennaio 1941. Questi ascari libici furono uniti al Gruppo \"Pancano\" e con loro costituirono il Gruppo battaglioni paracadutisti o semplicemente Gruppo mobile \"Tonini\" assegnato a El Fteiah come riserva della 10\u00aa Armata, con 850 effettivi e dotato di 8 cannoni controcarri da 47/32 Mod. 1935, 8 mitragliatrici pesanti Fiat Mod. 35, 30 fucili mitragliatori Breda Mod. 30 e 12 mitragliere contraeree Breda 20/65 Mod. 1935.\nNel dicembre 1942 i rimanenti di questi paracadutisti ascari libici, a differenza della maggior parte dei paracadutisti del battaglione italiano, furono catturati nell'avanzata di Montgomery in Libia dopo El Alamein.\nUniforme.\nL'uniforme era caratterizzata dalla fascia distintivo a righe verticali azzurre e bianche, con fiocco della \"tachia\" azzurro. L'uniforme da lancio era costituita da una tuta ed una cuffia per piloti."}
{"id": "3311826", "revid": "254059", "url": "https://it.wikipedia.org/wiki?curid=3311826", "title": "Ospedale dei Santi Pietro e Paolo", "text": "L'ospedale dei Santi Pietro e Paolo era un'istituzione con sede a Venezia, nel sestiere di Castello (NA 452-54).\nStoria.\nFondato nel XI secolo, rappresentava il pi\u00f9 antico degli ospizi aperti in citt\u00e0 per i pellegrini diretti in Terrasanta. Fu adibito pi\u00f9 tardi ad ospedale per la cura degli infermi .\nNel 1350 il complesso fu ampliato inglobando alcune case lasciate da Francesco Avanzo. Nel 1368 ottenne la protezione del doge. Altre importanti trasformazioni si ebbero tra il Sei e il Settecento, con la ristrutturazione della chiesetta (1736) e dell'intero ospedale (1772).\nFu soppresso nel 1806 durante l'amministrazione napoleonica (i ricoverati furono trasferiti agli Incurabili). Divenne dunque patronato per i fanciulli vagabondi, in seguito affidato alle figlie di Maria Ausiliatrice. Dopo il restauro degli anni 1996-1999 il complesso, passato al Comune di Venezia, \u00e8 adibito a centro culturale e residenza per studenti.\nEdifici.\nDell'edificio originale si conserva solo un pregevole portale gotico affacciato sulla fondamenta San Gioachino: risalente al Quattrocento, vi \u00e8 scolpita una \"Madonna con Bambino fra i santi Pietro e Paolo\".\nSi sa inoltre che la chiesa aveva tre altari, dei quali il maggiore recava una pala di Giuseppe Angeli (la \"Vergine e due apostoli\"). Dello stesso autore erano \"Cristo nell'orto\" e \"Cristo portacroce\", sempre nell'oratorio, e \"Crocefisso, San Gerolamo Miani e due pellegrini\", in infermeria. Tutte le opere sono andate disperse."}
{"id": "3311827", "revid": "2091899", "url": "https://it.wikipedia.org/wiki?curid=3311827", "title": "Fractale", "text": " \u00e8 un anime televisivo di 11 episodi, diretto da Yutaka Yamamoto e prodotto da A-1 Pictures e Ordet. La storia \u00e8 un concept originale creato da Hiroki Azuma e Yutaka Yamamoto, con la sceneggiatura di Mari Okada. Il progetto \u00e8 stato annunciato il 27 maggio 2010 dal critico sci-fi Tsunehiro Uno, durante un evento trasmesso in streaming, per poi essere riconfermato sul numero di settembre della rivista Newtype di Kadokawa Shoten.\nL'anime ha cominciato la sua messa in onda il 14 gennaio 2011 sull'emittente Fuji TV nel contenitore Noitamina. Prima della sua messa in onda \u00e8 stato pubblicato da Square Enix un manga, ed \u00e8 prevista una light novel in uscita a febbraio. Come si evince dalla sigla di apertura, il titolo richiama il frattale di Beno\u00eet Mandelbrot.\nTrama.\nLa storia si svolge su un'isola che somiglia ad un'Irlanda futuristica (con alcune scene che sono ambientate direttamente a Galway, una citt\u00e0 reale situata nella parte occidentale dell'isola), dove il \"Fractale System\" - una realt\u00e0 virtuale posizionata su satellite il cui sistema di distribuzione di beni assicura la stabilit\u00e0 e la prosperit\u00e0 del genere umano - \u00e8 sull'orlo del collasso. Il \"Fractale System\" si occupa di garantire l'indispensabile ad ogni abitante senza che egli debba lavorare.\nSull'isola vivono sempre meno uomini, ma sono invece presenti molti Doppelg\u00e4nger (letteralmente \"doppioni/sosia\"), ovvero dei robot simili ad avatar virtuali (rappresentazioni olografiche); questo causa la noia del giovane protagonista, di nome Clain. Un giorno, durante una passeggiata in bici, Clain vede una ragazza di nome Phryne che sta fuggendo da una ragazzina e due uomini; dopo averla e tratta in salvo, la invita a fermarsi per un po' a casa sua. Ma il giorno dopo la ragazza \u00e8 scomparsa, lasciando solamente uno strano ciondolo.\nL'oggetto, attivandosi, produce un doppel femminile di nome Nessa; insieme a lei Clain si imbarcher\u00e0 allora in un'avventura alla ricerca di Phryne e del mistero che si cela dietro il Fractale System."}
{"id": "3311848", "revid": "767487", "url": "https://it.wikipedia.org/wiki?curid=3311848", "title": "Gianna Forretti", "text": "Biografia.\nDopo aver studiato per cinque anni pianoforte e canto, viene scoperta giovanissima dal maestro Gentile mentre \u00e8 in vacanza a Viconago: il maestro la sente cantare in un bar con gli amici, e la convoca per un'audizione a Milano, che avviene alla presenza del maestro Pino Calvi e si conclude con esito positivo.\nOttenuto quindi un contratto discografico con la Path\u00e9, debutta con il 45 giri Non sparlare di me/Twist sotto l'albero, che la fa notare presso il pubblico giovanile, anche grazie alla canzone sul lato B, che \u00e8 una cover dal repertorio di Brenda Lee.\nNel gennaio del 1964 pubblica il secondo 45 giri, che riscuote un buon successo; sempre nello stesso anno partecipa alla sesta edizione del Festival di Ancona con \"Se mi bocciano gli esami\", la sua canzone di maggior successo, che viene pubblicata anche in America latina, incisa in spagnolo.\nContinua poi l'attivit\u00e0 per un paio d'anni, per poi ritirarsi a vita privata a Colturano, il paese dove risiede."}
{"id": "3311852", "revid": "135491", "url": "https://it.wikipedia.org/wiki?curid=3311852", "title": "Un'accetta per la luna di miele", "text": ""}
{"id": "3311853", "revid": "1782831", "url": "https://it.wikipedia.org/wiki?curid=3311853", "title": "Zoe Collins", "text": "Biografia.\nIl padre, di famiglia di origine abruzzese, \u00e8 il gestore di un albergo, mentre la mamma \u00e8 greca; la famiglia le fa studiare pianoforte per dieci anni e danza per tre.\nDotata di una bellissima presenza, inizia l'attivit\u00e0 di ballerina entrando nel corpo di ballo delle Bluebell Girls; giunge con loro in Italia nel 1954, e si ferma per una decina d'anni intraprendendo l'attivit\u00e0 di cantante jazz, dopo essere stata scoperta da Teddy Reno che le fa incidere i primi 78 giri per l'etichetta di sua propriet\u00e0, la CGD.\nHa occasione di esibirsi dal vivo con musicisti come Oscar Valdambrini, Gianni Basso ed Augusto Martelli; i suoi maggiori successi sono \"Glad rag Doll\", \"Seven Eleven\" e \"Bacio cha cha cha\" (scritto da Franco Cerri, Marcello Minerbi, Bruno ed Augusto Martelli), canzoni che incide anche per l'etichetta Galleria del Corso.\nProprio questi due brani sono quelli che presenta nelle sue apparizioni televisive, ad esempio nel programma \"Carnet di musica\" sul primo canale o \"Alta fedelt\u00e0\"; inoltre di \"Seven Eleven\" viene anche realizzato un filmato per il circuito dei Cinebox e dello Scopitone.\nSi dedica anche alla composizione, lavorando tra gli altri con Alberto Testa e Giorgio Calabrese.\nRitornata in patria, abbandona l'attivit\u00e0 dopo qualche anno; scompare a 65 anni."}
{"id": "3311859", "revid": "767487", "url": "https://it.wikipedia.org/wiki?curid=3311859", "title": "Essential Sudoku DS", "text": "Essential Sudoku DS \u00e8 un videogame sviluppato da Essential Games e pubblicato da D3 Publisher per Nintendo DS."}
{"id": "3311860", "revid": "556971", "url": "https://it.wikipedia.org/wiki?curid=3311860", "title": "Sudoku DS", "text": ""}
{"id": "3311871", "revid": "1452073", "url": "https://it.wikipedia.org/wiki?curid=3311871", "title": "LEGO Battles", "text": "Lego Battles \u00e8 un videogioco sviluppato da Hellbent Games e co-pubblicato da TT Games. \u00c8 stato messo in commercio il 9 giugno 2009 per la console Nintendo DS.\nModalit\u00e0 di gioco.\nIl gioco \u00e8 suddiviso in 3 storie, ognuna delle quali permette l'utilizzo del protagonista o dell'antagonista. In ogni storia (una per il protagonista e una per l'antagonista) sono presenti 6 \"quests\", suddivise ognuna in 15 livelli, divisi in 3 atti, che durano dai 4 ai 6 livelli.\nProtagonisti e Antagonisti.\nProtagonisti del gioco sono:\nContro i rispettivi antagonisti:\nUnit\u00e0.\nLe unit\u00e0 che si possono creare sono:"}
{"id": "3311879", "revid": "59976", "url": "https://it.wikipedia.org/wiki?curid=3311879", "title": "Palm webOS", "text": ""}
{"id": "3311882", "revid": "339392", "url": "https://it.wikipedia.org/wiki?curid=3311882", "title": "Deportivo Italchacao", "text": ""}
{"id": "3311883", "revid": "1543377", "url": "https://it.wikipedia.org/wiki?curid=3311883", "title": "Irupana", "text": "Irupana \u00e8 un comune (\"municipio\" in spagnolo) della Bolivia nella provincia di Sud Yungas (dipartimento di La Paz) con 10.440 abitanti (dato 2010).\nCantoni.\nIl comune \u00e8 suddiviso in 6 cantoni (popolazione al 2001):"}
{"id": "3311889", "revid": "1543377", "url": "https://it.wikipedia.org/wiki?curid=3311889", "title": "Campionato europeo di pallanuoto 1999 (femminile)", "text": "L'VIII\u00aa edizione del campionato europeo di pallanuoto femminile si \u00e8 svolta a Prato dal 4 al 9 settembre 1999. Il campionato, insieme a quello maschile, a partire da questa edizione, si \u00e8 disputato in maniera indipendente rispetto ai campionati europei di nuoto, anche se le donne avevano giocato gi\u00e0 la prima edizione in questo modo.\nAl torneo hanno partecipato otto squadre, divise in due gironi da quattro. Le prime classificate hanno avuto accesso diretto alle semifinali, mentre le seconde e le terze hanno disputato i quarti.\nLe padrone di casa dell'Italia hanno vinto il loro terzo titolo europeo consecutivo battendo in finale dopo due supplementari la nazionale olandese.\nSquadre partecipanti.\nAlle quattro squadre qualificate di diritto (Italia come paese ospitate e campione in carica, Russia, Olanda e Spagna in quanto prime classificate all'Europeo 1997) se ne sono aggiunte altre quattro attraverso le qualificazioni."}
{"id": "3311894", "revid": "54856162", "url": "https://it.wikipedia.org/wiki?curid=3311894", "title": "Cetto Laqualunque", "text": ""}
{"id": "3311897", "revid": "599013", "url": "https://it.wikipedia.org/wiki?curid=3311897", "title": "Gi\u00f9 al Nord", "text": ""}
{"id": "3311899", "revid": "729019", "url": "https://it.wikipedia.org/wiki?curid=3311899", "title": "Battaglia di Basing", "text": "La battaglia di Basing fu una battaglia combattuta il 22 gennaio 871 a Old Basing, in quella che oggi \u00e8 la contea inglese dell'Hampshire. Fece parte di una serie di conflitti che si svolsero durante l'invasione del Regno del Wessex da parte di un esercito di Dani. I vari conflitti che la composero vengono descritti nella Cronaca anglosassone.\nStoria.\nI Dani stabilirono un campo a Reading, e le prime battaglie di Englefield, Reading ed Ashdown non si dimostrarono decisive, con vittorie per ambo gli schieramenti.\nDue settimane dopo la vittoria sassone di Ashdown, gli eserciti si incontrarono di nuovo a Basing. L'esercito sassone, guidato da re Etelredo, fu sconfitto dai Dani. Ma come i conflitti che l'avevano preceduta, anche questa battaglia si rivel\u00f2 inutile, e fu seguita il mese successivo dalla battaglia di Marton, in cui uscirono vincitori i Sassoni. Etelredo mor\u00ec ad aprile, e fu sostituito da Alfredo il Grande. Buona parte del regno di Alfredo (28 anni) fu occupata dagli scontri con i danesi."}
{"id": "3311901", "revid": "767487", "url": "https://it.wikipedia.org/wiki?curid=3311901", "title": "Qualificazioni al campionato europeo di pallanuoto femminile 1999", "text": "Le qualificazioni al campionato europeo di pallanuoto femminile del 1999 hanno visto la partecipazione di 7 squadre suddivise in due gironi. I gironi si sono disputati in gara unica con una diversa sede per ciascuno.\nLe prime due classificate di ogni girone hanno ottenuto la qualificazione all'Europeo, aggiungendosi alle quattro gi\u00e0 qualificate di diritto."}
{"id": "3311924", "revid": "439913", "url": "https://it.wikipedia.org/wiki?curid=3311924", "title": "Matty Burrows", "text": ""}
{"id": "3311927", "revid": "196390", "url": "https://it.wikipedia.org/wiki?curid=3311927", "title": "Autorit\u00e0 di vigilanza europea GNSS", "text": ""}
{"id": "3311933", "revid": "3831", "url": "https://it.wikipedia.org/wiki?curid=3311933", "title": "Universit\u00e0 per stranieri di Alghero", "text": ""}
{"id": "3311936", "revid": "599013", "url": "https://it.wikipedia.org/wiki?curid=3311936", "title": "Larry Pinto de Faria", "text": "Caratteristiche tecniche.\nGiocava come attaccante, ricoprendo il ruolo di centravanti. Elegante e dotato di una affinata tecnica, si metteva in evidenza sia per la sua capacit\u00e0 realizzativa che per il suo stile di gioco, godibile a vedersi.\nCarriera.\nClub.\nDopo sette presenze e due reti nel Fluminense di Rio de Janeiro, squadra dello stato che gli aveva dato i natali, si trasfer\u00ec all'Internacional di Porto Alegre, nel Rio Grande do Sul. Ben presto colp\u00ec con la sua abilit\u00e0 nel segnare, e nel 1954 segn\u00f2 quattro reti nell'acceso derby cittadino, il Grenal. La partita fu disputata all'Est\u00e1dio Ol\u00edmpico Monumental, casa del Gr\u00eamio, impianto che per la prima volta ospitava tale incontro. Nel 1955 le sue reti gli permisero di diventare il secondo miglior marcatore del campionato statale: ne segn\u00f2 23 in 18 gare. A precederlo in classifica fu il suo compagno d'attacco Bodinho, che ne realizz\u00f2 25. Nel 1961 si ritir\u00f2 dall'attivit\u00e0, dopo 180 reti con la maglia dell'Internacional.\nNazionale.\nIl debutto in Nazionale di Larry coincise con la prima partita in assoluto della selezione olimpica, il 16 luglio 1952 contro i . La sua doppietta gli permise di diventare il primo giocatore a realizzare una marcatura multipla con la maglia del Brasile Olimpico. Nel corso del torneo dei Giochi di Helsinki segn\u00f2 altre due reti, egualmente ripartite nella successive due gare, cos\u00ec che il suo computo finale risult\u00f2 di quattro segnature in tre incontri. Successivamente, nel 1956, fu convocato con la Nazionale maggiore per la disputa del Campionato Panamericano 1956; in tale competizione, Larry fece il suo esordio il 1\u00ba marzo contro il . Decise poi la gara seguente, contro il , segnando un gol, e realizz\u00f2 una tripletta contro la il 13 marzo."}
{"id": "3311941", "revid": "118834", "url": "https://it.wikipedia.org/wiki?curid=3311941", "title": "Quem quaeritis?", "text": ""}
{"id": "3311942", "revid": "1543377", "url": "https://it.wikipedia.org/wiki?curid=3311942", "title": "Queanbeyan", "text": "Queanbeyan (pron. ; abitanti nel 2011) \u00e8 una citt\u00e0 dell'Australia, capoluogo dell'omonima divisione amministrativa locale.\nSituata nell'estremit\u00e0 sud-orientale del Nuovo Galles del Sud sulle rive del fiume Molonglo, Queanbeyan confina con il Territorio della Capitale Australiana e dista circa 15\u00a0km da Canberra; la citt\u00e0 nacque come insediamento spontaneo intorno al 1820 e ricevette lo \"status\" amministrativo nel 1838.\nNonostante l'appartenenza amministrativa al Nuovo Galles del Sud Queanbeyan ricade nella sfera d'influenza di Canberra della quale \u00e8, di fatto, un sobborgo.\nStoria.\nLe prime tracce di antropizzazione della zona risalgono al 1820 quando furono scoperti i due rami d'acqua che formano quello noto come fiume Molonglo; nel 1828 un ex carcerato, Timothy Beard, costru\u00ec sulle rive del Molonglo un insediamento abusivo ribattezzato Quinbean, che in lingua aborigina significa \"acque chiare\".\nBench\u00e9 l'origine del suo insediamento fosse illegale, Beard \u00e8 comunemente ritenuto l'artefice del primo insediamento stabile di Queanbeyan.\nTra il 1836 e il 1837 sorse il primo ufficio postale e la prima stazione di polizia e nel 1838 Queanbeyan ricevette lo \"status\" amministrativo di Comune; all'epoca l'insediamento contava circa 50 abitanti.\nL'arrivo della polizia in zona argin\u00f2 il fenomeno del brigantaggio: i \"bushranger\" (briganti che si nascondevano nei boschi della zona) usavano taglieggiare i coloni della zona, e le forze dell'ordine ne ebbero ragione.\nNel 1851 furono scoperte tracce di oro nell'area della citt\u00e0 e, in misura minore, di argento e piombo.\nNel 1860 nacque il primo quotidiano cittadino, e nel 1885 fu istituita la Municipalit\u00e0 di Queanbeyan.\nNel 1972 Queanbeyan ricevette lo \"status\" di Citt\u00e0, avendo superato i 15.000 abitanti; nel 2004, infine, lo Stato del Nuovo Galles del Sud riconobbe a Queanbeyan lo status di Divisione Amministrativa Locale.\nSociet\u00e0.\nEvoluzione demografica.\nAl censimento del 2006 la popolazione residente di Queanbeyan era di 35\u00a0972 abitanti, per una densit\u00e0 di circa 186 ab/km\u00b2; circa l'89% dei residenti \u00e8 nativo dell'Australia mentre il resto \u00e8 nato fuori dal Paese (circa due quinti provengono dall'Inghilterra, mentre un quinto ciascuno proviene dall'ex Jugoslavia, dalla Nuova Zelanda e dall'Italia: in cifra assoluta i provenienti da ciascuno di questi ultimi tre Paesi si attestano tra i 400 e i 500).\nNel biennio 2008-2009 l'area ha conosciuto un incremento di popolazione del 2,2% a fronte dell'incremento medio dello Stato dell'1,7%; l'incremento ha peraltro riguardato tutte le aree del Nuovo Galles del Sud confinanti con la capitale federale a conferma della tendenza che vuole Queanbeyan e le citt\u00e0 confinanti come legate di fatto dal punto di vista economico a Canberra; peraltro lo stesso ufficio centrale di statistica australiano, bench\u00e9 non esista ufficialmente alcun legame amministrativo tra Queanbeyan e Canberra, ai fini statistici li considera un'unica conurbazione.\nIstituzioni, enti e associazioni.\nAmministrativamente la citt\u00e0 \u00e8 divisa in 13 sobborghi dei quali quello di Queanbeyan propriamente detto \u00e8 la sede comunale; gli altri 12 sobborghi sono Carwoola, Crestwood, Environa, Googong, Greenleigh, Jerrabomberra, Karabar, Queanbeyan East, Queanbeyan West, The Ridgeway, Royalla e Tralee.\nIl consiglio comunale \u00e8 composto da un sindaco e 9 consiglieri.\nAlle elezioni amministrative del 2008 fu eletto sindaco Tim Overall (indipendente); sette consiglieri sono indipendenti, mentre due fanno capo al partito laburista.\nLa citt\u00e0 fa parte del distretto elettorale di Eden-Mornaro: inizialmente conservatore, dal dopoguerra il seggio ha espresso di massima un deputato laburista con sporadiche eccezioni in cui fu eletto un liberale: il politico pi\u00f9 recentemente eletto in tale distretto al parlamento federale \u00e8 il laburista Mike Kelly (2007).\nQueanbeyan \u00e8 gemellata dal 1992 con la citt\u00e0 giapponese di Minami-Alps: ogni anno le due citt\u00e0 si scambiano studenti per soggiorni di studio e di reciproco scambio culturale.\nIndustria, cultura e sport.\nQueanbeyan \u00e8 sede di una centrale elettrica solare capace di produrre circa 60 megawatt/anno; \u00e8 inoltre un rilevante distretto manufatturiero.\nLa citt\u00e0 ospita numerosi eventi culturali, il pi\u00f9 antico dei quali \u00e8 il \"Queanbeyan Show\", la cui prima edizione si tenne nel 1887: originariamente fiera agricola, \u00e8 divenuta nel corso degli anni una rassegna in cui si tengono spettacoli equestri, esposizioni di prodotti d'artigianato cittadini e si presentano specialit\u00e0 culinarie.\nIl \"Queanbeyan Show\" \u00e8 una due giorni che si tiene normalmente in novembre.\nPresenti anche festival e fiere legati a temi sociali, come \"Convoy for Kids\", che si tiene in febbraio nel periodo di carnevale, evento di beneficenza per la raccolta di fondi a sostegno dell'infanzia ammalata di cancro; si svolge come una grande parata in costume che vede coinvolti anche i club motociclistici della zona, bande musicali locali e artisti di strada.\nIn dicembre si tiene un festival annuale dedicato alle persone con disabilit\u00e0 varie, \"Don't DIS my ABILITY\", in cui ai momenti di spettacolo si alternano incontri di sensibilizzazione e di informazione sulla realt\u00e0 delle persone disabili.\nDal 2008 la citt\u00e0 \u00e8 dotata di un centro polivalente per congressi e spettacoli, il Queanbeyan Performing Arts Centre, anche detto \"The Q\".\nLa citt\u00e0 ha anche una tradizione sportiva di rilievo: sono presenti due squadre di rugby a 13, i Queanbeyan Blues e i Queanbeyan Kangaroos, che competono nel campionato regionale; una squadra di football australiano, i Queanbeyan Tigers, che milita nella North East Australian Football League, e una formazione di rugby a 15, i Queanbeyan Whites, che fu la prima squadra di uno dei migliori interpreti della disciplina, David Campese, nativo del luogo; a Queanbeyan \u00e8 inoltre nato il pilota di Formula 1 Mark Webber, il cui padre, pilone, in giovent\u00f9 fu compagno proprio di Campese nei Queanbeyan Whites."}
{"id": "3311955", "revid": "117057930", "url": "https://it.wikipedia.org/wiki?curid=3311955", "title": "Progetto SIRIO", "text": "Il progetto SIRIO, acronimo per Satellite Italiano per la Ricerca Industriale Operativa, fu un programma di ricerca spaziale italiano costituito con l'obiettivo di sviluppare il settore delle telecomunicazioni satellitari. Il progetto, fondato nel 1968, dopo un lungo periodo di preparazione, venne completato con il lancio del satellite SIRIO il 25 agosto 1977 dalla base di lancio di Cape Canaveral. Il satellite, il primo ad essere costruito interamente in Italia, era adibito principalmente alle comunicazioni ad alte frequenze comprese tra i 12 e i 18 Ghz . L'esemplare di riserva del satellite Sirio, denominato Sirio 2 avrebbe dovuto essere impiegato per ulteriori esperimenti ma precipit\u00f2 nell'Oceano atlantico a seguito del fallimento del suo lancio effettuato il 9 settembre 1982 tramite un razzo vettore Arianne ."}
{"id": "3311958", "revid": "1543377", "url": "https://it.wikipedia.org/wiki?curid=3311958", "title": "Valle Morobbia", "text": "La Valle Morobbia \u00e8 una valle ticinese scavata dal torrente Morobbia, sita nel distretto di Bellinzona; essa si estende da passo San Jorio fino al piano di Giubiasco.\nGeografia.\nAppartenenti alle Prealpi Luganesi, le montagne principali che contornano la valle sono:"}
{"id": "3311962", "revid": "155634", "url": "https://it.wikipedia.org/wiki?curid=3311962", "title": "Veronique Hronek", "text": "Biografia.\nStagioni 2007-2012.\nVeronique Hronek ha esordito in gare FIS nel dicembre del 2006 e ha partecipato per la prima volta a una gara in Coppa Europa il 22 novembre 2008 a Fun\u00e4sdalen, disputando uno slalom gigante senza completarlo. Il 3 dicembre 2010 a Lillehammer Kvitfjell ha ottenuto il suo primo podio nel circuito continentale piazzandosi 2\u00aa in slalom gigante e il 12 dicembre seguente ha debuttato anche in Coppa del Mondo, a Sankt Moritz ancora in slalom gigante, senza qualificarsi per la seconda manche.\nL'8 gennaio 2011 si \u00e8 aggiudicata il primo successo in Coppa Europa nello slalom gigante di Sankt Sebastian e ha concluso la stagione piazzandosi 3\u00aa nella classifica generale, alle spalle dell'austriaca Jessica Depauli e dell'italiana Lisa Magdalena Agerer; nella stagione seguente, il 17 marzo 2012, ha ottenuto a Pila in slalom gigante la sua seconda e ultima vittoria, nonch\u00e9 ultimo podio, nel circuito continentale.\nStagioni 2013-2020.\nHa esordito ai Campionati mondiali a Schladming 2013, dove ha vinto la medaglia di bronzo nella gara a squadre (partecipando come riserva), si \u00e8 classificata 17\u00aa nello slalom gigante, 12\u00aa nella supercombinata e non ha concluso discesa libera e supergigante; il 3 marzo dello stesso anno ha ottenuto a Garmisch-Partenkirchen in supergigante il suo miglior piazzamento in Coppa del Mondo (5\u00aa).\nDue anni dopo ai Mondiali di Vail/Beaver Creek 2015, sua ultima presenza iridata, \u00e8 stata 31\u00aa nella discesa libera, 11\u00aa nel supergigante e 13\u00aa nella combinata. Si \u00e8 ritirata al termine della stagione 2019-2020; la sua ultima gara in Coppa del Mondo \u00e8 stata il supergigante di La Thuile del 29 febbraio (43\u00aa), mentre l'ultima in carriera \u00e8 stata uno slalom gigante FIS disputato il 12 marzo successivo a Bad Hofgastein e non completato dalla Hronek.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "3311963", "revid": "729019", "url": "https://it.wikipedia.org/wiki?curid=3311963", "title": "Battaglia di Brentford (1016)", "text": "La battaglia di Brentford fu combattuta nel 1016, tra il 9 maggio (giorno approssimativo in cui Canuto sbarc\u00f2 a Greenwich) ed il 18 ottobre (data della successiva battaglia di Ashingdon), tra le forze inglesi guidate da Edmondo II d'Inghilterra ed i Dani di Canuto il Grande. Fu la prima di una serie di battaglie combattute tra Edmondo e Canuto, finite con la divisione tra i due delle terre appartenute al padre di Edmondo, Etelredo II d'Inghilterra. Questa battaglia fu vinta da Edmondo, ma nonostante questo non riusc\u00ec a difendere le terre ereditate dal padre.\nIl conflitto viene descritto, come gli altri della serie, nella Cronaca anglosassone."}
{"id": "3311966", "revid": "572484", "url": "https://it.wikipedia.org/wiki?curid=3311966", "title": "Funzione di stato di Gibbs", "text": ""}
{"id": "3311973", "revid": "1305887", "url": "https://it.wikipedia.org/wiki?curid=3311973", "title": "Si si si No no no", "text": "Si si si No no no \u00e8 il sesto album del gruppo musicale ska italiano Vallanzaska, pubblicato nel 2004 dall'etichetta discografica Maninalto!."}
{"id": "3311974", "revid": "352448", "url": "https://it.wikipedia.org/wiki?curid=3311974", "title": "Poncius", "text": ""}
{"id": "3311975", "revid": "628767", "url": "https://it.wikipedia.org/wiki?curid=3311975", "title": "Storia delle guerre (Procopio di Cesarea)", "text": "La Storia delle guerre \u00e8 un'opera storiografica in otto libri dello storico bizantino Procopio di Cesarea, redatta in greco nel VI secolo.\nComposizione.\nNarra delle guerre combattute da Giustiniano contro Persiani, Vandali e Goti. A Persiani e Vandali sono dedicati due libri ciascuno mentre ai Goti tre libri pi\u00f9 parte dell'ottavo. Procopio fu testimone oculare delle guerre combattute da Giustiniano fino al 540 in qualit\u00e0 di segretario del generale Belisario, che segu\u00ec nelle sue spedizioni militari. Non \u00e8 da escludere, secondo JB Bury, che Procopio abbia iniziato a scrivere la sua opera sotto forma di diari gi\u00e0 durante la guerra vandalica (533-534) iniziando a partire da quella guerra a prendere nota degli avvenimenti di cui era testimone oculare. Gli storici escludono che abbia iniziato a registrare in diari, di cui si sarebbe servito poi per redigere la sua opera storica, gli avvenimenti di cui era testimone oculare gi\u00e0 a partire dalla guerra iberica contro i Persiani (526-532) perch\u00e9, rispetto alle guerre successive, quella guerra \u00e8 narrata non molto approfonditamente.\nTornato a Costantinopoli nel 540, dopo aver partecipato alla guerra iberica, alla guerra vandalica e alla prima fase della guerra gotica, rimase nella capitale per parecchi anni continuando a informarsi da l\u00ec degli avvenimenti bellici sui vari fronti e diventando testimone oculare dell'epidemia di peste che flagell\u00f2 l'Impero nel 542. Gran parte dell'opera doveva essere gi\u00e0 compiuta nel 545, e negli anni successivi si limit\u00f2 ad aggiungere solo alcuni capitoli come aggiornamento. Secondo alcuni potrebbe essere tornato in Italia nel 546-547 per raccogliere maggiori informazioni, anche se \u00e8 solo una congettura non verificabile basata sul fatto che i fatti della guerra gotica relativi a quei due anni erano pi\u00f9 dettagliati del solito. Nel 551 infine i sette libri dell'opera furono pubblicati: due riguardanti le guerre persiane, due riguardanti la guerra vandalica e tre riguardanti la guerra gotica. Nel 553 fu pubblicato un ottavo libro come aggiornamento, riguardante la guerra lazica contro i Persiani e l'ultima fase della guerra gotica.\nStruttura dell'opera.\nGuerra Persiana\nGuerra Vandalica\nGuerra gotica\nCritiche al governo giustinianeo.\nL'opera contiene diverse critiche al governo di Giustiniano, anche se l'autore, timoroso di cadere vittima dei sicari di Giustiniano e Teodora, tace molte delle loro asserite iniquit\u00e0, pubblicandole in un'opera a parte (la \"Storia segreta\") che verr\u00e0 pubblicata postuma e dopo la morte di Giustiniano e Teodora. Procopio in particolare critica alcuni ufficiali di Giustiniano tra cui:\nDiversi studiosi hanno osservato che diverse critiche contenute nella storia segreta sono presenti, seppur in modo molto pi\u00f9 velato, nella \"Storia delle guerre\". Oltre a criticare vari funzionari di Giustiniano, Procopio infatti:\nProcopio usa varie strategie per lanciare critiche a Giustiniano in modo velato: le critiche al governo di Giustiniano spesso le mette in bocca ai nemici dell'Impero, cio\u00e8 i barbari; inoltre spesso, dopo aver criticato il governo di Giustiniano attribuendo per\u00f2 tali critiche ai nemici dell'Impero, si dissocia da esse affermando \"Se le loro critiche siano giuste o irragionevoli, non so dire\".\nStile.\nLo stile procopiano \u00e8 classicheggiante: egli infatti si ispira per stile alle opere storiografiche di Tucidide e Erodoto arrivando addirittura a copiare diverse frasi dalle opere di questi due grandi autori classici (soprattutto Tucidide); il fatto che nella descrizione di battaglie e assedi o nei dialoghi l'autore prenda in prestito varie frasi da Erodoto e Tucidide ha fatto venire il dubbio a diversi studiosi se tali descrizioni rispecchino la realt\u00e0 oppure siano semplici esercitazioni letterarie di un imitatore con pochi legami alla realt\u00e0; in realt\u00e0, confrontando le sue descrizioni con altre fonti, JB Bury \u00e8 giunto alla conclusione che le descrizioni di Procopio siano veritiere in quanto l'autore riusciva a prendere in prestito da Erodoto e Tucidide frasi adatte all'avvenimento che intendeva descrivere. Come Tucidide, Procopio fa ampio uso di discorsi. Procopio inoltre ritiene che gli avvenimenti umani siano retti dalla Tyche, a volte letta come sorte cieca, altre volte come Provvidenza.\nScrive in greco classico, diverso da quello parlato dal volgo a quell'epoca, e quando usa termini greci in uso nella sua epoca, sente sempre il bisogno di giustificarsi per quella scelta scusandosi.\nInoltre come le opere classiche greche Procopio inserisce nelle sue storie digressioni etnografiche, prodigi ecc.\nInfluenze, elogi e critiche.\nLa Storia di Procopio ebbe successo e fu continuata da vari storici successivi: Agazia (dal 552 al 558), Menandro Protettore (dal 558 al 582) e Teofilatto Simocatta (dal 582 al 602). Procopio fu lodato da vari storici successivi per la sua obiettivit\u00e0.\nTuttavia qualche critica gli \u00e8 stata mossa per le parti dell'opera che riassumono gli avvenimenti anteriori al regno di Giustiniano; per esempio la rivalit\u00e0 tra Bonifacio e Ezio (\"La Guerra Vandalica\", I, 3) che avrebbe causato la conquista vandalica del Nord Africa \u00e8 stata definita da taluni una \"leggenda procopiana\" senza alcun legame con la realt\u00e0 storica. Colloca inoltre erratamente il regno di Maggioriano dopo la spedizione del 468 e lo fa morire di dissenteria mentre per le altre fonti fu ucciso da Ricimero. Per gli avvenimenti del regno di Giustiniano comunque viene ritenuto accurato e viene considerato da molti la fonte per eccellenza per questo periodo storico."}
{"id": "3311984", "revid": "352448", "url": "https://it.wikipedia.org/wiki?curid=3311984", "title": "Pons di Fos il Vecchio", "text": ""}
{"id": "3311985", "revid": "592085", "url": "https://it.wikipedia.org/wiki?curid=3311985", "title": "Baseball in Italia", "text": ""}
{"id": "3311987", "revid": "599013", "url": "https://it.wikipedia.org/wiki?curid=3311987", "title": "Al Saunders", "text": "Carriera come allenatore.\nSaunders inizi\u00f2 la sua carriera come allenatore nella NFL nel 1983 con i San Diego Chargers nel ruolo di allenatore dei wide receiver. Poi nella seconda met\u00e0 della stagione 1986 divenne capo-allenatore. Concluse la sua esperienza nel 1988 con i Chargers con il record di 17 vinte e 22 perse.\nNel 1989 pass\u00f2 ai Kansas City Chiefs come allenatore dei wide receiver e assistente del capo-allenatore fino al 1998.\nNel 1999 firm\u00f2 con i St. Louis Rams per il medesimo ruolo, nel 1999 vinse il Super Bowl. Con i Rams rimase fino al 2000.\nNel 2001 ritorn\u00f2 per la seconda volta coi Chiefs con il ruolo di coordinatore dell'attacco, fino al 2005.\nNel 2006 pass\u00f2 ai Washington Redskins come assistente del capo-allenatore, fino al 2007.\nNel 2008 ritorn\u00f2 per la seconda volta coi Rams come coordinatore dell'attacco.\nNel 2009 pass\u00f2 ai Baltimore Ravens come appoggio al coordinatore dell'attacco fino al 2010.\nIl 20 gennaio 2011 firm\u00f2 con gli Oakland Raiders come coordinatore dell'attacco con lui l'attacco nelle corse si classific\u00f2 7\u00b0 in tutta la NFL. L'8 febbraio 2012 dopo aver concluso il suo contratto rifirm\u00f2 con i Raiders per il ruolo di assistente senior dell'attacco. Il 17 gennaio 2014 rifirm\u00f2 per un altro anno.\nVita familiare.\nAl Saunders e sua moglie Karen hanno due figli Robert e Joseph e una figlia di nome Korrin."}
{"id": "3311988", "revid": "1305772", "url": "https://it.wikipedia.org/wiki?curid=3311988", "title": "Pons de Fos", "text": "Pons de Fos pu\u00f2 essere riferito ai signori medievali della Provenza:"}
{"id": "3311989", "revid": "640277", "url": "https://it.wikipedia.org/wiki?curid=3311989", "title": "GOODS", "text": "Il GOODS o Great Observatories Origins Deep Survey \u00e8 un sondaggio astronomico realizzato combinando le osservazioni del cielo profondo di tre grandi telescopi spaziali NASA: l'Hubble Space Telescope, lo Spitzer Space Telescope e il Chandra X-ray Observatory e con altri telescopi spaziali come il XMM Newton, e alcuni dei pi\u00f9 potenti telescopi terrestri. Il progetto che si \u00e8 realizzato per consentire agli astronomi lo studio dell'evoluzione galattica nelle zone pi\u00f9 lontane (e quindi anche in quelle pi\u00f9 vicine) dell'universo.\nGOODS consiste in immagini nello spettro visibile e in quello del vicino infrarosso, realizzate dalla Advanced Camera for Surveys del telescopio spaziale Hubble, combinate con il Very Large Telescope e il telescopio di 4 metri presso il Kitt Peak National Observatory; quelle nell'infrarosso provengono dal telescopio spaziale Spitzer. Sono stati poi aggiunti dei dati preesistenti (nel campo dei raggi X) dal Chandra X-ray Observatory e dal telescopio ESA XMM-Newton. Due campi di 10 minuti d'arco per 16 minuti d'arco; uno centrato nell'Hubble Deep Field nord (12h 36m 55s, +62\u00b0 14m 15s) e l'altro sul Chandra X-ray Observatory Deep Field South (3h 32m 30s, -27\u00b0 48m 20s). I due campi GOODS sono le aree pi\u00f9 ricche di informazioni del cielo in termini di copertura di profondit\u00e0 e di lunghezza d'onda.\nStrumenti.\nGOODS consiste in dati provenienti dai seguenti telescopi spaziali:\nImmagini dell'Hubble Space Telescope.\nL'Hubble Space Telescope ha realizzato le foto usando quattro filtri, centrati a 435, 606, 775 e 850 nm. Il risultato \u00e8 un'area che copre di circa 30 volte l'area dell'Hubble Deep Field, fornendo i redshift di oltre 60.000 galassie, nonch\u00e9 un eccellente esempio per lo studio delle galassie brillanti e alti redshift.\nHerschel.\nNel maggio 2010, gli scienziati hanno annunciato che i dati nel campo infrarosso provenienti dall'Herschel Space Observatory sono stati aggiunti agli altri gi\u00e0 facenti parte del progetto GOODS, dopo un'analisi iniziale dei dati usando la strumentazione \"PACS and SPIRE\" dell'Hershcel Space Observatory. Nell'ottobre 2009, durante l'osservazione del campo nord del GOODS e di quello Sud, il telescopio Herschel identific\u00f2 alcune sorgenti del radiazione infrarossa di fondo."}
{"id": "3311990", "revid": "125791083", "url": "https://it.wikipedia.org/wiki?curid=3311990", "title": "Iwan Rheon", "text": "Biografia.\nAll'et\u00e0 di cinque anni lui e la sua famiglia si trasferirono a Cardiff. Ha frequentato la Ysgol Gyfun Gymraeg Glantaf e ha iniziato a recitare all'et\u00e0 di 17 anni, dove ha preso parte a produzioni di teatro scolastico, e frequentato la National Eisteddfod of Wales.\nIwan Rheon si \u00e8 diplomato alla London Academy of Music and Dramatic Art (LAMDA). Inizia la sua carriera da attore con una parte nella soap opera gallese \"Pobol y Cwm\", qui recitava in gallese che \u00e8 la sua prima lingua.\nRaggiunge successo e notoriet\u00e0 recitando nella serie televisiva \"Misfits\", interpretando il personaggio di Simon Bellamy.\nInoltre \u00e8 un cantautore, leader del gruppo \"The Convictions\" con il quale nel 2010 ha inciso un EP chiamato \"Tongue Tied\".\nNel 2010 interpreta Moritz nel musical \"Spring Awakening\" e vince il Laurence Olivier Award alla miglior performance in un ruolo non protagonista in un musical. Nel 2013 affianca Ian McKellen e Derek Jacobi nella serie televisiva britannica \"Vicious\" e interpreta Ramsay Bolton nella serie televisiva statunitense targata HBO \"Il Trono di Spade\".\nNel 2017 \u00e8 nel cast della serie del Marvel Cinematic Universe \"Inhumans\" nel ruolo del villain Maximus il Folle.\nMick Mars dei M\u00f6tley Cr\u00fce in \"\", il film biografico sulla band.\nDoppiatori italiani.\nNelle versioni in italiano dei suoi film, Iwan Rheon \u00e8 stato doppiato da:"}
{"id": "3311991", "revid": "339392", "url": "https://it.wikipedia.org/wiki?curid=3311991", "title": "Prosseneta", "text": ""}
{"id": "3311997", "revid": "116508753", "url": "https://it.wikipedia.org/wiki?curid=3311997", "title": "Luigi Basiletti", "text": "Biografia.\nAvviati gli studi artistici nella propria citt\u00e0 natale presso la bottega del pittore Sante Cattaneo, nel 1801 viene ammesso all'accademia di belle arti di Bologna, dove frequenta la scuola di figura di Jacopo Alessandro Calvi ed entra in contatto con altri artisti come Pelagio Palagi e Antonio Basoli.\nTrasferitosi per alcuni anni a Roma, conosce e stringe amicizia con Antonio Canova. Durante la sua permanenza nella citt\u00e0 si dedica principalmente a disegnare e dipingere numerose vedute di Roma e del territorio circostante, ad esempio Tivoli, migliorando la sua abilit\u00e0 di paesaggista. Nel 1807 si reca a Napoli, visitando Pompei e i Campi Flegrei: anche qui alcune vedute.\nTornato a Brescia, prosegue la sua attivit\u00e0 di pittore affiancando la ricerca storica e il progetto architettonico, diventando una vera personalit\u00e0 nel contesto culturale cittadino. Nel 1823 disegna assieme ad Angelo Vita il Mercato dei Grani di piazzale Arnaldo.\nPoco tempo dopo assume la direzione dei grandi lavori di scavo al capitolium in collaborazione con Rodolfo Vantini e l'archeologo Giovanni Labus: entro pochi anni saranno riportanti alla luce il tempio, il teatro romano e i resti di piazza del Foro, fino alla clamorosa riscoperta, avvenuta nel 1826, della Vittoria alata e degli altri bronzi imperiali.\nSempre a opera del Basiletti sar\u00e0 il lapidario, allestito nella cella centrale del tempio \"secondo il metodo praticato nel Museo Vaticano\", e ancora visitabile."}
{"id": "3311999", "revid": "1305772", "url": "https://it.wikipedia.org/wiki?curid=3311999", "title": "Picross DS", "text": " \u00e8 un videogioco rompicapo sviluppato da Jupiter e pubblicato dalla Nintendo per il Nintendo DS, console per videogiochi.\nEsso \u00e8 stato distribuito prima in Giappone e successivamente in Europa e Nord America."}
{"id": "3312000", "revid": "404338", "url": "https://it.wikipedia.org/wiki?curid=3312000", "title": "7R", "text": ""}
{"id": "3312001", "revid": "181699", "url": "https://it.wikipedia.org/wiki?curid=3312001", "title": "Duomo nuovo (Brescia)", "text": ""}
{"id": "3312002", "revid": "205197", "url": "https://it.wikipedia.org/wiki?curid=3312002", "title": "San Buenaventura (La Paz)", "text": ""}
{"id": "3312003", "revid": "227910", "url": "https://it.wikipedia.org/wiki?curid=3312003", "title": "Duomo vecchio (Brescia)", "text": ""}
{"id": "3312006", "revid": "729019", "url": "https://it.wikipedia.org/wiki?curid=3312006", "title": "Campionato argentino di rugby a 15 1984", "text": "Il Campionato argentino di rugby a 15 1984 fu vinto dalla selezione di Buenos Aires che ha battuto in finale la selezione dell'Uni\u00f3n Entrerriana de Rugby"}
{"id": "3312007", "revid": "26415", "url": "https://it.wikipedia.org/wiki?curid=3312007", "title": "Storia del teatro in Italia", "text": ""}
{"id": "3312012", "revid": "227910", "url": "https://it.wikipedia.org/wiki?curid=3312012", "title": "Concattedrale Invernale di Santa Maria Assunta", "text": ""}
{"id": "3312013", "revid": "26415", "url": "https://it.wikipedia.org/wiki?curid=3312013", "title": "Storia del teatro italiano", "text": ""}
{"id": "3312016", "revid": "181699", "url": "https://it.wikipedia.org/wiki?curid=3312016", "title": "Cattedrale estiva di Santa Maria Assunta", "text": ""}
{"id": "3312021", "revid": "123183363", "url": "https://it.wikipedia.org/wiki?curid=3312021", "title": "Lago Malinvern", "text": "Il lago Malinvern si trova nel comune di Vinadio, in provincia di Cuneo, nell'alto vallone di Riofreddo. \u00c8 situato a 2122\u00a0m sopra il livello del mare ed \u00e8 un lago completamente naturale, nato per via della escavazione glaciale.\nSituato nel cuore delle Alpi Marittime, ai piedi del Monte Malinvern o Testa Malinvern, \u00e8 alimentato da una cascata.\nAccesso.\nDopo aver passato l'abitato di Vinadio si prosegue per il colle della Lombarda e, dopo alcuni tornanti, si seguono le indicazioni per Riofreddo. A questo punto, superato il bacino artificiale, si prosegue per circa 2 chilometri fino alla fine della strada rotabile, in prossimit\u00e0 di una baita recentemente ristrutturata. Abbandonata l'auto, si segue il percorso fino al Rifugio Malinvern superando, prima il bivio per i laghi Martel e Nero e poi poco pi\u00f9 avanti il bivio per i Laghi Aver. Giunti al rifugio, proseguire su sentiero segnavia P13 e dopo circa 45 minuti si giunge al lago (Da qui \u00e8 anche possibile effettuare una digressione fino ai Laghi della Paur).\nPunto di Appoggio.\nRifugio Malinvern -Citt\u00e0 di Ceva (1839\u00a0m), nel vallone di Riofreddo.\nFauna e Flora.\nIn prossimit\u00e0 del lago si possono incontrare alcuni esemplari di Stambecco o pi\u00f9 raramente, anche alcuni, esemplari di camoscio.\nIl lago \u00e8 popolato in prevalenza da trota fario.\nSul sentiero che sale al lago si estendono tappeti di rododendri"}
{"id": "3312023", "revid": "6340", "url": "https://it.wikipedia.org/wiki?curid=3312023", "title": "Abbigliamento dell'antica Grecia", "text": ""}
{"id": "3312024", "revid": "6340", "url": "https://it.wikipedia.org/wiki?curid=3312024", "title": "Abbigliamento nella Roma antica", "text": ""}
{"id": "3312027", "revid": "6340", "url": "https://it.wikipedia.org/wiki?curid=3312027", "title": "Toeletta mattutina nella Roma antica", "text": ""}
{"id": "3312032", "revid": "76963", "url": "https://it.wikipedia.org/wiki?curid=3312032", "title": "Lauren Socha", "text": "Biografia.\nLauren Socha ha frequentato il Burton College ed il Saint Benedict School and Performing Arts College.\n\u00c8 conosciuta grazie alla serie televisiva \"Misfits\", nella quale interpreta il ruolo di Kelly Bailey e con cui ha ottenuto un BAFTAs come miglior attrice non protagonista. \u00c8 sorella dell'attore Michael Socha.\nNel 2012 l'attrice \u00e8 stata arrestata e condannata a 4 mesi di carcere, con l'accusa di avere aggredito un tassista di origini asiatiche. A seguito di questo fatto i produttori di \"Misfits\" hanno annunciato la sua fuoriuscita dal cast."}
{"id": "3312036", "revid": "30610", "url": "https://it.wikipedia.org/wiki?curid=3312036", "title": "Francesco Merlo", "text": "Biografia.\nNato a Catania, si \u00e8 iscritto all'Ordine dei giornalisti il 20 marzo 1980.\nHa scritto il primo articolo per Pippo Fava, poi ha lavorato per \"l'Ora\", \"La Sicilia\", i settimanali \"Il Mondo\" e \"la Domenica del Corriere\" e, per 19 anni, al \"Corriere della Sera\". Dall'ottobre 2003 \u00e8 editorialista per il quotidiano \"La Repubblica\".\nBibliografia.\nR.M. Atria, \"L\u2019Italia in poche parole: patria dell\u2019ossimoro\", \"Dialoghi Mediterranei\", 28, novembre 2017."}
{"id": "3312037", "revid": "1305772", "url": "https://it.wikipedia.org/wiki?curid=3312037", "title": "Picross 3D", "text": "Picross 3D, conosciuto in Giappone come Rittai Picross, \u00e8 un videogioco rompicapo sviluppato da Nintendo e HAL Laboratory per Nintendo DS. \u00c8 stato annunciato alla conferenza Nintendo del 2 ottobre 2008. \u00c8 uscito in Giappone il 12 marzo 2009; in Europa il 5 marzo 2010 e nel Nord America il 3 maggio 2010. Utilizza meccanismi simili a Picross DS e Essential Sudoku DS, ma con una differenza, i puzzle sono in 3D. Al di fuori del Giappone, il gioco fa parte della lista \"Touch! Generations\".\nModalit\u00e0 di gioco.\nNella modalit\u00e0 classica, si devono risolvere i puzzle dei vari livelli eliminando i cubi superflui fino ad arrivare all'immagine; se si fanno 5 errori il gioco termina. A seconda del tempo impiegato e degli errori si ricevono una, due o tre stelle, e una volta che se ne consegue un certo numero si sbloccano dei puzzle aggiuntivi e delle modalit\u00e0 alternative:\n\"Sfida senza appello\": bisogna risolvere un puzzle senza commettere errori, pena la fine del gioco;\n\"Sfida a tempo\": vengono aggiunti dei minuti aggiuntivi se si eliminano velocemente i cubi superflui;\n\"Sfida dell'architetto\": i puzzle da risolvere, messi insieme, formano un'unica figura."}
{"id": "3312043", "revid": "122682767", "url": "https://it.wikipedia.org/wiki?curid=3312043", "title": "Nathan Stewart-Jarrett", "text": "Biografia.\nNathan Stewart-Jarrett ha frequentato il Central School of Speech and Drama diplomandosi nel 2006.\n\u00c8 conosciuto grazie alla serie televisiva \"Misfits\", nella quale interpreta il ruolo di Curtis Donovan."}
{"id": "3312049", "revid": "223320", "url": "https://it.wikipedia.org/wiki?curid=3312049", "title": "Irina Sheik", "text": ""}
{"id": "3312056", "revid": "1543377", "url": "https://it.wikipedia.org/wiki?curid=3312056", "title": "Barmouth", "text": "Barmouth (in gallese: \"Abermaw\", colloquiale: \"Y Bermo\"; 2.500 ab. circa) \u00e8 una localit\u00e0 balneare del Galles nord-occidentale, facente parte della contea di Gwynedd e del Parco Nazionale di Snowdonia e situata di fronte alla Baia di Barmouth (tratto della Baia di Cardigan, Mare d'Irlanda) e lungo la foce del fiume Mawddach.\nGeografia fisica.\nCollocazione.\nBarmouth si trova all'incirca a met\u00e0 strada tra Harlech e Tywyn, nonch\u00e9 a circa 50\u00a0km a sud di Porthmadog, a circa 70\u00a0km a nord di Aberystwyth e a circa 15\u00a0km ad ovest di Dolgellau.\nStoria.\nL'esistenza della cittadina \u00e8 documentata a partire dal XVI secolo."}
{"id": "3312058", "revid": "125791220", "url": "https://it.wikipedia.org/wiki?curid=3312058", "title": "Antonia Thomas", "text": "Biografia.\nNata e cresciuta a Londra da padre inglese e da madre giamaicana, Antonia Thomas ha frequentato il Bristol Old Vic Theatre School, diplomandosi nel 2009. Inoltre \u00e8 stata un membro del National Youth Theatre.\n\u00c8 conosciuta grazie alla serie televisiva \"Misfits\", nella quale interpreta il ruolo di Alisha Daniels. Nel 2012 l'attrice appare nel video musicale \"Charlie Brown\" dei Coldplay.\nNel 2017 entra a far parte del cast principale della serie televisiva statunitense \"The Good Doctor\", nel ruolo della dottoressa Claire Brown.\nDoppiatrici italiane.\nNelle versioni in italiano delle opere in cui ha recitato, Antonia Thomas \u00e8 stata doppiata da:"}
{"id": "3312060", "revid": "128334", "url": "https://it.wikipedia.org/wiki?curid=3312060", "title": "Andrea Berardi", "text": "Biografia.\nNato in una famiglia di antica e nobile tradizione cattolica e culturale; dal padre Giuseppe, avvocato, e dalla madre Teresa Gamberini, scrittrice, eredita le vocazioni professionale e letteraria. Compie studi classici e si laurea giovanissimo in Giurisprudenza nel 1929, con la massima votazione, presso l'Universit\u00e0 degli Studi di Roma \"La Sapienza\".\nGiovane anarchico, si iscrive successivamente al \"P.N.F.\" diventando Ispettore Nazionale, fino al 1938, anno in cui si dimette definitivamente, in totale disaccordo con il \"Patto d'Acciaio\". Nelle vesti di penalista difende coraggiosamente antifascisti d'ogni fede dinanzi al \"Tribunale Speciale Fascista\". Durante la Resistenza partecipa attivamente in prima persona per la difesa degli israeliti di Roma.\nCome giornalista \u00e8 redattore della rivista \"Cristoforo Colombo\" e fondatore e direttore responsabile di \"Onofrio Panvinio\", associazione con omonimo bollettino sulla storia di Roma e dei suoi monumenti. Nel 1946 fonda e dirige l'associazione \"Mondo Latino\", sotto gli auspici dell'Istituto nazionale di studi romani, e l'omonima rivista internazionale di cultura alla quale collaborano, tra gli altri, Enrico De Nicola, Alcide de Gasperi, Bonaventura Tecchi, Giacomo Prampolini, Pablo Neruda, Arturo Farinelli. Nello stesso anno diviene direttore del periodico \"Athena\" e dell'agenzia stampa \"ALI\" (Agenzia latina informazioni).\nFin dal primo dopoguerra \u00e8 tra gli ideatori e fondatori della Democrazia Cristiana. Con il principe Francesco Chigi Albani Della Rovere ricostituisce l\"Associazione fra i Romani\".\nCome avvocato civilista diviene, negli anni Cinquanta, consulente dell'ENI collaborando attivamente con Enrico Mattei, con il quale \u00ecdea e poi con Pietro Sette fonda, nel 1962, la SIV (Societ\u00e0 Italiana Vetro) che diverr\u00e0 negli anni successivi la pi\u00f9 grande vetreria d'Europa, dando lavoro ad oltre quindicimila dipendenti. Sempre per conto dell'ENI sottoscrive contratti petroliferi in Libia con il Re Idris, prima dell'avvento di Gheddafi, contratti purtroppo mai perfezionati per l'improvvisa e tragica morte di Mattei.\n\u00c8 questo il momento in cui Andrea Berardi, legale per l'Europa di alcune tra le pi\u00f9 grandi societ\u00e0 petrolifere d'America (Pan American Oil Co., Western Geophysical Co., Signal Oil and Gas Co.) riesce a convogliare grandi investimenti esteri in Italia.\nProfessore di Legislazione del Sottosuolo presso il Politecnico e l'Universit\u00e0 Statale di Milano, Berardi fonda e dirige per trent'anni la \"Rivista di Diritto Minerario\" (1950-1980), oggi presente in tutte le biblioteche italiane tra i periodici spenti.\nNel 1947 d\u00e0 alle stampe un volume dal titolo \"L'Organizzazione della Pace dal punto di vista giuridico\" nel quale analizza e propugna lo sviluppo di una Organizzazione di carattere internazionale appena costituita (1945) sotto la sigla di O.N.U.\nCon il professor Ardito Desio, nel 1957 fonda l'Associazione Nazionale dei Geologi Italiani (A.N.G.I.) e qualche anno dopo stila il testo della legge che qualifica la professione di geologo, dando poi vita all'Ordine Nazionale dei Geologi Italiani.\nPioniere della ricerca petrolifera in Italia, promuove ricerche nella pianura padana, nel campidano in Sardegna e nel mar Mediterraneo.\nDopo essersi occupato di edilizia a Roma, costruendo sulla Via Appia nella zona dell'Alberone e sulle pendici di Monteverde Nuovo, acquista nel 1960 il castello di San Polo dei Cavalieri, portandone a compimento il lungo restauro iniziato qualche anno prima dall'architetto Luca Brasini, figlio di Armando Brasini, collocandovi all'interno il Centro di Cultura Federico Cesi.\nNel 1963 acquista in Sardegna da una societ\u00e0 facente capo ai Rothschild, la miniera di piombo argentifero dell'Argentiera, curandone come legale la chiusura e poi come imprenditore salvaguardandone le antiche strutture e gli impianti, venendo in tal modo la stessa a rappresentare uno dei primi esempi in Italia di archeologia industriale.\nPoliedrica e inesauribile l'attivit\u00e0 professionale, culturale e politica di Andrea Berardi, in costante difesa della libert\u00e0 e dei valori del diritto. \nNel 1985, ad un anno dalla scomparsa, l'Accademia Nazionale dei Lincei ha inteso onorarne la memoria inserendone il nome in una lapide commemorativa, posta in onore del proprio fondatore, lo scienziato rinascimentale Federico Cesi, sulla facciata principale del castello di San Polo dei Cavalieri.\nNel 2004, con delibera all'unanimit\u00e0, il Comune di Roma ha intitolato alla sua memoria il Largo Andrea Berardi, nella zona di Torrenova."}
{"id": "3312066", "revid": "37909422", "url": "https://it.wikipedia.org/wiki?curid=3312066", "title": "Abermaw", "text": ""}
{"id": "3312073", "revid": "1937503", "url": "https://it.wikipedia.org/wiki?curid=3312073", "title": "Mats N\u00e4slund", "text": " Viene spesso chiamato dalla stampa con il soprannome di \"Le Petit Viking\"."}
{"id": "3312074", "revid": "767487", "url": "https://it.wikipedia.org/wiki?curid=3312074", "title": "Locomotiva FS 391", "text": "Le locomotive del gruppo 391 erano una serie di 27 macchine, a vapore saturo e semplice espansione, a tre assi con tender, alimentate a carbone, che le Ferrovie dello Stato acquisirono, in seguito alla statizzazione delle ferrovie nel 1905, insieme agli impianti della \"Rete Mediterranea\".\nStoria.\nLe locomotive acquisite nel 1905 dalle FS provenivano dal vecchio esercizio della Societ\u00e0 per le Strade Ferrate del Mediterraneo che a sua volta le aveva ereditate nel 1885, in seguito alla costituzione della Rete Mediterranea, dalle precedenti esercenti SFR che a loro volta le avevano inglobate nel proprio parco in seguito all'acquisizione della rete delle Livornesi. Erano di costruzione piuttosto eterogenea e provenienti da fabbriche inglesi, sassoni, austriache e italiane di locomotive a vapore; erano di concezione antiquata e con semplice tettoia come cabina di guida.\nLe unit\u00e0 immatricolate nel 1905 come gruppo 391 erano di due tipi, con tender a tre assi o a 2 assi. Furono classificate come 3911-3938; nel 1914 ne restavano attive 4 unit\u00e0 con tender a due assi, la 3931, la 3933, la 3936 e la 3938, tutte costruite nel 1875 dalla Sigl di Wiener Neustadt e 8 unit\u00e0 con tender a 3 assi: le 3911 e 3912 di costruzione inglese, le 3919, 3921, 3922 e 3926 di costruzione tedesca e le 3929 e 3930 costruite a Pietrarsa.\nCaratteristiche.\nLe locomotive del gruppo 391 FS erano a vapore saturo e a semplice espansione con 2 cilindri interni e distribuzione del tipo Stephenson, a cassetto piano, interna al telaio. Il rodiggio era 0-3-0, a tre assi accoppiati; sviluppavano una potenza tra 250 e 260\u00a0kW, a seconda dell'unit\u00e0 a cui corrispondeva uno sforzo di trazione massimo tra 5090 e 5720\u00a0kg. Il diametro delle ruote era di 1400\u00a0mm, quindi adatto ad un uso misto, merci o viaggiatori. La caldaia aveva una pressione di taratura di 9 bar.\nLe locomotive erano quasi tutte munite di freno a controvapore e di freno a mano agente sulle ruote del tender.\nIl tender era a due o a tre assi con massa complessiva di 21,5 o 22,8\u00a0t. Il carico di carbone era di 3\u00a0t per ambedue le versioni mentre il carico d'acqua era di 7 o di 7,2\u00a0t. La velocit\u00e0 massima della locomotiva era di 45\u00a0km/h."}
{"id": "3312084", "revid": "1543377", "url": "https://it.wikipedia.org/wiki?curid=3312084", "title": "St\u00e9phane Hessel", "text": "Biografia.\nFamiglia e formazione.\nNato da genitori protestanti di famiglia di origine ebraica (ma ormai convertita al luteranesimo), Hessel arriva in Francia nel 1925. La madre pittrice ispira il personaggio di Catherine in \"Jules e Jim\", la storia di una donna amata da due amici che Fran\u00e7ois Truffaut porter\u00e0 sullo schermo a partire dal romanzo autobiografico di Henri-Pierre Roch\u00e9. Il padre Franz, che nel romanzo di Roch\u00e9 ispira il personaggio di Jules, \u00e8 scrittore e traduttore, fra l'altro di Marcel Proust, e amico di Walter Benjamin. Naturalizzato francese nel 1937, diplomato all'Ecole Normale Sup\u00e9rieure di Parigi nel 1939, Hessel segue i corsi del filosofo Maurice Merleau-Ponty e legge Jean-Paul Sartre.\nDurante la Seconda guerra mondiale.\n\u00c8 arruolato e poi fatto prigioniero, riesce a evadere e a raggiungere la Francia libera del generale De Gaulle a Londra. Inviato in Francia nel 1944, \u00e8 arrestato e deportato nel campo di concentramento di Buchenwald, dove nasconde la sua identit\u00e0 per sfuggire all'impiccagione. Evade di nuovo, viene ripreso, ma salta da un treno e si riunisce alle truppe americane. Dopo la liberazione collabora con Henri Laugier e partecipa alla stesura della \"Dichiarazione universale dei diritti dell'uomo\".\nImpegno politico e sociale.\nNominato \"Ambasciatore di Francia\" da Fran\u00e7ois Mitterrand nel 1981, consacra gli anni della pensione alla militanza in favore dei \"sans-papiers\" e della causa palestinese, aderendo alla campagna per il boicottaggio dei prodotti israeliani. Per questo \u00e8 duramente attaccato dallo storico neoconservatore Pierre-Andr\u00e9 Taguieff e accusato di antisemitismo.\nHessel ha risposto a questa accusa, cos\u00ec: \nFu promosso nel 2006 Grand'Ufficiale della Legion d'onore.\nIn tutta la sua vita non ha mai trascurato l'impegno politico: nel 1985, ha sostenuto Michel Rocard; nel 2009 si \u00e8 presentato nella lista di Europa Ecologia (Europe \u00c9cologie), pur restando membro del Partito socialista francese e infine ha sostenuto con impegno Martine Aubry di cui era amico.\nIl 20 ottobre 2010 esce il piccolo libro (un pamphlet di 20 pagine circa) \"Indignez-vous !\" (\"Indignatevi !\") che ha venduto nella sola Francia pi\u00f9 di 700.000 copie a gennaio 2011, divenendo un vero e proprio caso editoriale e politico. Il libretto ha avuto grande successo in tutto il mondo contribuendo anche al movimento giovanile degli \"Indignados\" e ispirando quello di Occupy Wall Street e provocando anche una risposta del politico e antifascista italiano, quasi coetaneo di Hessel, Pietro Ingrao, nel libro \"Indignarsi non basta\".\nSt\u00e9phane Hessel nel 2011 pubblica un altro libriccino, \"Impegnatevi!\", e nel 2012 esce il libro \"vivete!\"; quest'ultimo tratta della riflessione sulla natura umana e della sua ambivalenza.\nNel 2012 pubblica \"An die Emp\u00f6rten dieser Erde! Vom Protest zum Handeln (Agli indignati di questa Terra!)\" \u00abAgli indignati di questa Terra! reca l'ultima testimonianza di una vita fatta di impegno civile e passione. Una passione che, mai sopita nei caratteri pi\u00f9 giovanili e istintivi, spesso travolge con la sua carica comunicativa l'oggetto e le modalit\u00e0 dell'impegno. Impegnarsi per cosa? e come? e perch\u00e9? Spolverate dall'entusiasmo, queste domande restano senza una precisa risposta o svelano elementi di irresolutezza, indebolendo l'energia propulsiva iniziale. [\u2026 Hessel \u00e8 comunque] riuscito dove molti non riescono, ha toccato con poche pagine il cuore dei giovani e li ha spinti a una mobilitazione contemporanea in varie parti del mondo, proprio in tempi in cui si rimprovera loro apatia e passivit\u00e0. Certo \u00e8 facile scuotere gli animi con messaggi intrisi di romanticismo e perbenismo, ma Hessel, negli anni della retorica dei diritti, pur non essendone stato n\u00e9 il primo n\u00e9 l'ultimo predicatore, \u00e8 stato colui le cui parole d'ordine hanno mosso migliaia di persone.\u00bb (Dalla Postfazione di Serena Sileoni)\nMorte.\nIl 27 febbraio 2013 muore durante la notte nel suo appartamento a Parigi, Ci sono stati subito elogi e apprezzamenti di tutto il mondo accademico e da varie testate giornalistiche internazionali e da vari scrittori tra cui il suo amico Edgar Morin con cui condivise la scrittura del libro \"Il cammino della speranza\", ma anche autori italiani come la scrittrice sarda Michela Murgia: In Francia il presidente Hollande lo omaggia definendolo \"uomo libero, grande francese\" il 7 marzo si \u00e8 tenuta una cerimonia nazionale in suo onore."}
{"id": "3312086", "revid": "1149807", "url": "https://it.wikipedia.org/wiki?curid=3312086", "title": "Jam Sessions", "text": "Jam Sessions \u00e8 un videogioco musicale dove si simula la chitarra per Nintendo DS. Esso fu portato in Nord America e in Europa da Ubisoft."}
{"id": "3312087", "revid": "712828", "url": "https://it.wikipedia.org/wiki?curid=3312087", "title": "Yoram", "text": ""}
{"id": "3312088", "revid": "712828", "url": "https://it.wikipedia.org/wiki?curid=3312088", "title": "Joram", "text": ""}
{"id": "3312089", "revid": "113117205", "url": "https://it.wikipedia.org/wiki?curid=3312089", "title": "Franz Joseph von B\u00fclow", "text": "Franz Joseph apparteneva ad una vecchia famiglia nobile originaria del Granducato di Meclemburgo-Schwerin; suo padre, il barone Bernhard, era un alto funzionario del Regno di Prussia, mentre la madre, Paula von B\u00fclow, nata von Linden, che per parte di madre apparteneva al ramo danese della famiglia ed era nipote di Frederik Rudbek Henrik von B\u00fclow, generale del Regno di Danimarca e cavaliere dell'Ordine degli Elefanti; Franz Joseph era il sesto figlio dei nove figli della coppia.\nDopo aver studiato nei ginnasi di Schwerin e Waren Franz Joseph fu destinato alla carriera militare e studi\u00f2 all'Accademia Militare di Pl\u00f6n e du Gro\u00df Lichterfelde; promosso tenente nel 1890, fu destinato alle truppe coloniali tedesche dell'Africa Tedesca del Sud-Ovest sotto la South West Africa Company e suo malgrado partecip\u00f2 alla repressione della rivolta degli Herero, della quale conserv\u00f2 un ricordo atroce; tornato in Germania, lasci\u00f2 l'esercito e nel 1898 spos\u00f2 la contessa Kostanze Beust, nata von Goldacker, pi\u00f9 anziana di lui di tre anni e gi\u00e0 vedova.\nGravemente colpito dallo shock dei metodi usati dal generale Lothar von Trotha per stroncare la rivolta degli Herero, decise di denunciare quegli eccessi pubblicando un suo libro, \"Drei Jahre im Lande Hendrik Witboois\", nel quale attaccava profondamente la societ\u00e0 imperialista tedesca ed europea. Nei suoi possedimenti di Burg Calv\u00f6rde, il castello di famiglia nello Anhalt, raccolse un forte gruppo di intellettuali sia favorevoli all'imperialismo che non, con i quali discusse i problemi della societ\u00e0 tedesca; il circolo ebbe breve durata, e si sciolse nel 1902, un anno e mezzo dopo la sua fondazione. Di esso facevano parte Oswald von Richthofen, Otto von Moltke, Emil von Schoenaich-Carolath, Detlev von Liliencron, Alfred Polycarp von Hompesch e Siegfried von Roedern.\nNel 1897 aveva pubblicato una nuova opera, \"Schilderungen von Land und Leuten\"; amico di Magnus Hirschfeld, fece parte con Eduard Oberg e Max Spohr del Wissenschaftlich-humanit\u00e4res Komitee a Berlino; inoltre si batt\u00e9 per i diritti degli omosessuali, dei quali egli stesso faceva parte. Divenuto uno dei maggiori intellettuali omosessuali della Germania, si batt\u00e9 in difesa in Philipp zu Eulenburg e Kuno von Moltke (Scandalo Harden-Eulenburg); lasciata la Germania, visse a lungo a Venezia; tornato in patria dopo la dichiarazione di guerra dell'Italia agli Imperi centrali, mor\u00ec a Dresda il 18 ottobre 1915."}
{"id": "3312097", "revid": "2222612", "url": "https://it.wikipedia.org/wiki?curid=3312097", "title": "Primavera croata", "text": "La primavera croata (, chiamata anche \"masovni pokret\" o \"MASPOK\", cio\u00e8 \"movimento di massa\") fu un movimento culturale e politico emerso dalla Lega dei comunisti croati alla fine degli anni '60, che si oppose all'unitarismo politico chiedendo riforme economiche, culturali e politiche nella Repubblica Socialista Federale di Jugoslavia e quindi una maggiore autonomia e pi\u00f9 diritti autonomi per la Repubblica di Croazia all'interno della Jugoslavia. Nel 1971, le autorit\u00e0 jugoslave hanno represso il movimento con la forza.\nStoria.\nContesto storico.\nGli anni '60 e '70 in Croazia furono segnati dall'emancipazione generale dalle politiche titoiste impiegate in Jugoslavia dopo la seconda guerra mondiale. Nonostante la significativa resistenza conservatrice, il paese ha subito importanti riforme, tra cui le riforme economiche che negli anni 1964/1965 ha iniziato a introdurre un'economia di mercato, e la democratizzazione della Lega dei comunisti della Jugoslavia tra il 1966 e il 1969 che ha portato a dare un ruolo maggiore alle leghe dei comunisti di ogni singola repubblica e provincia.\nGli anni '60 hanno visto anche l'ascesa delle scienze sociali nel paese. Le scienze politiche e la sociologia sono state introdotte nelle universit\u00e0 contro la resistenza dei comunisti maggiormente puristi. Dopo aver studiato all'estero, nei paesi occidentali, gli scienziati sociali hanno introdotto il pensiero critico nelle loro universit\u00e0 di provenienza, il che li ha progressivamente trasformati in centri di pensiero di opposizione e critiche al regime, in particolare a Lubiana, Zagabria e Belgrado.\nDopo essere stato oggetto di una significativa animosit\u00e0 e repressione da parte del regime negli anni '40 e '50, lo status della Chiesa cattolica in Croazia \u00e8 migliorato anche in conseguenza della democratizzazione del Paese, in particolare a seguito del Concilio Vaticano II (1962-1965) e l'instaurazione di relazioni diplomatiche tra il Vaticano e la Jugoslavia nel 1966. A met\u00e0 degli anni '60, gli eventi religiosi pubblici erano di nuovo permessi e il rapporto tra la Chiesa e lo stato era quello della reciproca tolleranza. La Chiesa cattolica in Croazia, tuttavia, non ha assunto un ruolo attivo nel movimento nazionale e negli eventi politici ad essa associati, anche se la sua leadership era privatamente solidale con i riformisti.\nRichieste politiche.\nLe cose si sono messe in moto appena nove mesi dopo la rimozione di Aleksandar Rankovi\u0107, quando un gruppo di 130 influenti poeti e linguisti croati, 80 dei quali erano comunisti, pubblicarono una \"Dichiarazione sullo status e il nome della lingua standard croata\" nel marzo 1967. Dopo il 1968 gli obiettivi patriottici di quel documento si trasformarono in un generico movimento croato per maggiori diritti per la Croazia che ricevette il supporto della base, specialmente tra molte organizzazioni studentesche che iniziarono attivamente a esprimere il loro sostegno per la causa.\nUna generazione pi\u00f9 giovane di politici riformatori nelle organizzazioni del Partito comunista delle repubbliche federali ha dato slancio al movimento nel tentativo di superare il monopolio del Partito e di espandere i vari diritti civili. Il diritto di essere orgogliosi della propria storia era un argomento di spicco. Ci\u00f2 ha irritato il governo comunista del presidente Josip Broz Tito. Tra le questioni sollevate vi era la pratica dell'Esercito popolare jugoslavo di inviare le persone a svolgere il servizio militare obbligatorio nelle altre repubbliche piuttosto che lasciarle nella loro repubblica di origine.\nCi furono anche tentativi di portare all'attenzione delle autorit\u00e0 l'idea di annettere l'Erzegovina alla Croazia (simile alla Banovina della Croazia che esisteva nel Regno di Jugoslavia dal 1939 al 1941), ma questo era ben lontano da ci\u00f2 che richiedevano i capi del movimento. In realt\u00e0, tali aringhe rosse venivano spesso utilizzate per denunciare le richieste relative al decentramento e all'autonomia come espansionisti e, in definitiva, separatisti.\nProblemi economici.\nNei primi giorni del movimento, la leadership politica croata ha espresso la richiesta di una democratizzazione e decentralizzazione dell'economia, che avrebbe permesso alla repubblica di tenere in Croazia per s\u00e9 una maggior quantit\u00e0 dei profitti realizzati, invece di utilizzare le entrate del turismo e degli emigranti per evitare la rovina economica.\nI problemi economici in Jugoslavia all'epoca contribuirono all'aumento dell'emigrazione economica e questi problemi economici colpirono in particolare la Croazia, nonostante il fatto che la maggior parte delle entrate dal turismo ed il 37% di tutti i lavoratori emigranti jugoslavi provenissero dalla Croazia.\nL'economista croato Vladimir Veselica divenne noto durante questo periodo per aver scritto di come la Croazia non fosse riuscita a trarre profitto dalla valuta estera che era entrata in Jugoslavia attraverso la Croazia, usando una quantit\u00e0 sproporzionatamente piccola di essa. [7] Una Banca nazionale indipendente della Croazia avrebbe consentito una pi\u00f9 equa distribuzione degli utili. Rinunciando al diritto di utilizzare la banca federale di Iugoslavia, la repubblica dovrebbe anche rinunciare al suo diritto di utilizzare il fondo federale per le regioni sottosviluppate.\nAlla decima sessione del Comitato centrale della Lega dei comunisti della Croazia, svoltasi il 15 gennaio 1970, Savka Dab\u010devi\u0107-Ku\u010dar present\u00f2 un documento di qualit\u00e0 su quella che lei descriveva come meschina retorica su come la Croazia veniva danneggiata in Jugoslavia. [8] Il PIL pro capite croato del 1968 era del 25% superiore alla media nazionale, tra le altre statistiche positive. [8] La Croazia ha utilizzato solo il 16,5% del denaro dal fondo federale di solidariet\u00e0 tra il 1965 e il 1970, mentre il governo jugoslavo ha utilizzato il 46,6% principalmente per la regione meno sviluppata del Kosovo e Metohija . Sono state sollevate preoccupazioni anche per il monopolio della Jugoslav Investment Bank e della Bank for Foreign Trade di Belgrado su tutti gli investimenti e gli scambi con l'estero. Il piano quinquennale della Jugoslavia del 1971-75 doveva essere adottato nel luglio 1970, ma fu rinviato a causa del conflitto inter-repubblicano, dell'inflazione elevata e della riorganizzazione amministrativa. Nel mezzo del movimento, il Consiglio esecutivo federale ha congelato tutti i prezzi nel novembre 1971 per un periodo di quattro mesi.\nDisordini pubblici.\nIl movimento organizz\u00f2 alcune manifestazioni nel 1971 e migliaia di studenti di Zagabria protestarono pubblicamente.\nTre linguisti croati, Stjepan Babi\u0107, Bo\u017eidar Finka e Milan Mogu\u0161, nel settembre 1971 pubblicarono un libro di testo di ortografia e grammatica chiamato \"Hrvatski pravopis\" (\"ortografia croata\" ), piuttosto che lo \"Srpskohrvatski\" (serbo-croato). Fu sommariamente vietato e praticamente tutte le copie furono distrutte. Tuttavia, una copia sopravvissuta arriv\u00f2 a Londra dove fu ristampata e pubblicata nel 1972.\nLa classe dirigente jugoslava interpret\u00f2 l'intera faccenda come una restaurazione del nazionalismo croato, respinse il movimento come sciovinista e la polizia reprimette brutalmente i manifestanti. Nel 1971, la classe dirigente dell'Unione Sovietica esercit\u00f2 un'ulteriore pressione su Tito direttamente per mezzo di Leonid Brezhnev e indirettamente grazie ai suoi ambasciatori in Jugoslavia, per affermare il controllo del partito comunista all'interno della Jugoslavia, apparentemente aderendo alla dottrina di Breznev.\nDopo le chiamate allo sciopero degli studenti, nel dicembre 1971 Tito persuase alcuni personaggi pubblici, a suo avviso inaffidabili, come Savka Dab\u010devi\u0107-Ku\u010dar, Miko Tripalo e Dragutin Haramija, a rassegnare le dimissioni, ad unirsi al partito comunista croato e ad avere un ruolo nell'amministrazione locale. Secondo la stima di Tripalo, duemila persone sono state perseguite penalmente in Croazia nel 1972 e nel 1973 per la partecipazione a questi eventi. Tra gli arrestati in quel momento c'erano il futuro presidente della Croazia Franjo Tu\u0111man e il giornalista dissidente Bruno Bu\u0161i\u0107. Altri arrestati e condannati includono gli attivisti studenteschi Dra\u017een Budi\u0161a, Ivan Zvonimir \u010ci\u010dak, Ante Parad\u017eik e Goran Dodig, e membri di Matica hrvatska come Vlado Gotovac, Marko Veselica, \u0160ime \u0110odan, Jozo Ivi\u010devi\u0107 e Hrvoje \u0160o\u0161i\u0107. Nel 1972, pi\u00f9 di 25.000 persone sono state espulse dalla Lega dei comunisti della Croazia.\nLe forze conservatrici sociali e politiche si sono impegnate in una repressione che ha impedito le riforme finali che avrebbero reso la Jugoslavia una vera federazione di repubbliche e province sovrane, riducendo invece sia il concetto politico jugoslavo che la sua nomenklatura a una sorta di \"socialismo reale\" privo di potenziale.\nConseguenze.\nNel 1974 fu ratificata una nuova costituzione federale che conferiva maggiore autonomia alle singole repubbliche, conseguendo sostanzialmente alcuni degli obiettivi del movimento croato della primavera del 1971.\nLo spegnimento ed il calo di importanza della primavera croata segn\u00f2 l'inizio di un periodo noto come \"silenzio croato\" (), in cui i politici croati si sono astenuti dal prendere una posizione pi\u00f9 ferma nella politica federale, allineandosi con la Lega dei comunisti della Jugoslavia. Questo periodo durer\u00e0 fino al 1989.\nEredit\u00e0.\nDiversi leader studenteschi della primavera croata sono successivamente emersi come influenti personaggi politici dopo il crollo del comunismo. Franjo Tu\u0111man \u00e8 diventato il primo presidente della Croazia, \u0160ime \u0110odan \u00e8 diventato un membro del parlamento e ministro della difesa, Ivan Zvonimir \u010ci\u010dak \u00e8 diventato il capo del Comitato croato per i diritti umani di Helsinki. Dra\u017een Budi\u0161a divenne il leader del Partito Social Liberale Croato. Savka Dab\u010devi\u0107-Ku\u010dar, Miko Tripalo e Dragutin Haramija sono diventati membri fondatori del nuovo Partito popolare croato.\nLa quarta edizione del testo Babi\u0107-Finka-Mogu\u0161 \"Hrvatski pravopis\" \u00e8 oggi utilizzata come definizione standard della lingua croata, sebbene siano stati pubblicati anche altri manuali di ortografia e grammatica croati."}
{"id": "3312105", "revid": "339392", "url": "https://it.wikipedia.org/wiki?curid=3312105", "title": "Main event", "text": ""}
{"id": "3312108", "revid": "1494169", "url": "https://it.wikipedia.org/wiki?curid=3312108", "title": "Gingold", "text": ""}
{"id": "3312109", "revid": "834", "url": "https://it.wikipedia.org/wiki?curid=3312109", "title": "Europa (Inno)", "text": ""}
{"id": "3312110", "revid": "1728", "url": "https://it.wikipedia.org/wiki?curid=3312110", "title": "Niccol\u00f2 Biagioli", "text": ""}
{"id": "3312111", "revid": "62004", "url": "https://it.wikipedia.org/wiki?curid=3312111", "title": "Nippo-Vini Fantini-Faizan\u00e8", "text": "La Nippo-Vini Fantini-Faizan\u00e8 \u00e8 stata una squadra maschile italiana di ciclismo su strada con licenza Professional Continental. Fu attiva nel professionismo dal 2010 al 2019, con sede a La Spezia e diretta da Francesco Pelosi e Mario Manzoni.\nStoria.\n2010-2012: i primi anni come Nippo.\nIl team nasce nel 2010 a Tokyo sotto la direzione di Hiroshi Daimon, gi\u00e0 direttore del Team Nippo-Endeka, e dell'ex professionista italiano Alberto Elli, assumendo licenza Continental. Vengono messi sotto contratto alcuni ciclisti italiani, tra cui Luca Barla e Vincenzo Garofalo, e diversi giapponesi: il gruppo gareggia tra Europa e Asia, conseguendo diversi successi con Takashi Miyazawa (frazioni in Tour de Taiwan, Tour of Kumano, Vuelta Ciclista a Le\u00f3n).\nNel 2011 la squadra si fonde con la CDC-Cavaliere, formazione italiana con base a Montegranaro anch'essa di categoria Continental. La sede europea si sposta ad Ancona, nelle Marche, e lo sponsor principale diventa il Gruppo D'Angelo &amp; Antenucci, presente nel mondo del ciclismo gi\u00e0 nel 2009, quando fece da terzo sponsor del team LPR Brakes-Farnese Vini, e nel 2010, come secondo sponsor alla Acqua &amp; Sapone. L'esordio del team, avvenuto al Tour de San Luis il 17 gennaio 2011, coincide con il secondo posto di Maximiliano Richeze nella prima tappa della competizione; la prima vittoria arriva nella sesta tappa della stessa corsa sudamericana ad opera del colombiano Miguel \u00c1ngel Rubiano. In base ai piazzamenti ottenuti nelle stagioni 2009 e 2010 dai corridori in rosa, la squadra riceve l'invito automatico a tutte le gare di categoria 1.2 e 2.2, ottenendo quindici successi, tra i quali quello nella classifica finale del Brixia Tour con Fortunato Baliani. A fine stagione vengono confermati i corridori pi\u00f9 importanti, a cui vengono affiancati altri innesti, mentre viene ceduto Rubiano all'Androni Giocattoli.\nNel 2012 il gruppo D'Angelo &amp; Antenucci abbandona la sponsorizzazione e la squadra riprende il nome di Team Nippo. L'incarico di team manager \u00e8 rivestito da Andrea Tonti; sei dei quattordici corridori che compongono la rosa sono nipponici, per appoggiare il progetto dell'azienda Nippo teso a promuovere e accrescere la notoriet\u00e0 del ciclismo in Oriente. Le biciclette sono fornite da De Rosa e la gestione sportiva \u00e8 ad Ancona. La squadra, oltre che in Europa, \u00e8 presente in diverse gare dell'Asia Tour. La prima vittoria stagionale arriva con l'argentino Maximiliano Richeze alla Vuelta de Mendoza; nella stessa corsa anche Mauro Abel Richeze ottiene un successo, precedendo allo sprint il fratello Maximiliano. La stagione 2012 \u00e8 caratterizzata da numerose vittorie in Asia, America ed Europa e il secondo posto per Maximiliano Richeze nel ranking dell'America Tour, grazie al quale ottiene un contratto con la formazione World Tour Lampre-Merida per la stagione successiva.\nNel 2013 la squadra italo-giapponese, sempre diretta da Elli e Tonti, vince grazie a Fortunato Baliani il Tour of Japan e grazie al colombiano Juli\u00e1n Arredondo il Tour de Langkawi e il Tour de Kumano. Con le vittorie ottenute in Asia il team si piazza al secondo posto nel ranking dell'Asia Tour e vince la speciale classifica individuale con Arredondo. Lo stesso colombiano al termine della stagione firma con la squadra World Tour Trek Factory Racing.\nDal 2014: la rifondazione con Vini Fantini.\nNel 2014 la formazione dilettantistica abruzzese Vini Fantini-D'Angelo &amp; Antenucci si unisce al Team Nippo-De Rosa per creare una nuova squadra Continental, denominata Vini Fantini-Nippo-De Rosa. La parte giapponese del team \u00e8 sempre gestita da Hiroshi Daimon, mentre la parte italiana, con sede a Vasto, in Abruzzo, passa sotto la gestione di Stefano Giuliani e Alessandro Spezialetti. Durante l'anno arrivano vittorie in corse europee minori (Circuit des Ardennes, Tour of Estonia) con Pierpaolo De Negri, Grega Bole ed Eduard Michael Grosu, e in corse asiatiche (Tour of Qinghai Lake, Tour de Hokkaido) con lo stesso Grega Bole e con Alessandro Malaguti.\nNel 2015 Nippo ritorna prima sponsor, sempre coadiuvato da Vini Fantini, incrementando gli investimenti: la squadra assume la denominazione Nippo-Vini Fantini, potendo al contempo acquisire una licenza Professional Continental e salire cos\u00ec al secondo livello del ciclismo mondiale. Per la nuova stagione vengono messi sotto contratto Damiano Cunego, vincitore del Giro d'Italia 2004, Daniele Colli e alcuni neoprofessionisti italiani. Durante l'anno la squadra viene invitata al Giro d'Italia, senza per\u00f2 grandi risultati; l'unico successo europeo arriva al Giro di Slovenia con Pierpaolo De Negri, mentre in Asia si mettono in evidenza Nicolas Marini (vince una tappa al Tour of Japan e tre tappe al Tour of China II), Daniele Colli e Riccardo Stacchiotti, vincitori rispettivamente di Tour of China I e Tour de Hokkaido.\n2019: la vittoria di tappa al Giro e la chiusura.\nIl 30 maggio del 2019 vince la diciottesima tappa del Giro d'Italia con Damiano Cima, che corona una lunga fuga battendo in volata Pascal Ackermann e Simone Consonni. Il 31 dicembre 2019 cessa la propria attivit\u00e0 nel ciclismo professionistico.\nCronistoria.\nClassifiche UCI.\n\"Aggiornato al 31 dicembre 2017\".\nPalmar\u00e8s.\n\"Aggiornato al 31 dicembre 2018\".\nOrganico 2019.\n\"Aggiornato al 15 aprile 2019\"."}
{"id": "3312112", "revid": "339392", "url": "https://it.wikipedia.org/wiki?curid=3312112", "title": "Gu Ja-Cheol", "text": ""}
{"id": "3312113", "revid": "76963", "url": "https://it.wikipedia.org/wiki?curid=3312113", "title": "Howard Overman", "text": "Biografia.\nHoward Overman ha scritto numerose sceneggiature di serie televisive di successo. Ha ideato e creato le serie televisive \"Misfits\", \"Vexed\", \"Dirk Gently\" e \"Atlantis\". Nel 2010 \"Misfits\" ha vinto il premio BAFTA come miglior serie drammatica."}
{"id": "3312114", "revid": "287204", "url": "https://it.wikipedia.org/wiki?curid=3312114", "title": "Elenco dei marchesi di Provenza", "text": ""}
{"id": "3312115", "revid": "228587", "url": "https://it.wikipedia.org/wiki?curid=3312115", "title": "Coppa Italia di pallacanestro maschile 1994", "text": "La Coppa Italia 1994 \u00e8 stata disputata nel periodo compreso tra settembre e marzo mediante un sistema ad eliminazione diretta con partite di andata e ritorno. Le quattro squadre risultate vincitrici dei quarti di finale accedono alle final-four. La fase finale della competizione si \u00e8 svolta tra il 3 ed il 4 marzo 1994 a Casalecchio di Reno (BO).\nFase eliminatoria.\nSedicesimi di finale\n5 e 9 settembre 1993\nOttavi di finale\n12 e 16 settembre 1993\nQuarti di finale\n19 e 23 settembre 1993\nFase finale.\nSquadre partecipanti:\nFINAL FOUR\na Casalecchio di Reno\nSemifinali\n3 marzo 1994\nFinale 3\u00ba posto\n4 marzo 1994\nFinale 1\u00ba posto\n4 marzo 1994"}
{"id": "3312124", "revid": "767487", "url": "https://it.wikipedia.org/wiki?curid=3312124", "title": "Tim Burgess", "text": "Biografia.\nGi\u00e0 front man degli Electric Crayons, che pubblicarono un singolo, \"Hip Shake Junkie\", verso la fine degli anni '80 entr\u00f2 a far parte dei Charlatans, band della scena Madchester fortemente influenzata dall'acid house, dalla psichedelia anni '60 della West Coast e dai Pink Floyd dell'epoca Syd Barrett.\nNel 1989 il gruppo diede alle stampe il suo primo singolo autoprodotto, \"Indian Rope\". Nel 1990 fu la volta del disco di debutto, \"Some Friendly\", edito dalla Beggars Banquet Records.\nNel 1993 prest\u00f2 la propria voce ai Saint Etienne per il singolo di Natale \"I Was Born on Christmas Day\".\nL'8 settembre 2003 pubblic\u00f2 il suo primo disco solista, \"I Believe\". Nel 2004 collabor\u00f2 nuovamente con i Chemical Brothers cantando la canzone \"The Boxer\", inclusa nell'album \"Push the Button\". Nel 1995 aveva gi\u00e0 collaborato con il duo nella canzone \"Life Is Sweet\", divenuta una hit, e per la cover di \"Time for Living\" degli Sly Stone.\nNel 2003 i timori di uno scioglimento dei Charlatans, giustificati dal fatto che Burgess viveva a Los Angeles e quindi lontano dagli altri membri della band, che abitavano in Inghilterra, furono spazzati via dalla pubblicazione del disco \"Up at the Lake\", nello stesso anno.\nNel 2006 fu la volta del disco \"Simpatico\", con influenze reggae e ska. Burgess fece da vocalist anche per l'album \"Memo Rex Commander y el Coraz\u00f3n At\u00f3mico de la V\u00eda L\u00e1ctea\" dei messicani Zo\u00e9.\nBurgess fa parte di un gruppo denominato The Chavs insieme all'ex Libertines Carl Bar\u00e2t, al tastierista dei Primal Scream Martin Duffy, all'ex batterista dei Razorlight Andy Burrows e al nuovo membro Jamie Reynolds, proveniente dai The Klaxons. La band suon\u00f2 per la prima volta insieme al Tap'n'Tin, club di Chatham, citt\u00e0 del Kent."}
{"id": "3312126", "revid": "62004", "url": "https://it.wikipedia.org/wiki?curid=3312126", "title": "Nazionale di ciclismo su pista dell'Italia", "text": "La nazionale italiana di ciclismo su pista \u00e8 la selezione dei ciclisti e delle cicliste che rappresentano l'Italia nelle competizioni ciclistiche internazionali riservate alle squadre nazionali. Prende parte alle prove dei mondiali di ciclismo su pista e dei Giochi olimpici\nMedaglie.\nGiochi olimpici.\nL'Italia ai Giochi olimpici ha conquistato 40 medaglie nelle gare su pista, 38 in campo maschile e due (entrambe d'oro con Antonella Bellutti), in campo femminile.\nVelocit\u00e0 individuale maschile.\nNella velocit\u00e0 individuale maschile ai Giochi olimpici l'Italia ha conquistato 9 medaglie: 4 ori, 3 argenti e 2 bronzi. Si esclude l'oro di Francesco Verri ai Giochi olimpici intermedi del 1906."}
{"id": "3312129", "revid": "729019", "url": "https://it.wikipedia.org/wiki?curid=3312129", "title": "Battaglia di Cathair Cuan", "text": "La battaglia di Cathair Cuan potrebbe essere un conflitto esteso combattuto nel 977 e nel 978, o pi\u00f9 semplicemente una singola battaglia combattuta in uno dei due anni a Munster in Irlanda.\nStoria.\nGli assalitori furono Brian Boru ed i D\u00e1l gCais, mentre gli avversari erano Donnub\u00e1n mac Cathail ed il resto delle truppe reali del Limerick norreno. Questi ultimi erano probabilmente i seguaci del neoeletto \"Re degli Stranieri di Munster\", Aralt mac \u00cdmair, figlio di Ivar di Limerick, da poco ucciso, anche se probabilmente il comando era in mano a Donnub\u00e1n. Brian ed i D\u00e1l gCais ne uscirono vincitori, decretando il passaggio del Limerick ai Gaeli, almeno per i successivi due secoli fino all'invasione normanna dell'Irlanda. Nel 977 erano gi\u00e0 molti i territori passati nelle mani dei D\u00e1l gCais, tra cui forse il grande dun della stessa Limerick. La signoria, per\u00f2, possedeva altri territori, alcuni molte miglia nell'entroterra. Aralt fu probabilmente ucciso nel conflitto, ma sembra che Donnub\u00e1n sia sopravvissuto. I racconti successivi parlano comunque anche della sua morte in battaglia.\nTra i testi che ne citano la morte ci sono gli Annali di Inisfallen, gli Annali dei Quattro Maestri, e il Cogad G\u00e1edel re Gallaib del XII secolo. Negli Annali di Inisfallen di Dublino del XVIII secolo, Aralt viene sostituito da un certo Olaf, forse il fratello, il quale fu in effetti ucciso poco dopo col padre Ivar ed il terzo fratello Dubcenn, a Inis Cathaig nel 977.\nUn'altra fonte, oggi perduta ma usata da John Collins di Myross tra il XVIII ed il XIX secolo, afferma\nIl castello di Croom era in effetti un'importante fortezza della famiglia O'Donovan nel XII secolo, ma non si sa quando vennero in possesso del piccolo fiume Maigue su cui si trova. Forse Collins fa una supposizione che, per\u00f2, non \u00e8 verificabile."}
{"id": "3312135", "revid": "2110845", "url": "https://it.wikipedia.org/wiki?curid=3312135", "title": "Giuseppe Raimondi (designer)", "text": "Biografia.\nSi laurea a Torino nel 1967. Grazie alle sue ricerche nell'ambito del design sperimentale e delle possibilit\u00e0 espressive dei nuovi materiali diventa direttore creativo della ditta Gufram dal 1966 al 1970. I pezzi innovativi che Giuseppe Raimondi crea e la sua direzione artistica, contribuiscono a dare all'azienda una fama internazionale. Per Gufram realizza nel 1966 insieme all'artista Ugo Nespolo, \"Margherita\", tavolo con poltroncine componibili, successivamente le poltrone \"Alvar\" (1967) e \"Mozza\" (1968). Successivamente, la curiosit\u00e0 verso i nuovi materiali lo porta a collaborare con la Cristal Art e la Saint-Gobain, realizzando una serie di specchi, tavoli e lampade che giocano con la riflessione delle forme e della luce. Oltre che nel campo del tessile, dell'arredo per ufficio e della ceramica, lavora anche nel campo dell'illuminazione, realizzando per Valenti la lampada su cavi \"Miriade\". Nel 1970 fonda con altri lo studio A.ba.co e nel 1977 apre un proprio studio a Torino. Come architetto cura l'allestimento del \"Sala Storica dello Pneumatico\" presso il Museo dell'automobile Carlo Biscaretti. Nel 1987 \u00e8 tra i vincitori del Compasso d\u2019Oro con la sedia \"Delfina\" prodotta da Bontempi ; suoi pezzi sono presenti nelle collezioni del Museum of Modern Art e del Victoria and Albert Museum. La passione verso il design lo porta a impegnarsi anche nell'insegnamento e nella divulgazione. Scrive spesso per riviste di settore come Domus, Casabella, Abitare. Nel 1992 pubblica \"Abitare Italia. La cultura dell'arredamento in trent'anni di storia italiana\" (Milano, Fabbri Editori)."}
{"id": "3312143", "revid": "124891679", "url": "https://it.wikipedia.org/wiki?curid=3312143", "title": "Maggie Lloyd Williams", "text": "Biografia.\nNata a Fort Victoria (l'odierna Masvingo) nello Zimbabwe, attualmente vive a lavora in Inghilterra."}
{"id": "3312150", "revid": "287204", "url": "https://it.wikipedia.org/wiki?curid=3312150", "title": "EuroCup Women 2010-2011", "text": "L'EuroCup Women 2010-2011 \u00e8 stata la nona edizione della competizione organizzata dalla FIBA Europe. Le israeliane dell'Elitzur Ramla hanno vinto la loro prima coppa, battendo in finale le francesi dell'Arras.\nAl torneo hanno partecipato 36 squadre. Il turno di qualificazione prevede dodici gironi all'italiana, con partite di andata e ritorno. Due gruppi sono formati da 4 squadre, otto da 3, due da 2. Le prime due di ogni girone e le otto migliori terze vengono ammesse alla fase a eliminazione diretta, che si svolge interamente con partite di andata e ritorno."}
{"id": "3312151", "revid": "287204", "url": "https://it.wikipedia.org/wiki?curid=3312151", "title": "Signore di Sark", "text": ""}
{"id": "3312152", "revid": "287204", "url": "https://it.wikipedia.org/wiki?curid=3312152", "title": "Coppa Italia di pallacanestro maschile 1993", "text": "La Coppa Italia 1993 \u00e8 stata disputata nel periodo compreso tra settembre e marzo mediante un sistema ad eliminazione diretta con partite di andata e ritorno. Le quattro squadre risultate vincitrici dei quarti di finale accedono alle final-four. La fase finale si \u00e8 svolta tra il 4 ed il 5 marzo 1993 a Forl\u00ec (FC).\nSedicesimi di finale\n8 e 10 settembre 1992\nOttavi di finale\n13 e 17 settembre 1992\nQuarti di finale\n23 settembre e 15 ottobre 1992\nFINAL FOUR\na Forl\u00ec\nSemifinali\n4 marzo 1993\nFinale\n5 marzo 1993\nFINALE"}
{"id": "3312160", "revid": "228587", "url": "https://it.wikipedia.org/wiki?curid=3312160", "title": "Califano", "text": ""}
{"id": "3312161", "revid": "767487", "url": "https://it.wikipedia.org/wiki?curid=3312161", "title": "Tommy Clufetos", "text": "\u00c8 noto per aver suonato con artisti come Alice Cooper, Ted Nugent e Rob Zombie. Dal 2010 \u00e8 divenuto il batterista di Ozzy Osbourne sostituendo Mike Bordin. \u00c8 stato turnista dei Black Sabbath per il The End Tour.\nEquipaggiamento.\nClufetos \u00e8 endorser di :\nBatterie DW\nPiatti Meinl\nBacchette Regal Tip\n\"Tommy Clufetos Model TC-313\"\nPelli Aquarian"}
{"id": "3312165", "revid": "287204", "url": "https://it.wikipedia.org/wiki?curid=3312165", "title": "Mabuse", "text": ""}
{"id": "3312166", "revid": "1305772", "url": "https://it.wikipedia.org/wiki?curid=3312166", "title": "V\u00e5rberg", "text": ""}
{"id": "3312167", "revid": "36426", "url": "https://it.wikipedia.org/wiki?curid=3312167", "title": "Bruegel il Vecchio", "text": ""}
{"id": "3312169", "revid": "1305772", "url": "https://it.wikipedia.org/wiki?curid=3312169", "title": "V\u00e4stertorp", "text": ""}
{"id": "3312171", "revid": "834", "url": "https://it.wikipedia.org/wiki?curid=3312171", "title": "Wellfare (I Wanna Tanz)", "text": ""}
{"id": "3312173", "revid": "287204", "url": "https://it.wikipedia.org/wiki?curid=3312173", "title": "Werd", "text": ""}
{"id": "3312179", "revid": "1543377", "url": "https://it.wikipedia.org/wiki?curid=3312179", "title": "Savoy Ballroom", "text": "Il Savoy Ballroom, sito ad Harlem, New York City, era un locale da ballo di medie dimensioni (circa 930 m\u00b2 di pista), in funzione dal 12 marzo 1926 al 10 luglio 1958. Si trovava tra la 140\u00b0 e la 141\u00b0 street su Lenox Avenue.\nStoria.\nIl Savoy fu un popolare locale da ballo, dai tardi anni 1920 agli anni 1950, e vi divennero famosi diversi balli, come il Lindy Hop.\nIn centro, \"downtown\", era noto come \"the Home of Happy Feet\" (la casa dei piedi felici), ma ad Harlem, come \"the Track\" (la pista).\nA differenza della politica di ammettere soltanto i bianchi, adottata dal Cotton Club, il Savoy Ballroom consentiva l'accesso sia ai bianchi che alle persone di colore. Ai ballerini pi\u00f9 dotati, tuttavia, era riservato l'angolo nord-est della pista da ballo, ora denominato \"Cat's Corner\", termine per\u00f2 non utilizzato all'epoca.\nVi si tennero famose \"Battle of the Bands\" (sfide fra gruppi musicali) ed in particolare fra la Benny Goodman Orchestra contro Chick Webb nel 1937, e nel 1938 lo stesso Webb contro la Count Basie Band, che si era esibito la stessa sera con Goodman durante il suo famoso concerto jazz alla Carnegie Hall. La valutazione generale fu che entrambi persero nei confronti di Chick Webb, ma alcuni testimoni dell'epoca propendono per una vittoria di Basie.\nLa sala da ballo era al secondo piano e occupava un intero isolato. Aveva un doppio palco che poteva ospitare una grande band e una di medie dimensioni. La musica era continua in quanto le due band si alternavano e l'una iniziava a suonare quando l'altra aveva terminato di eseguire il suo pezzo. Il Savoy \u00e8 stato l'unico locale da ballo ad avere la presenza costante di una \u00e9lite qualificata dei migliori ballerini. Comunemente noti come \"Savoy Lindy Hoppers\", si esibirono a livello professionale come \"Whitey's Lindy Hoppers\" in produzioni di Broadway e Hollywood.\n\"Stompin' at the Savoy\", classico brano da \"Big Band\" e standard jazz del 1934, prese il nome dalla sala da ballo.\nChick Webb \u00e8 stato il leader della pi\u00f9 nota band del Savoy intorno alla met\u00e0 degli anni 1930. Un'adolescente Ella Fitzgerald, dopo aver vinto un \"talent show\" al Teatro Apollo nel 1934, ne divenne la cantante.\nIl Savoy partecip\u00f2, nel 1939, alla \"World's Fair\" di New York, presentando \"The Evolution of Negro Dance\". La sala da ballo venne chiusa nel 1958, e l'edificio in cui era ospitata venne demolito e sostituito con un complesso residenziale denominato \"Delano Village\".\nIl 26 maggio 2002 venne posta una targa commemorativa per il Savoy Ballroom in Lenox Avenue tra la 140\u00b0 e 141\u00b0 street. Alla cerimonia erano presenti Frankie Manning e Norma Miller, membri ancora vivi degli \"Whitey's Lindy Hoppers\"."}
{"id": "3312181", "revid": "1494169", "url": "https://it.wikipedia.org/wiki?curid=3312181", "title": "Abrahamsberg", "text": ""}
{"id": "3312185", "revid": "599013", "url": "https://it.wikipedia.org/wiki?curid=3312185", "title": "Afternoon", "text": ""}
{"id": "3312190", "revid": "2373", "url": "https://it.wikipedia.org/wiki?curid=3312190", "title": "Cape Cod", "text": ""}
{"id": "3312191", "revid": "1494169", "url": "https://it.wikipedia.org/wiki?curid=3312191", "title": "Albiorix", "text": ""}
{"id": "3312192", "revid": "834", "url": "https://it.wikipedia.org/wiki?curid=3312192", "title": "Caturix", "text": ""}
{"id": "3312193", "revid": "287204", "url": "https://it.wikipedia.org/wiki?curid=3312193", "title": "America (album)", "text": ""}
{"id": "3312194", "revid": "713168", "url": "https://it.wikipedia.org/wiki?curid=3312194", "title": "Archinto", "text": "La famiglia Archinto \u00e8 una casata nobile italiana sviluppatasi a Milano.\nLa storia.\nLe origini della casata si fanno risalire all'XI secolo a Milano ove visse in semioscurit\u00e0 sino al Cinquecento quando, grazie alla professione di banchieri e ad un'accurata politica locale, riusc\u00ec ad inserire alcuni propri membri nell'ambito ecclesiastico dell'arcidiocesi, ottenendo anche che alcuni membri sedessero sul trono arcivescovile milanese. Giuseppe (m. 1477), fu consigliere ducale, come pure suo figlio Cristoforo.\nCol Seicento con la dominazione spagnola nel Ducato di Milano, la famiglia ottenne di essere compresa nel cavalierato di Malta e successivamente ottenne il grandato di Spagna di I classe che valse a personaggi come Carlo Archinto, conte di Tainate, il Toson d'Oro.\nLa famiglia, potente ancora durante tutto il Settecento, fece costruire a Milano il palazzo residenziale di via Olmetto su disegno del Richini e increment\u00f2 i propri possedimenti anche nel contado oltre ad ampliare la propria influenza in campo ecclesiastico arrivando a ricoprire posizioni di rilievo in altre sedi diocesane lombarde.\nContrassero matrimoni di rilievo nella societ\u00e0 aristocratica milanese imparentandosi con i Melzi d'Eryl, i Barbiano di Belgioioso, i Borromeo e i Castelbarco Albani.\nAlbero genealogico della famiglia Archinto.\nSono riportati i membri titolati della famiglia.\nMonumenti legati alla famiglia Archinto.\nGli Archinto costruirono negli anni molte residenze che, pur non appartenendo pi\u00f9 ai discendenti della famiglia, ne portano ancora il nome."}
{"id": "3312199", "revid": "287204", "url": "https://it.wikipedia.org/wiki?curid=3312199", "title": "America (romanzo)", "text": ""}
{"id": "3312204", "revid": "36426", "url": "https://it.wikipedia.org/wiki?curid=3312204", "title": "Patinir", "text": ""}
{"id": "3312205", "revid": "287204", "url": "https://it.wikipedia.org/wiki?curid=3312205", "title": "America (film)", "text": ""}
{"id": "3312213", "revid": "2075911", "url": "https://it.wikipedia.org/wiki?curid=3312213", "title": "Arteria temporale superficiale", "text": "L'arteria temporale superficiale nasce dall'arteria carotide esterna in corrispondenza del collo del condilo della mandibola, sale parallela alla carotide per giungere sulla radice posteriore del processo zigomatico, decorre nello spessore della ghiandola parotide, al davanti del condotto uditivo esterno e al di dietro dell'ATM. Superato il processo zigomatico, decorre sulla fascia del temporale e tre o quattro centimetri al di sopra del processo zigomatico si divide nei suoi rami terminali arteria frontale e il ramo parietale."}
