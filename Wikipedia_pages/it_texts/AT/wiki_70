{"id": "3273985", "revid": "767487", "url": "https://it.wikipedia.org/wiki?curid=3273985", "title": "Ritratto di Ferdinando di Castiglia, Arciduca d'Austria", "text": "Il Ritratto di Ferdinando di Castiglia, Arciduca d'Austria \u00e8 un dipinto a olio su tavola (33x28 cm) di Hans Maler, databile al 1524-1525 circa e conservato nella Galleria degli Uffizi a Firenze.\nStoria e descrizione.\nL'opera, tradizionalmente attribuita a Luca di Leida, mostra Ferdinando I d'Asburgo, Infante di Spagna e arciduca d'Austria, come chiarisce anche la scritta in alto, che deriva da una medaglia raffigurante Ludovico I di Baviera. Egli \u00e8 rappresentato di profilo, posa legata appunto alla medaglistica, con la bocca dischiusa, che sembra voler evidenziare il mento asburgico, e un grande cappello scuro, che d\u00e0 risalto alla figura.\nL'opera si trovava a Gand, dove era esposta a fianco del ritratto della moglie Anna d'Inghilterra. Si conosce una replica autografa del dipinto nell'Accademia dei Concordi di Rovigo."}
{"id": "3273986", "revid": "1573940", "url": "https://it.wikipedia.org/wiki?curid=3273986", "title": "Monique van der Vorst", "text": "Carriera.\nNel 1998 fu colpita da paralisi alla gamba sinistra, con problemi di mobilit\u00e0 anche del ginocchio destro. Cominci\u00f2 a usare la handbike. Nel 2000 prese parte alla sua prima gara, vincendola. Passata a usare un modello \"fixed frame\", prese parte a gare competitive e nel 2001 conquist\u00f2 il suo primo importante trofeo, laureandosi campionessa europea. In seguito ha vinto altre tre volte i campionati europei e per sette volte i campionati del mondo, partecipando inoltre anche a competizioni di triathlon.\nNel 2008 ha vinto due medaglie d'argento ai Giochi paralimpici di Pechino.\nNel novembre 2010, Van der Vorst annunci\u00f2 sul suo sito internet di riuscire nuovamente a camminare giustificando la miracolosa guarigione come conseguenza di uno scontro avuto con un ciclista tedesco nel marzo dello stesso anno.\nNel 2011 l'atleta firm\u00f2 un contratto da ciclista professionista con il team olandese Rabobank e grazie alla sua incredibile storia divent\u00f2 una celebrit\u00e0 nei Paesi Bassi.\nNell'aprile 2012 per\u00f2, dopo che numerosi testimoni avevano smentito la sua storia, Monique ha ammesso che la sua invalidit\u00e0 non \u00e8 mai stata fisica ma solo mentale, e che era gi\u00e0 in grado di camminare prima della presunta miracolosa guarigione."}
{"id": "3273987", "revid": "332944", "url": "https://it.wikipedia.org/wiki?curid=3273987", "title": "Evi Sachenbacher", "text": ""}
{"id": "3273996", "revid": "767487", "url": "https://it.wikipedia.org/wiki?curid=3273996", "title": "Tom McRae", "text": "Biografia.\nNato Jeremy Thomas McRae Blackall, in seguito cambia legalmente nome in Tom McRae; cresciuto nel Suffolk, dichiara di non conoscere la citt\u00e0 dove \u00e8 nato, ma di essere passato una volta dalla stazione per cambiare treno.\nStudia a Londra alla facolt\u00e0 di Politics And Government, dove comincia a formare i primi gruppi.\nNel 2000 viene scelto da Scott Walker per suonare al prestigioso Meltdown Festival, alla Royal Festival Hall e nello stesso anno esce il suo primo disco, \"Tom McRae\", nominato ai Mercury Prize, ai Q Awards e ai BRIT Awards come NewComer.\nCon questo disco McRae ottiene paragoni con pilastri del cantautorato, dalla stampa Inglese e Italiana.Trascorre i due seguenti anni portando il disco in tour, suonando un po' ovunque, cominciando a costruirsi un nome tra le nuove leve del cantautorato e facendosi notare anche per l'energia che dimostra suonando dal vivo.\nNel 2001 fa da sostenitore per il tour Italiano di Paul Weller e per quello Inglese di Dido, e con lei di nuovo in America nel 2004.\nNel 2003 pubblica \"Just Like Blood\" (il titolo \u00e8 preso dalla poesia \"I Say I Say I Say\" di Simon Armitage), che ottiene un buon riscontro specialmente negli Stati Uniti dove ogni singolo pezzo del disco viene usato come colonna sonora per film e televisione.\nNel 2004 McRae si trasferisce a Los Angeles dove registra il suo terzo album, \"All Maps Welcome\".\nQui comincia a suonare regolarmente al \"The Hotel Caf\u00e8\", un locale che si trova a Hollywood. L'esperienza produce \"Hotel Caf\u00e8 Tour\", un festival-show \"on the road\" che ogni anno negli Stati Uniti porta i partecipanti a viaggiare da costa a costa e arriva sporadicamente anche in Europa.\nNel 2006 e poi di nuovo nel 2008 McRae porta il tour in Inghilterra, con l'intento di far conoscere gli artisti dell'Hotel Caf\u00e8 Tour statunitense al suo pubblico europeo. Invita infatti ospiti come Cary Brothers, Jim Bianco, Greg Laswell, Catherine Feeny, i Turin Brakes, ma anche Brian Wright che aprir\u00e0 il tour di McRae del 2010, per l'album \"The Alphabet Of Hurricanes\".\nNel 2005 Tom McRae apre i concerti del tour Europeo di Tori Amos, e suona in Italia nel mese di luglio per cinque tappe.\nNel 2007 esce il suo quarto album, \"King Of Cards\", che McRae porta in tour due volte nello stesso anno, specialmente nei festival Europei, passando anche dall'auditorium di Napoli dove viene invitato a suonare al concerto dell'Epifania.\nUn disco in cui si intravede un cambio, o per meglio dire, un'aggiunta di nuovi stili, anche musicali. Un disco in cui non mancano le ballate emozionali, ma si trovano anche canzoni pi\u00f9 \"upbeat\", come \"Bright Lights\".\nNel frattempo si trasferisce nuovamente in Inghilterra e nel 2007 esce \"The Strongroom Sessions\", mentre nel 2008 esce un disco live, \"Tom McRae Live 2007\", poi ristampato nel 2011.\nNel 2010 viene pubblicato \"The Alphabet Of Hurricanes (Part 1)\", in concomitanza con il tour di presentazione che parte a febbraio.\nIl disco viene registrato in oltre tre anni, per la maggior parte nel suo stesso studio, sotto la sua supervisione e produzione.\nAspetto tecnico in cui \u00e8 col tempo diventato sempre pi\u00f9 presente, specialmente negli ultimi suoi dischi.\nIl disco avrebbe dovuto essere pubblicato a settembre 2009 in concomitanza con l'inizio del tour, ma l'ingaggio da parte della casa discografica \"Cooking Vinyl\" posticipa entrambe le cose all'inizio dell'anno successivo.\nA novembre McRae pubblica due dischi, \"The Prospect Tapes\" e \"B-sides &amp; Rarities\".\nIl primo \u00e8 formato da registrazioni che lui e i suoi collaboratori Ollie Cunningham e Oli Kraus avevano fatto nel 2004 a Los Angeles e che lui per caso aveva ritrovato e deciso di pubblicare. B-side \u00e8 composto da pezzi che avrebbero dovuto o potuto essere nei dischi precedenti, altri che non sono mai arrivati a suonare come lui avrebbe voluto, altri ancora erano semplicemente demo.\nMcRae ha concluso il 2010 e iniziato il 2011, con una serie di concerti in Olanda accompagnato da un quartetto d'archi, il \"Matangi Quartet\". Reinterpretazione di alcuni suoi pezzi, molti ripescati dai suoi primi dischi, come \"You Cut Her Hair\".\nMcRae ha annunciato che nell'Aprile 2011 lo spettacolo riprender\u00e0 nel Regno Unito ed in Nord Europa con un quartetto d'archi Inglese.\nNell'aprile del 2011 esce un live registrato durante 2 serate in Scozia, a Glasgow, nel 2004. Mixato da McRae stesso, il disco si chiama \"Tom At Tut's\".\nNel 2012 esce il sesto disco \"From The Lowlands\", l'attesa seconda parte di \"The Alphabet Of Hurricanes\"e in concomitanza arriva anche un solo tour in Francia e Gran Bretagna e che continuer\u00e0 anche nel 2013 toccando la Svizzera, Germania, Norvegia, Paesi Bassi, Belgio e registrando anche diversi tutto esaurito.\nAltri progetti.\n-Nel 2004 partecipa, con una reinterpretazione di \"Wonderful Christmastime\", alla compilation \"Maybe This Christmas Tree\"\n-Nell'estate del 2005, McRae visita la Nigeria, sotto invito del \"The Observer\", e scrive un articolo sulla carestia intitolato \"This is not just another act of God - this is ingrained poverty\".\n-Nel luglio del 2008, partecipa al singolo \"Lipstick\", di Wills And The Willings, scrivendone parte del testo, dopo aver sentito il materiale originale, e prestando la sua voce al pezzo scritto in risposta ai bombardamenti terroristici del 2005 a Londra.\n-Nell'Ottobre del 2009, viene invitato a suonare al \"Young Offenders Institute\", una prigione nella regione del Yorkshire, come parte del programma che prevede di usare la musica come metodo di riabilitazione ed espressione per i detenuti, suonando per e con loro. Evento che McRae definisce una delle esperienze pi\u00f9 straordinarie della sua vita.\n-Nel giugno del 2010, viene invitato dalla scuola di Framlingham in cui aveva studiato da ragazzino, a tenere una lezione agli studenti sull'industria musicale ed a raccontare la sua esperienza."}
{"id": "3273998", "revid": "332944", "url": "https://it.wikipedia.org/wiki?curid=3273998", "title": "Claudia K\u00fcnzel-Nystad", "text": ""}
{"id": "3274000", "revid": "1305772", "url": "https://it.wikipedia.org/wiki?curid=3274000", "title": "Vikrant", "text": ""}
{"id": "3274001", "revid": "76963", "url": "https://it.wikipedia.org/wiki?curid=3274001", "title": "Addison Timlin", "text": "Biografia.\nFiglia di genitori divorziati, esordisce nel tour nazionale di \"Annie\" nel 2000-01 all'et\u00e0 di 9 anni. Il suo amore per il palcoscenico si traduce in numerose performance, sempre nel ruolo di Annie, alla Papermill Playhouse e al Theater of The Stars Tour a fianco di Conrad John Schuck, prima di sbarcare a Broadway nel ruolo di Baby Louise in \"Gypsy\" con Bernadette Peters.\nHa esordito al cinema nel 2005 al fianco di Clive Owen nel film \"Derailed - Attrazione letale\".\nNel 2011 entra nel cast della quarta stagione della serie televisiva \"Californication\" nel ruolo di Sasha Bingham.\nIl 16 agosto 2013 viene annunciato sul sito della scrittrice Lauren Kate che \u00e8 stata scelta per interpretare il ruolo di Lucinda Price nel film ispirato alla saga \"Fallen\" in uscita nel 2016.\nDal 2017 \u00e8 \"Mara Chandler\"nella serie tv statunitense StartUp,distribuita da Prime Video e Netflix.\nIl 29 giugno 2018 annuncia di aspettare un bambino dal suo compagno Jeremy Allen White. Il 20 ottobre 2018 nasce Ezer Billie White. La coppia si \u00e8 sposata nell\u2019ottobre del 2019. Il 12 dicembre 2020 \u00e8 nata la seconda figlia Dolores Wild White."}
{"id": "3274006", "revid": "767487", "url": "https://it.wikipedia.org/wiki?curid=3274006", "title": "Richard Hooker", "text": "Principalmente conosciuto per aver scritto il \"Trattato sulle leggi di politica ecclesiastica\" (1594-1662), pubblicato per gran parte postumo. Si rif\u00e0 al pensiero di Tommaso d'Aquino, ma anche, tra gli altri, ad Azzone da Bologna il principale dei Glossatori, Henry de Bracton e Niccol\u00f2 Cusano (Nikolaus Krebs von Kues). Hooker, a sua volta, influenzer\u00e0 il filosofo John Locke che nei suoi scritti lo chiamer\u00e0 \"il saggio Hooker\" e ne riprender\u00e0 in toto il pensiero. Si pu\u00f2 considerare, insieme a Matthew Parker e Thomas Cranmer, il cofondatore del pensiero teologico anglicano anche se in lui rimane ancora una traccia profonda del cattolicesimo. Nella sua opera s'intravede l'idea di fondo, propria di quei tempi, che la divisione tra le chiese cristiane, determinatasi con la rivoluzione protestante e lo stesso scisma d'oriente, fosse solo un fenomeno transitorio, dato che i principi religiosi basilari erano unici.\nPur avendo raggiunto posizioni di rilievo nella gerarchia ecclesiastica inglese, grazie anche ai suoi celebri sermoni che lo portarono a stretto contatto con la Regina Elisabetta I, preferisce ritirarsi in provincia a scrivere il \"Trattato\". Il problema che lo spinge a scrivere, affermando che per un teologo \u00e8 meglio ritirarsi a pensare che sermoneggiare, \u00e8 la contesa inglese di quegli anni con i Puritani. Questi ultimi ritenevano che solo sui testi sacri potesse trovarsi la regola per il comportamento umano e ci\u00f2 poneva in discussione la struttura gerarchica statuale e la stessa validit\u00e0 delle leggi dello Stato ed, in ultimo, il potere del Re. La sua opera rimane fondamentale per il consolidamento della monarchia Inglese di Elisabetta I, infatti, nel 1588 la sconfitta dell'invincibile armata determina la fine della minaccia spagnola di Filippo II e, quindi, il problema, per gli inglesi, non \u00e8 pi\u00f9 la restaurazione cattolica in Inghilterra, ma il consolidamento del potere di Elisabetta I e perci\u00f2 della Chiesa anglicana di Stato.\nL'importanza del \"Trattato\" supera la materia strettamente religiosa, investendo la questione del fondamento del potere dello Stato. Infatti, la domanda a cui Hooker si propone di rispondere con la sua opera \u00e8 quali siano i fondamenti (la base) su cui riposa l'obbligatoriet\u00e0 delle leggi e la legittimazione del governo statuale stesso.\nLa risposta data da Hooker \u00e8 che l'accordo dei cittadini tra loro fonda il potere del sovrano o del governo.\nL'osservanza della legge deriva solo dal consenso delle parti vincolate che, accordatesi tra loro, conferiscono ad un terzo, persona od istituzione, il potere di governarle: peraltro, tale potere conferito dai consociati \u00e8 sempre reversibile se i consociati raggiungono un nuovo diverso accordo, perch\u00e9 il potere originario riposa sui singoli che si sono accordati tra loro.\nLa principale funzione della legge civile, secondo Hooker, \u00e8 che permette a tutti di conoscere ci\u00f2 che \u00e8 bene e ci\u00f2 che \u00e8 male: ma \u00e8 vincolante per tutti solo quando fondata sul consenso sociale. In particolare, la legge rende l'uomo libero perch\u00e9 gli consente di poter scegliere tra ci\u00f2 che \u00e8 giusto e ci\u00f2 che \u00e8 sbagliato. La conoscenza diretta della norma da parte dell'individuo gli permette di attenuare l'arbitrio dell'interpretazione istituzionale: questo era un problema molto sentito anche in ambito religioso, dove i cattolici ritenevano che l'interpretazione della Bibbia, dovesse essere compito esclusivo della gerarchia ecclesiastica, mentre la rivoluzione protestante aveva ritenuto di dover eliminare questa intermediazione necessaria, favorendo il contatto diretto del fedele con le fonti sacre.\nHooker ha analizzato il problema della divisione tra legge religiosa e legge civile, mutuando da San Tommaso e dagli altri autori sopraindicati questa netta distinzione; inoltre, ad Hooker deve essere riconosciuto il merito di avere evidenziato le ragioni per le quali si deve obbedire alla legge civile fondata sui costumi sociali e sui principi naturali dedotti principalmente dalla religione, ma non solo da essa, superando l'assunto che solo nella religione potessero trovarsi le regole vincolanti per le persone.\nProdromi di una cultura illuministica.\nNel \"Trattato\" al paragrafo 10 pag.189, (cfr. I lavori del sig. Riccardo Hooker vol.I, del rev. W.S.Dobson, M.A. of St. Peters College, Cambridge, Pricerton, N.J., liberamente consultabile in www.archive.org) si trovano dei pensieri espressi in ordine alla funzione delle leggi, che meritano di essere analizzati in questa sede, per evidenziare, in Hooker, i prodromi di quella che sar\u00e0 l'idea illuministica della funzione della legge, elaborata solo secoli dopo.\nHooker dice che, se vivere sotto l'arbitrio di una sola persona \u00e8 causa dei molti mali che affliggono l'uomo, invece, il rifugiarsi sotto la tutela delle leggi consente alle persone di conoscere in anticipo i loro doveri e di sapere cos\u00ec le sanzioni previste per la loro trasgressione.\nSe le cose fossero semplicemente buone o cattive, e come tali universalmente conosciute, non ci sarebbe stato nessun bisogno di nuove leggi oltre quelle naturali. Tuttavia, le cose non stanno cos\u00ec, molti aspetti della vita sono complessi ed hanno bisogno di essere approfonditi, prima di decidere quale comportamento sia giusto adottare.\nLe leggi consentono, da un lato, di poter indicare la strada da percorrere alle persone, dall'altro, dato che esse devono essere pubbliche e conosciute o conoscibili da tutti, le leggi evitano che si possa invocare l'ignoranza a giustificazione di comportamenti contrari al benessere sociale comune."}
{"id": "3274009", "revid": "1272592", "url": "https://it.wikipedia.org/wiki?curid=3274009", "title": "Abbazia di Sainte-Madeleine du Barroux", "text": "L'abbazia di Sainte-Madeleine du Barroux venne fondata a Le Barroux (Francia) nel 1978 da Dom G\u00e9rard Calvet, OSB. Il complesso abbaziale \u00e8 stato costruito fra il 1980 e il 1984 in stile neoromanico. Il decreto d'erezione canonico dell'abbazia venne promulgato nel giugno 1989. L'abbazia consacrata a santa Maddalena fa parte della confederazione benedettina (\"Confoederatio Benedictina Ordinis Sancti Benedicti\") dal 2008. La lingua liturgica delle celebrazioni \u00e8 la lingua latina nel rito di San Pio V."}
{"id": "3274010", "revid": "767487", "url": "https://it.wikipedia.org/wiki?curid=3274010", "title": "Roberto Dias", "text": "Caratteristiche tecniche.\nGiocava come difensore, pi\u00f9 precisamente come libero, sebbene all'occorrenza potesse ricoprire anche il ruolo di centrocampista. Abile nei calci di punizione, dotato di una grande confidenza con il pallone, fu definito da Pel\u00e9 il miglior libero del calcio brasiliano.\nCarriera.\nClub.\nDopo aver disputato il torneo Olimpico di , firm\u00f2 per il San Paolo il 1\u00ba giugno 1961. Fu tra gli elementi di spicco di una squadra non particolarmente vincente, conquistandosi il favore dei tifosi grazie alle sue prestazioni specialmente negli anni 1960. Partecip\u00f2 alla duplice vittoria nei campionati statali 1970 e 1971, debuttando inoltre nella prima edizione della massima serie brasiliana: scese in campo per la prima volta il 7 dicembre 1971 contro l'Am\u00e9rica-RJ al Morumbi. Tuttavia, quell'annata si concluse ben presto per Dias, che ebbe un infarto e dovette lasciare i campi da gioco fino a settembre 1972. Giocato un ultimo campionato con il San Paolo, si trasfer\u00ec al CEUB e al Dom Bosco, e una volta svincolatosi pass\u00f2 ai messicani del Jalisco. Concluse poi la carriera nel Dom Bosco.\nNazionale.\nGioc\u00f2 durante come centrocampista, affiancando G\u00e9rson. Segn\u00f2 una doppietta nella partita contro la . Debutt\u00f2 con la maglia della Nazionale maggiore del Brasile il 28 aprile 1963 contro la al Colombes di Parigi, giocando da titolare. Partecip\u00f2 prevalentemente a incontri amichevoli, chiudendo la carriera il 17 dicembre 1968 contro la . Tra i papabili per la convocazione al , Vicente Feola gli prefer\u00ec Zito."}
{"id": "3274012", "revid": "1718925", "url": "https://it.wikipedia.org/wiki?curid=3274012", "title": "Songdo", "text": "Songdo \u00e8 una citt\u00e0 internazionale dedicata al commercio ed al business attualmente in costruzione su un'area di 6,1\u00a0km\u00b2 di terra sottratta al mare sulla costa di Incheon, a 65\u00a0km da Seul e collegata all'Aeroporto Internazionale Incheon da un ponte autostradale di 12,3\u00a0km, chiamato \"Incheon Bridge\". Con Yeongjong e Cheongna, fa parte dell'Incheon Free Economic Zone.\nIl distretto commerciale internazionale di Songdo ospiter\u00e0 il Northeast Asia Trade Tower e la Incheon Tower. Scuole, ospedali, appartamenti, uffici e luoghi culturali vengono costruiti nel distretto. Saranno presenti le repliche di importanti luoghi nel mondo come il Central Park e i canali di Venezia. Questo progetto di sviluppo decennale dovrebbe costare oltre 40 miliardi di dollari, rendendolo uno dei pi\u00f9 cari progetti di sviluppo mai realizzati.\nLo sviluppo di Songdo \u00e8 stato sottoscritto da una joint venture internazionale guidata dalla Gale International e dalla POSCO. Il progetto \u00e8 stato studiato dall'ufficio newyorkese di Kohn Pedersen Fox (KPF). Le infrastrutture di sviluppo e la mano d'opera sono state fornite dalla citt\u00e0 di Incheon.\nSviluppo.\nCostruita su un'area di 6\u00a0km\u00b2 ricavata dal Mar Giallo al largo di Incheon, a circa 56\u00a0km dalla capitale della Corea del Sud, Seul, il distretto commerciale internazionale di Songdo \u00e8 la pi\u00f9 grande speculazione edilizia della storia. Al suo completamento, programmato per il 2022, il distretto dovrebbe contenere oltre 80.000 appartamenti, 4.645.000\u00a0m\u00b2 di uffici e 929.000\u00a0m\u00b2 di aree commerciali. La Northeast Asia Trade Tower con i suoi 65 piani \u00e8 divenuta il pi\u00f9 alto edificio della Corea del Sud e il secondo pi\u00f9 alto della penisola coreana dopo il Ryugyong Hotel di Pyongyang, nella Corea del Nord. Tutte le case, le strade e gli uffici saranno dotati di computer collegati alla wide area network cittadina.\nComplesso Accademico Globale Yonsei Songdo.\nL'accordo per la costruzione del complesso venne stipulato l'8 maggio del 2006 tra la citt\u00e0 di Incheon e la Yonsei University, il complesso accademico Yonsei Songdo sar\u00e0 un'ancora dell'R&amp;D dell'area di Songdo e da base per la ricerca delle industrie coreane. La costruzione \u00e8 divisa in due fasi, la prima fase include il Global Campus, il Joint University Campus, il R&amp;D Campus, e il Global Academic Village. La fase uno doveva essere completata per il 2010 mentre la fase due deve iniziare entro il 2011.\nIl Joint University Campus secondo progetto deve essere sia campus d'oltremare per le principali universit\u00e0 di ricerca straniere, sia la sede per univiersit\u00e0 locali. Questo campus sar\u00e0 integrato e completamente compatiile con i programmi di studio della Yonsei University.\nCritiche.\nNel 2003, l'associazione Birds Korea ha posto fine al progetto di bonifica a causa di timori per la perdita di importanti piane di marea. Prima della bonifica, le piane di marea di Songdo erano dimora di alcune specie a rischio di uccelli marini, e offrivano un punto di sosta ai trampolieri migratori nel loro viaggio tra gli emisferi Settentrionale e Meridionale."}
{"id": "3274014", "revid": "179980", "url": "https://it.wikipedia.org/wiki?curid=3274014", "title": "Roberto Dias Branco", "text": ""}
{"id": "3274018", "revid": "111325", "url": "https://it.wikipedia.org/wiki?curid=3274018", "title": "NAC Breda", "text": ""}
{"id": "3274019", "revid": "435108", "url": "https://it.wikipedia.org/wiki?curid=3274019", "title": "N.E.C Nijmegen", "text": ""}
{"id": "3274021", "revid": "435108", "url": "https://it.wikipedia.org/wiki?curid=3274021", "title": "AFC Ajax", "text": ""}
{"id": "3274023", "revid": "435108", "url": "https://it.wikipedia.org/wiki?curid=3274023", "title": "BV De Graafschap", "text": ""}
{"id": "3274030", "revid": "435108", "url": "https://it.wikipedia.org/wiki?curid=3274030", "title": "PSV Eindhoven", "text": ""}
{"id": "3274033", "revid": "435108", "url": "https://it.wikipedia.org/wiki?curid=3274033", "title": "Roda JC", "text": ""}
{"id": "3274034", "revid": "287204", "url": "https://it.wikipedia.org/wiki?curid=3274034", "title": "Hans Maler zu Schwaz", "text": "Fu attivo soprattutto come ritrattista, nel villaggio di Schwaz, nei pressi di Innsbruck. Fu forse allievo dell'artista tedesco Bartholom\u00e4us Zeitblom, direttore della Scuola di Ulm tra il 1484 e il 1517. Hans Maler dipinse numerosi ritratti di membri della famiglia Asburgo alla corte a Innsbruck, nonch\u00e9 di ricchi mercanti, come i Fugger.\nI suoi due pi\u00f9 importanti mecenati furono Ferdinando I d'Austria, che all'epoca era l'arciduca (pi\u00f9 tardi imperatore) e la famiglia Fugger. Ferdinando ad esempio gli commission\u00f2 almeno tre ritratti di se stesso e quattro di sua moglie, Anna di Boemia e Ungheria. Maler dipinse anche nel 1517 il ritratto di Sebastiano Andolina, un celebre fabbro e mercante di Schwaz. Lo stile dei suoi ritratti di rado variava dal formato del busto, senza mani e senza contatto visivo con lo spettatore. \nAll'inizio della carriera lavor\u00f2 anche per Massimiliano I d'Asburgo e dipinse gli affreschi con l'albero genealogico degli Asburgo nel Castello di Ambras, nel 1508."}
{"id": "3274035", "revid": "1442080", "url": "https://it.wikipedia.org/wiki?curid=3274035", "title": "Karel Presl", "text": "Il suo primo nome \"Karl\" viene anche scritto Karel, Carl o Carel, mentre il secondo compare anche come Bo\u0159ivoj. L'abbreviazione botanica ufficiale delle sue generalit\u00e0 \u00e8 ora C.Presl, ma in precedenza fu anche K. B. Presl.\nStudi\u00f2 presso l'Universit\u00e0 Carolina di Praga, ove divenne successivamente professore di Storia Naturale e Tecnologia e suo fratello, Jan Svatopluk Presl, fu professore di Zoologia e Mineralogia.\nRiconoscimenti.\nIn onore suo e di suo fratello, venne assegnato il nome \"Preslia\" Opiz a un genere di piante della famiglia delle Lamiaceae.\nAnche la rivista, comparsa dal 1914 con il nome di \"Preslia\", fu cos\u00ec denominata in onore suo e del fratello."}
{"id": "3274036", "revid": "435108", "url": "https://it.wikipedia.org/wiki?curid=3274036", "title": "SBV Vitesse", "text": ""}
{"id": "3274037", "revid": "767487", "url": "https://it.wikipedia.org/wiki?curid=3274037", "title": "Una di troppo", "text": "Una di troppo \u00e8 un film del 1982, diretto da Pino Tosini, tratto dal romanzo \"La zona d'ombra\" di Leros Pittoni e rieditato col titolo \"Una donna dietro la porta\".\nTrama.\nAndr\u00e9a, bellssima trentenne di Zurigo, si reca a Orvieto, dove ha ereditato una villa. Insieme al notaio Sergio si reca a visitare l'immobile. Per una distrazione, i due restano chiusi all'interno; dopo il comprensibile malumore iniziale, i due cercano di adattarsi alla meglio, in attesa d'essere liberati da qualcuno. Creata un'atmosfera intima con tanto di musica, Andr\u00e9a e Sergio si lasciano andare a reciproche confidenze: lui, pur sposato, \u00e8 da qualche tempo impotente, mentre lei detesta il marito e forse tutti gli uomini. Una volta liberi, i due si lasciano, ma le circostanze riportano entrambi nella villa, dove hanno il loro primo rapporto amoroso. Sergio \u00e8 felice per la ritrovata virilit\u00e0 e pensa subito alla moglie; Andr\u00e9a, che si sta innamorando dell'uomo, capisce d'essere stata soltanto uno strumento. Accade per\u00f2 che la porta si chiuda nuovamente."}
{"id": "3274039", "revid": "36426", "url": "https://it.wikipedia.org/wiki?curid=3274039", "title": "Hans Maler", "text": ""}
{"id": "3274043", "revid": "62015", "url": "https://it.wikipedia.org/wiki?curid=3274043", "title": "Georg Jan", "text": ""}
{"id": "3274045", "revid": "767487", "url": "https://it.wikipedia.org/wiki?curid=3274045", "title": "Una donna dietro la porta", "text": "Una donna dietro la porta \u00e8 un film del 1982, diretto da Pino Tosini."}
{"id": "3274049", "revid": "21880", "url": "https://it.wikipedia.org/wiki?curid=3274049", "title": "Chamaecytisus spinescens", "text": ""}
{"id": "3274050", "revid": "767487", "url": "https://it.wikipedia.org/wiki?curid=3274050", "title": "Arturo Ledesma", "text": "Carriera.\nHa debuttato a 19 anni con i Chivas de Guadalajara nel torneo di Clausura 2007 e nella CONCACAF Champions League. Ha debuttato in campionato in una partita vinta contro l'Atlante."}
{"id": "3274053", "revid": "767487", "url": "https://it.wikipedia.org/wiki?curid=3274053", "title": "Un prete scomodo", "text": "Un prete scomodo \u00e8 un film del 1975, diretto da Pino Tosini e interpretato da Enrico Maria Salerno.\nTrama.\nIl film tratta la storia del sacerdote Lorenzo Milani, il parroco che, dopo la guerra, venne rimosso dal suo incarico e trasferito a Barbiana, dove fond\u00f2 una scuola gestita con un metodo teso al recupero dei ragazzi pi\u00f9 sfortunati.\nLorenzo Milani, figlio di una donna ebrea, viene battezzato per evitare le persecuzioni razziali fasciste. Nel luglio del 1943 chiede aiuto ad un sacerdote per alcune precisazioni teologiche. Dopo aver assistito alla morte di un giovane sacerdote, Milani decide di entrare in seminario e, ordinato sacerdote, nel 1947 diviene cappellano a San Donato (Firenze).\nLa sua esperienza dinanzi ad una popolazione povera, lo porta ad intensificare le proprie iniziative per l'istruzione dei ragazzi e si scaglia contro le classi abbienti e i loro poteri. Per questo motivo, come punizione, viene trasferito nel 1954 a Barbiana, piccolissimo borgo, nel quale fonda una scuola anticonformista, aperta 12 ore al giorno per 365 giorni all'anno. Dopo la pubblicazione del suo libro \"Esperienze Pastorali\", e il diffondersi delle polemiche sollevate dalla sua attivit\u00e0 e dalle sue dichiarazioni molto dirette, viene condannato e inizia un processo a Roma che terminer\u00e0 con una condanna dopo la sua morte, avvenuta dopo una lunga malattia il 26 giugno 1967.\nCritica.\nNel Mereghetti: Dizionario dei film si legge: \"la vita di un prete scomodo \u00e8 ricostruita utilizzando gli scritti polemici pi\u00f9 noti, ma il film finisce per appiattire una figura originale e carismatica e rischia di risultare unilaterale e semplicistico\"\".\""}
{"id": "3274055", "revid": "41824", "url": "https://it.wikipedia.org/wiki?curid=3274055", "title": "Luoghi immaginari", "text": ""}
{"id": "3274056", "revid": "767487", "url": "https://it.wikipedia.org/wiki?curid=3274056", "title": "Ritratto virile (Burgkmair)", "text": "Il Ritratto virile \u00e8 un dipinto a olio su tavola (27,2x22,5\u00a0cm) di Hans Burgkmair, firmato e datato e 1506, e conservato nella Galleria degli Uffizi a Firenze.\nStoria e descrizione.\nL'opera si trova a Firenze almeno dal XVI secolo, quando venne inventariata come opera di scuola veneta. Nel 1939, nonostante le ridipinture fu riconosciuto dall'Oertel come possibile opera di Burgkmair, come conferm\u00f2 una radiografia in cui apparve la firma e la data. Poco dopo l'opera venne restaurata.\nSu uno sfondo scuro si vede un giovane di tre quarti, girato verso sinistra, con un grosso cappello scuro che d\u00e0 risalto al volto. La fisionomia \u00e8 ben individuata, con tratti spigolosi e un grosso naso. Lo sguardo \u00e8 rivolto a sinistra verso un punto indefinito, forse dove era presente un ritratto della moglie con cui poteva fare un dittico."}
{"id": "3274060", "revid": "46291", "url": "https://it.wikipedia.org/wiki?curid=3274060", "title": "Rosa viscosa", "text": "La Rosa vischiosa (Rosa viscosa ) \u00e8 una pianta perenne legnosa appartenente alla famiglia delle Rosaceae.\nDistribuzione e habitat.\n\u00c8 un endemismo siculo-calabro.\nVive ad un'altitudine tra i 700 e i 1500 m s.l.m."}
{"id": "3274066", "revid": "767487", "url": "https://it.wikipedia.org/wiki?curid=3274066", "title": "Numeri fidanzati", "text": "I numeri fidanzati o numeri quasi-amicabili sono le coppie di numeri tali che la somma dei divisori propri diversi da 1 di ciascuno di essi \u00e8 uguale al valore dell'altro numero. In altri termini, $(m, n)$ sono numeri fidanzati se $s(m) = n + 1$ e $s(n) = m + 1$, dove $s(n)$ \u00e8 la somma dei divisori propri di $n$: una condizione equivalente \u00e8 che $\u03c3(m) = \u03c3(n) = m + n + 1$, dove $\u03c3$ \u00e8 la funzione somma dei divisori.\nLe prime coppie di numeri fidanzati sono: (48,\u00a075), (140,\u00a0195), (1050,\u00a01925), (1575,\u00a01648), (2024,\u00a02295), (5775,\u00a06128).\nNel caso di 48 e 75, noti anche come \"Promessi sposi\", abbiamo che la somma dei divisori propri diversi da 1 di 48 \u00e8 2 + 3 + 4 + 6 + 8 + 12 + 16 + 24 = 75, mentre quella per 75 \u00e8 3 + 5 + 15 + 25 = 48\nTutte le coppie note di numeri fidanzati hanno parit\u00e0 opposta: i valori di un'eventuale coppia della stessa parit\u00e0 sono maggiori di 1010."}
{"id": "3274069", "revid": "1833487", "url": "https://it.wikipedia.org/wiki?curid=3274069", "title": "Affettatrice", "text": "Un'affettatrice \u00e8 uno strumento utilizzato in ambito culinario, utile generalmente per il taglio di salumi e carni. \nDescrizione.\nEssa \u00e8 composta principalmente da una lama rotante affilata, con diametro variabile, sulla quale viene fatto scorrere con ausilio di un carrello il salume che si intende tagliare. Sulla macchina affettatrice \u00e8 generalmente posta anche una rotella che permette di regolare la dimensione del taglio che pu\u00f2 variare da pochi millimetri, fino a circa un centimetro. Le operazioni di taglio vengono eseguite sul lato destro della lama, quello che taglia, mentre sul lato opposto la lama \u00e8 opportunamente sagomata in modo che non tagli e non crei pericolo a chi opera con la macchina. La fetta tagliata fuoriesce attraverso la parte non tagliente della lama e pu\u00f2 essere comodamente raccolta dall'operatore.\nLa prima affettatrice fu inventata da Wilhelmus van Berkel a Rotterdam nel 1898. I primi modelli di affettatrici venivano utilizzate attraverso un sistema a volano, mentre le pi\u00f9 recenti generalmente utilizzano un motore elettrico.\nGeneralmente \u00e8 dotata di un affilatoio dotato di due smerigli uno dei quali affila, mentre l'altro elimina le \"bave\" risultanti dall'affilatura, azionati mediante la rotazione di un carrellino posto sopra la macchina.\nOggigiorno le affettatrici sono state rese disponibili anche per il mercato casalingo, e non esclusivamente per le attivit\u00e0 commerciali."}
{"id": "3274070", "revid": "149485", "url": "https://it.wikipedia.org/wiki?curid=3274070", "title": "Pavel Novotn\u00fd", "text": ""}
{"id": "3274072", "revid": "767487", "url": "https://it.wikipedia.org/wiki?curid=3274072", "title": "La casa delle mele mature", "text": "La casa delle mele mature \u00e8 un film del 1971, diretto da Pino Tosini e ambientato a Reggio Emilia.\nTrama.\nJudy Dominici e Marisa Cosentini sono due giovani donne, gi\u00e0 ricoverate in una clinica per malattie mentali, la prima per la sua vita sregolata mentre la seconda per un trauma subito da bambina. Dopo un breve periodo di libert\u00e0 vengono nuovamente internate, ma questa volta in un orrendo manicomio in cui, anzich\u00e9 le cure e la comprensione di cui hanno bisogno, ricevono soltanto percosse. La vita di Judy non sembra rivelarsi fortunata, ha un fratello, uomo industriale che tiene unicamente all'onore della famiglia e al buon nome della propria ditta, che si disinteressa completamente di lei. Marisa invece \u00e8 amorosamente seguita dal marito, Fulvio, che, riuscito a farla dimettere, l'affida alle cure di un valente psichiatra. Ottenuta la guarigione della moglie, Fulvio si rivolge al fratello di Judy scongiurandolo, invano, di sottrarre la sorella al triste ambiente del manicomio. Abbandonata dalla famiglia, Judy, malgrado le implorazioni di Marisa, si uccide."}
{"id": "3274074", "revid": "88740", "url": "https://it.wikipedia.org/wiki?curid=3274074", "title": "Luigi Visintin", "text": "Autore di diffusissime carte geografiche e di atlanti, predominanti e per alcuni periodi unici nel panorama culturale italiano, seppe coniugare scienza e divulgazione in pubblicazioni innovatrici, che ebbero successo in Italia ed all'estero, e contribu\u00ec alla diffusione della cultura geografica in ambito mondiale, tanto da essere eletto socio onorario nella \"American Geographical Society\".\nFu per lui motivo di orgoglio che le sue carte fisico-politiche della Venezia Giulia fossero \"strumenti di lavoro alla Conferenza di Parigi\" per Italia e Jugoslavia in vista dei Trattati di Parigi del 1947. Del resto due giorni dopo il trattato di Rapallo (1920) aveva pubblicato la carta del nuovo confine orientale dell'Italia (1:500.000).\nBiografia.\nI primi anni in Friuli.\nOriginario di Brazzano, frazione di Cormons, nel Friuli allora sotto il dominio dell'Impero Austriaco, rimase sempre molto legato alla sua cittadina pur vivendo a Novara. Il piccolo Gigi, primo di tre fratelli, rimase orfano del padre Bartolo (Bartolomeo) a cinque anni. Lo zio Giorgio Visintin, parroco di Muscoli, un paese situato nel comune di Cervignano del Friuli, ed appassionato cultore di musica, si occup\u00f2 di lui con la sorella Maria, lo tenne presso di s\u00e9 e si accorse delle sue doti intellettuali. Gli diede aiuti di ogni tipo ed influ\u00ec sulla sua formazione e sulla sua onest\u00e0. \nDopo la scuola preparatoria frequent\u00f2 dal 1905 al 1912 il liceo-ginnasio statale austriaco di lingua tedesca di Gorizia (Staatsgymnasium). Visse in quegli anni presso lo \"Knabenseminar\" e poi, come convittore, presso il collegio salesiano di Gorizia.\nStudi all'Universit\u00e0 di Vienna: musica, storia e geografia.\nPer tre anni, dal 1912 al 1914, visse nel vivace ambiente culturale viennese, e come prima di lui aveva fatto il geografo Giuseppe Dalla Vedova, frequent\u00f2 l'Universit\u00e0 di Vienna. Abbracci\u00f2 l'indirizzo storico naturalistico della facolt\u00e0 di Filosofia: era quella la scuola di Albrecht Penck e di Eduard Br\u00fcckner.\n \nPoich\u00e9 gli piaceva comporre e sapeva suonare pianoforte, violoncello ed organo, scelse i difficili corsi di contrappunto del compositore viennese Herrmann Gr\u00e4dener, ma soprattutto consegu\u00ec una specializzazione in storia e geografia.\nSegu\u00ec i corsi di storia di Heirich Kretschmayr e di August Fournier (lo studioso di Napoleone), i corsi di Eugen Oberhummer, studioso di geografia storica e di storia della geografia, e quelli tenuti dal geografo Eduard Br\u00fcckner, che influ\u00ec moltissimo sulla sua formazione. Non risultano invece esami specifici di geografia economica, ramo nel quale poi eccelse elaborando atlanti economici importanti come l' \"Atlante della produzione e dei commerci\" o l' \"Atlante agricolo dell'Italia fascista\" e proseguendo cos\u00ec la tradizione dell'Istituto De Agostini.\nAmici e compagni di studi e di interessi culturali.\nViveva in un appartamento con alcuni colleghi, a cui aveva accettato di preparare i pasti. Furono suoi compagni di studi ed amici il germanista e saggista Ervino Pocar, gi\u00e0 compagno di banco a Gorizia e come lui Vorz\u00fcglicher (\"eminentista\"), e poi studente della facolt\u00e0 di Filosofia di Vienna, il poeta gradese Biagio Marin, Augusto De Gasperi, fratello di Alcide De Gasperi allora deputato a Vienna. Si trovavano a Vienna in quel periodo uno scultore originario di Brazzano, che lavorava per la corte imperiale ed aiutava i compaesani, Alfonso Canciani, ed il glottologo Carlo Battisti, che insegnava all'Universit\u00e0 di Vienna, versatile e ricco di interessi. Pur essendo pi\u00f9 anziano del Visintin, gli divenne amico e fu con lui prigioniero in Russia.\nLa prima guerra mondiale.\nAllo scoppio della prima guerra mondiale il 28 luglio 1914 lui, cittadino austriaco, fu arruolato come sottotenente di complemento (Kadett) nell'esercito austro-ungarico.Come gli altri italiani sudditi austriaci, (fra cui gli amici Augusto De Gasperi e Carlo Battisti), fu inviato come ufficiale sul fronte russo nell'inferno della Galizia, dove gli imperi centrali furono sconfitti nei primi mesi di guerra. Visintin partecip\u00f2 alla battaglia di Galizia e rischi\u00f2 pi\u00f9 volte la vita salvandosi fortunosamente dai terribili proiettili \"shrapnel\". L'Italia del resto faceva parte della Triplice Alleanza (Germania, Austria-Ungheria, Italia) e solo l'anno successivo (Visintin era ormai prigioniero da mesi), dopo il patto di Londra del 26 aprile 1915, entr\u00f2 in guerra contro l'Austria.\nPrigioniero in Russia.\nVenne fatto prigioniero subito all'inizio della guerra con il suo reggimento che era stato circondato dai Cosacchi.. Durante la prigionia studi\u00f2 il russo ed impar\u00f2 per passatempo il gioco degli scacchi, ma soprattutto mise a frutto le sue competenze musicali, dirigendo nella Piazza Rossa la banda dei prigionieri da lui creata. Si occup\u00f2 anche della banda musicale dei vigili del fuoco di Orlov.\nDopo un lungo soggiorno nei campi di prigionia di Kirsanov, dove dovette affrontare problemi di ogni tipo, nell'ottobre 1916 colse l'opportunit\u00e0 di optare per l'Italia e chiese di esservi inviato, riuscendo nel caos generale a far partire anche i due fratelli, Francesco e Antonio, casualmente ritrovati ed a lui inferiori d'et\u00e0, il minore dei quali non era computato nel gruppo, di cui lui era responsabile. In particolare riusc\u00ec a far imbarcare sul vapore in partenza verso l'Italia, il fratello minore, facendolo passare per suo facchino e nutrendolo poi del suo, in quanto, come tanti altri, era abusivo. Il viaggio si svolse in treno sulla terra russa con partenza da Kirsanov il 15 ottobre, attraverso Jaroslavl' e Vologda fino al porto di Arcangelo, da cui salparono il 30 ottobre per Glasgow (con partenza da Glasgow il 10 novembre), Southampton, Cherbourg, ed infine attraverso la Francia col treno fino a Torino (arrivo il 16 novembre). Il viaggio fu avventuroso per la tempesta e gli attacchi di navi nemiche, ma ben peggiore fu la sorte di coloro che rimasero in Russia e rientrarono attraverso la Siberia e il Pacifico o, in qualche caso, rimasero in Russia. La competenza assunta in questo periodo gli permise la pubblicazione della prima carta della Russia in Italia.\nLa laurea a Torino.\nGiunto a Torino il 16 novembre 1916, vi riun\u00ec i fratelli e la madre Benvenuta Culvan. Trovato un impiego, si laure\u00f2 a tempo di record in \"Lettere e Filosofia\" il 30 aprile 1918 con una tesi sulla carta geografica di Paolo dal Pozzo Toscanelli, dopo di aver recuperato i certificati della precedente carriera universitaria ed aver dato anche buona parte degli esami sulle materie apprese a Vienna. Aveva avuto anche qui buoni professori, come Lionello Venturi in Storia dell'arte. Si dedic\u00f2 all'insegnamento nell'\"Istituto Superiore di Commercio Paolo Boselli\" di Chieri e fu assistente volontario all'Universit\u00e0 di Torino del geografo Cosimo Bertacchi, che ne apprezz\u00f2 le doti e la competenza e lo segnal\u00f2 all'Istituto Geografico De Agostini, che si era affermato per la pubblicazione di svariati atlanti. L'attivit\u00e0 dell'Istituto era in declino per motivi economici tanto che cambi\u00f2 propriet\u00e0 nel novembre-dicembre 1919.\nAlla direzione scientifica dell'Istituto Geografico di Novara.\nIl prof. Luigi Visintin, reduce a stento dall'influenza spagnola, era stato assunto dal 1\u00ba maggio 1919, e prese servizio il 2 maggio come segretario di redazione del \"Calendario Atlante De Agostini\" e redattore responsabile della rivista \"La geografia\". Gi\u00e0 nel 1920, previo esame da parte di una commissione, assunse la direzione scientifica dell'Istituto al posto di Luigi Filippo De Magistris, a sua volta succeduto a Giovanni De Agostini, e nel 1922 anche Achille Dardano lasci\u00f2 il De Agostini, dopo di che Visintin si trov\u00f2 solo. Egli seppe far proseguire anche quella scuola interna di cartografia che raggiunse notoriet\u00e0 mondiale e promosse durante il suo mandato l'editoria cartografica a Novara. Cur\u00f2 fin dall'inizio una serie di opere.\nDel 1920 \u00e8 il \"Nuovo Atlante per Tutti\", un atlante di grande formato, \"di trenta tavole tutte di nuova incisione ed aggiornate secondo i nuovi confini politici\", che anticipa in un'ampia trattazione iniziale i principi basilari della sua cartografia. Intitolata \"La carta geografica Come si costruisce e come si stampa\" e ripubblicata in varie occasioni, \u00e8 completata da ventun foto dell'Istituto stesso che ne illustrano i reparti, compresi \"gli uffici geografici e cartografici, dove sono raccolti i materiali di consultazione, e dai quali si dirigono i lavori d'impianto e se ne coordina l'esecuzione\". L'indice dei nomi costituisce una novit\u00e0. \u00c8 premesso alle tavole ed ha ancora l'indicazione di latitudine e longitudine, sostituita in seguito da un sistema pi\u00f9 semplice, basato sul reticolato delle mappe.\n \nFu dell'Istituto Geografico De Agostini \"Direttore Scientifico con procura generale\" fino al 1958, anno della morte. Solo negli anni 44-45 partecip\u00f2 al tentativo di gestione socializzata dell'Istituto. Perfino nella casa di cura in cui era ricoverato per l'influenza asiatica, stava lavorando alla quinta edizione del \"Grande Atlante Geografico\", del tutto rinnovata, che usc\u00ec postuma nel 1959.\nL'intensa attivit\u00e0 lo costrinse ad abbandonare gli studi musicali, che avrebbe amato proseguire a livello professionale (e la gerarchia ecclesiastica glielo aveva offerto in cambio dell'ingresso nel clero), ma sempre am\u00f2 la musica e si dedic\u00f2 a suonare l'organo durante le brevi ferie estive. Si occupava, come passatempo, dell'orto e del frutteto modello, come aveva imparato dallo zio, e segu\u00ec a Novara un corso di frutticultura. Mantenne la sobriet\u00e0 delle origini e si distinse per il rispetto che portava agli altri, senza distinzione di ceto, origine, occupazione.\nNegli ultimi tempi gli era stato dato in aiuto Umberto Bonapace, che fu poi professore all'Universit\u00e0 di Torino, all'Universit\u00e0 di Milano, all'Universit\u00e0 di Firenze, e direttore del Touring Club Italiano, a sua volta affiancato, non molto tempo dopo la morte di Luigi Visintin, da Hans Richard Fischer, che del Visintin era amico e proveniva dal celebre istituto cartografico Justus Perthes di Gotha, dove lo stesso Giovanni De Agostini si era formato.\nCollabor\u00f2 con varie istituzioni italiane e straniere, come l'Istituto Geografico Militare, e, dai primi anni venti, insegn\u00f2 topografia all'Aeroporto di Cameri nella scuola di volo \"Giuseppe Gabardini\". Come direttore scientifico diresse l'esecuzione di una carta radiogoniometrica di Mediterraneo orientale e bacino del Nilo per il Ministero dell'Aeronautica.\nFu presidente dei \"Dirigenti Industriali\" di Novara, che rappresent\u00f2 a Roma come consigliere nazionale, adoperandosi insieme a Giuseppe Togni affinch\u00e9 i dirigenti potessero avere la pensione e mantenessero l'autonomia del loro istituto previdenziale. \nEbbe del resto sempre grande interesse per la scuola e la didattica, tanto da occuparsi in prima persona, alla fine della seconda guerra mondiale, insieme alla moglie Ada, maestra, ed alla figlia Lucia, laureata in Lettere, di una serie completa di testi diffusissimi per le elementari.\nDal 1920 al 1958.\nI primi atlanti per l'Italia e l'area ispano-portoghese.\nSubito dopo il \"Nuovo Atlante per tutti\", a cui si \u00e8 accennato, del 1921 \u00e8 l' \"Atlas Metodico de Geographia Moderna\" in portoghese per il Brasile, edito dal De Agostini insieme al Collegio Salesiano Santa Rosa di Nictheroy (Estado do Rio de Janeiro). Presenta alcune analogie, e non ultima la copertina di gusto futurista, con il coevo e molto pi\u00f9 smilzo \"Atlante per tutti\", di sole 29 tavole contro le 62 dell'\"Atlas Metodico\", particolarmente ampie e numerose riguardo al Brasile.\nL'atlante brasiliano sembra quasi una prima prova del \"Grande Atlante\". Vi \u00e8 inserito un opuscoletto con un approfondito parere tecnico del \"Cathedratico de Geographia\" Hon\u00f3rio de Souza Silvestre destinato al \"Conselho Superior de Ensino\", che consiglia, per la \"novit\u00e0 e superiorit\u00e0 delle carte\" su quelle degli atlanti stranieri suoi congeneri, la scelta dell'atlante italiano, \"trabalho de alto valor\". Esso \u00e8 di \"valore inestimabile\" per lo studio politico e fisico dei continenti dopo la conflagrazione mondiale. Da notare inoltre in ogni carta l'indicazione della proiezione cartografica utilizzata .\nIl successo del \"Metodico\" brasiliano fu tale che nel 1925 uscirono, sempre con le tavole di propriet\u00e0 artistico-letteraria dell'Istituto Geografico De Agostini, due grossi atlanti, uno per le scuole portoghesi, \"Novo Atlas Escolar Portugu\u00eas\", aprovado oficialmente (in tre sezioni: hist\u00f3ria geral, geografia geral, Portugal e Col\u00f3nias Portuguesas) ed uno per le scuole brasiliane (\"Atlas hist\u00f3rico-geogr\u00e1fico para uso das escolas do Brasil\"), in realt\u00e0 \"capaci di servire ad usi pi\u00f9 molteplici, pi\u00f9 svariati e pi\u00f9 complessi che non siano quelli scolastici\"\nUscirono al contempo degli atlanti molto pi\u00f9 piccoli, quelli per le elementari italiane: \"Atlante geografico elementare\" ('21), \"Atlantino elementare\", \"Atlantino delle regioni d'Italia\".\nDel 1921 \u00e8 la nuova edizione per le scuole medie inferiori dell'\"Atlante Geografico Moderno\", impostato in modo molto diverso da quello di analogo titolo, ormai esaurito, di Giovanni De Agostini non pi\u00f9 suscettibile di miglioramenti; Luigi Visintin modific\u00f2 il suo \"Moderno\" gi\u00e0 nel 1926 e poi a varie riprese fino alla morte. Del 1922 per le superiori \u00e8 la innovativa nuova edizione (vi compaiono per la prima volta i planisferi equivalenti di Eckert) dell\u2019\"Atlante Geografico Metodico\", che fu poi sempre aggiornato e rinnovato, e divenne il pi\u00f9 diffuso nelle famiglie italiane, oltre alla prima edizione del \"Grande Atlante Geografico\".\nLa vecchia edizione del \"Moderno\" venne cos\u00ec sostituita da due atlanti, rispettivamente di 39 e 67 tavole.\n\"Atlante della produzione e dei commerci\".\nNello stesso anno 1922, sotto gli auspici del Ministero di Industria e Commercio, esce anche questo atlante, che ebbe numerose successive edizioni, in cui venne aggiornato, ampliato oppure ridotto, a seconda della destinazione ai vari gradi scolastici. Le 63 tavole sono disegnate sotto la direzione di C. Franchini capo-cartografo dell'Istituto. Edito sotto gli auspici del Ministero Industria e Commercio, con copertina di Giovanni Mataloni, \u00e8 datato agosto 1922 ed ha una prefazione firmata \"Istituto Geografico De Agostini\" (da attribuire evidentemente al suo direttore) che illustra ragioni e finalit\u00e0 dell'opera.\nLa prefazione spiega che lo scopo \u00e8 quello di sfruttare l'ampio materiale raccolto per il \"Grande Atlante\" rendendolo al contempo funzionale alla scuola e utile \"agli industriali, ai commercianti, ai politici e a tutti coloro che vogliono farsi un giusto concetto dei gravi problemi che assillano i popoli\" dopo che la guerra ha spezzata la \"rete di interessi e di traffici\" preesistente. Per \"riallacciare le file infrante\" \u00e8 utile una conoscenza approfondita della \"distribuzione spaziale\" di materie prime, centri di trasformazione dei prodotti, correnti di traffico, creando cos\u00ec anche una \"norma per il divenire\".\nL'opera si basa su fonti recenti e sicure, ma le anomale condizioni prodotte dalla crisi per il momento ancora in atto richiedono un continuo aggiornamento, perch\u00e9 la guerra ha imposto la ricerca e l'utilizzo di nuove materie prime, di risorse locali, di industrie e coltivazioni, che non sempre potranno reggere nella pace, con una continua \"oscillazione dei centri di produzione\".\nIl semplice \"sistema di rappresentazione cartografica\" \"risulta di un'evidenza senza pari\", evitando \"ogni dannosa sovrapposizione di fenomeni\", che pu\u00f2 ingenerare confusioni, ed armonizzando \"tinte, segni convenzionali e diciture\". Molto ampia \u00e8 la rappresentazione dell'Europa, \"che gode tuttora della pi\u00f9 grande importanza dal punto di vista politico-economico\", e per ovvie ragioni, data la destinazione dell'atlante, \"ancor pi\u00f9 particolareggiata \u00e8 l'illustrazione dell'Italia\" (19 carte e cartine).\nIl \"Grande Atlante Geografico\" del 1922: ragioni e caratteristiche dell'opera.\nPrimo in Italia di tale ampiezza, il \"Grande Atlante Geografico\" del 1922, di geografia fisica, politica ed economica, dimostra la capacit\u00e0 di Visintin, che ne era ben consapevole, di coniugare la tradizione scientifico-naturalistica tedesca con quella umanistica italiana al fine di produrre un'opera destinata allo studio di livello superiore, all'interpretazione geografica del territorio e non pi\u00f9 alla semplice consultazione politica e toponomastica, prevalente in Europa e negli atlanti tedeschi, non escluso l'\"Atlante Stieler\". L'adozione massiccia di carte al contempo fisiche e politiche, riguardanti aree geografiche e stati, e l'utilizzo abbondante e preciso degli indici rendevano agevole lo studio del territorio e la consultazione dei dati. Il \"Grande Atlante\" voleva \"dare una visione dell'attivit\u00e0 umana, mostrando dapprima il suolo in cui si esplica, poi i fattori svariati che la influenzano e infine i risultati che ne derivano, e che si manifestano nel campo della produzione, dei commerci, delle comunicazioni\".\nI progressi italiani, di cui era prova il \"Grande Atlante\", testimoniati dal successo ottenuto in Sudamerica, Spagna e Portogallo, avevano portato l'Italia a gareggiare con Germania, Francia, Inghilterra per una specie di monopolio nella cartografia, nonostante che l'Italia avesse \"di fatto, un posto pi\u00f9 che secondario\" per la cultura geografica.\nEdito in diecimila copie gi\u00e0 quasi tutte prenotate prima di uscire, era frutto della collaborazione con il vulcanologo e sismologo Mario Baratta, professore all'Universit\u00e0 di Pavia ed aderente fin dalla prim'ora ai Fasci secondo una concezione estranea al Visintin che per di pi\u00f9 era stato cittadino austro-ungarico combattente nella prima guerra mondiale.\nEgli aveva saputo individuare la necessit\u00e0, nata dalla guerra, della creazione \"ex novo\" di un atlante per l'appunto di respiro \"mondiale\", dato che era profondamente mutato lo scenario internazionale. Il nuovo atlante, edito sotto l'auspicio del \"Ministero per l'Industria e Commercio\" e della \"Reale Societ\u00e0 Geografica Italiana\", fu il primo di tale ampiezza ad essere tutto di produzione ed elaborazione italiana. Infatti quello del Touring Club Italiano, l'\"Atlante Internazionale\", fu del 1927.\nRagioni del successo.\nNel progetto del suo ideatore l'atlante doveva facilitare i pi\u00f9 vasti rapporti commerciali, che Visintin auspicava potessero essere sviluppati dall'Italia nella nuova atmosfera di pace. Da qui una delle pi\u00f9 importanti novit\u00e0 dell'atlante, e cio\u00e8 la ricca sezione economica su agricoltura, industria, trasporti, produzione, materie prime, rotte commerciali, condotta mediante una serie di cartogrammi, che, con semplici esami comparativi, permettevano di chiarire i rapporti in essere fra regioni e fatti economici. Tale sezione diede poi origine agli atlanti speciali.\nLa leggibilit\u00e0, l'evidenza dei fenomeni, la precisione della rappresentazione del territorio, l'eleganza del colore, la scelta opportuna delle proiezioni, della scala, il taglio delle tavole, la scelta dei toponimi e della loro scrittura dimostrano che il risultato auspicato era stato gi\u00e0 allora pienamente raggiunto; queste caratteristiche, che facevano apprezzare l'atlante italiano in confronto a quelli europei, anche successivamente vennero conservate dagli atlanti di Visintin. \"Gli anni di Giovanni De Agostini sembrano lontani\" nel tempo, se non nello spirito\nData l'entit\u00e0 dell'opera, la rapidit\u00e0 con cui era stata redatta, la preparazione di partenza delle maestranze poco adeguata alle nuove esigenze, quello raggiunto con il \"Grande Atlante\" era un risultato quasi miracoloso. Nella nota introduttiva questo fatto viene messo in evidenza, assieme alla considerazione che gi\u00e0 \"a priori\" l'impegno profuso nell'opera si pu\u00f2 capire dall'uso di un supporto cartaceo speciale reso necessario dai quattordici colori usati nella stampa e dalle quattordici passate nelle macchine, dalla piegatura introdotta nelle carte pi\u00f9 ampie. Il faticoso lavoro, con la responsabilit\u00e0 che comportava, cost\u00f2 al Visintin una forma di esaurimento subito curato nelle lunghe passeggiate della villeggiatura con la famiglia sull'Altopiano del Renon. I proprietari Cesare Rossi e Marco Boroli ne dedicarono una copia \"Al prof. Visintin con riconoscenza e con tutto l'affetto dell'animo nostro\".\nLe novit\u00e0 delle successive edizioni del \"Grande Atlante Geografico\".\nAll'edizione del 1922, accompagnata presto da un supplemento a testimoniarne il successo, erano seguite le edizioni del 1925 e del 1927. Nella seconda edizione erano state sostituite carte in proiezione di Bonne con carte nella proiezione azimutale equivalente di Lambert e nella proiezione cilindrica trasversale di Lambert, nonostante il costo notevolissimo dei lavori litografici. Rispetto all'edizione del '22 erano state ampliate le sezioni di Europa e Nord America a scapito dell'America meridionale ed era stata inserita con pi\u00f9 evidenza la parte economica.\nLa terza edizione, corredata di una trattazione fisico-politico-economica posta sul rovescio di ogni tavola, fu particolarmente elogiata anche dal \"Ministro dell'Economia Nazionale\" e da lui considerata \"largamente apprezzabile non soltanto per la parte fisica e politica, ma anche e soprattutto nei riguardi della parte economica esposta con organicit\u00e0 di criteri e larghezza di vedute\". Il Ministro sottolineava la rispondenza dell'opera agli scopi culturali prefissati e ne metteva in evidenza la \"ricchezza di notizie, di cartine, di grafici e di dati statistici\". Molto attenta l'analisi tecnica di Riccardo Riccardi. Qualche sua osservazione non infirma il giudizio largamente positivo, perch\u00e9 Riccardi afferma che l'opera \"nel complesso fa grandemente onore alla cartografia italiana per l'originalit\u00e0, l'organicit\u00e0, l'esattezza scientifica e per l'ottima esecuzione tecnica delle carte\". Molto elogiative anche le recensioni straniere di Max Eckert, Fr. Leyden, Paul Girardin. Eckert in particolare apprezza la novit\u00e0 del collegamento (tav. 21) fra etnografia e forme economiche e segnala la capacit\u00e0 di prendere il meglio sia della scuola inglese (\"razionale impostazione esteriore e severo contenuto scientifico\") sia della tradizione tedesca (incisione dei nomi). Molto elogiativo il confronto con gli atlanti tedeschi di pari mole: \"giova riconoscere che esso rappresenta il vero Atlante da studio, quale manca ancora alla letteratura cartografica tedesca\". Leyden a sua volta sostiene che \"l'Atlante viene a porsi fra gli atlanti di importanza internazionale\". Ne analizza le tavole (salite da 131 a 147, a beneficio dei continenti extraeuropei) \"di grande chiarezza ed evidenza\", e considera impossibile \"recensire brevemente il testo, enormemente copioso\", che le accompagna. Apprezza inoltre la sostituzione della proiezione di Eckert a quella di Mercatore ove non fosse indispensabile l'equivalenza .Con compiacimento ed orgoglio l'autore ne accolse il successo che segnava l'affermazione della cartografia italiana nel mondo.\nL'edizione del 1938.\nDeceduto Mario Baratta nel 1935, ne fu mantenuto ancora il nome.. Fu aggiunta una sezione storica di Plinio Fraccaro, che con Visintin fu invitato a presentare l'opera in Italia e in Vaticano. L'atlante \"si asside tra le pi\u00f9 insigni opere del genere\" e segue \"una via del tutto sua, inconfondibile\". Nella parte posteriore delle tavole \u00e8 presente, come nella terza edizione e nella sezione storica, un'ampia ed aggiornata sezione teorico-descrittiva. Fu introdotto in talune edizioni del periodo di guerra un sistema di rilegatora che permatteva di sostituire le tavole nel caso che venissero superate dagli eventi.\nLa quinta edizione.\nIl \"Grande atlante\" del 1959 \u00e8 del tutto nuovo e vuole celebrare il cinquantenario dell'attivit\u00e0 novarese dell'Istituto. Posteriore all'istituzione del Mercato europeo comune (MEC) e di alcuni organismi europei si propone di avere respiro pi\u00f9 decisamente europeo.\nSenza pi\u00f9 testo ma ricco di istogrammi, diagrammi, grafici di ogni genere e di numerose carte tematiche, \u00e8 frutto di un lungo lavoro da parte di Luigi Visintin, che purtroppo non ne vide la pubblicazione. Vi collaborarono Herbert Bayer per la presentazione grafica, ed Umberto Bonapace per la parte scientifica. Trae vantaggio dall'esperienza degli ultimi atlanti, per l'Italia e per l'estero, anche nella scelta rinnovata delle proiezioni cartografiche (es. proiezione cartografica Goode, particolarmente adatta a rappresentare i fenomeni economici). Con cinquecentocinquantasei cartine economiche era \"studiato in funzione di una pi\u00f9 larga comprensione dell'interdipendenza dei fenomeni economici\".\nAnche quest'opera, \"coronamento di una nobilissima vita d'uomo e di scienziato\", ebbe \"ampi ed unanimi consensi\". A conferma di ci\u00f2 nel 1965 l'\"International Atlas\" dell'\"Encyclopedia Britannica\" portava 117 tavole novaresi.\n\"L'Atlante Storico\".\nGrande successo ebbe pure l\u2019\"Atlante Storico\", diffuso in varie vesti e con ristampe in Italia ed all'estero. La necessit\u00e0 di creare un atlante storico in italiano per l'Italia che rispondesse ai postulati della scienza moderna era stata largamente dibattuta nei primi congressi storici e geografici, in cui era stata sottolineata la difficolt\u00e0 dell'impresa e si era cercato di procedere ad un primo progetto. .\nNell' Atlante De Agostini, del Visintin era per intero il fascicolo terzo, \"Evo moderno\", elaborato nel 22-23 . L'\"Atlante Storico\" era il naturale complemento dell' \"Atlante Metodico\", di cui l' \"Atlante Storico\" riprendeva impianto generale e caratteri fondamentali .\nSi trattava di un atlante per la scuola e doveva contribuire alla studio della storia italiana. Perci\u00f2 fu improntato a sobriet\u00e0 e il \"nucleo principale delle tavole fu dedicato alla illustrazione dell'Italia nelle varie epoche dell'Evo Moderno. In queste carte fu esteso il colore a campitura a tutto\" il paese, mentre gli stati confinanti sono limitati \"mediante nastrini di colore\".\nIl secondo nucleo di tavole \u00e8 dedicato all'Europa e vi sono tavole pi\u00f9 diffuse sugli stati \"teatro di grandi avvenimenti\". Il terzo nucleo riguarda tutta la superficie terrestre con particolare riguardo a scoperte, colonizzazione, formazione degli Stati Uniti, esplorazione italiana in Africa.\nL'\"Atlante Storico\", improntato a criteri moderni e tutto a colori, era notevole per scelta degli argomenti delle tavole, per l'eleganza della rappresentazione cartografica, la chiarezza dei dettagli, sia pur nella sinteticit\u00e0 delle carte. Successivasmente l' opera fu a pi\u00f9 riprese aggiornata . Nel 1938, come si \u00e8 detto, una sezione storica tratta da questo atlante fu inserita nel \"Grande Atlante\". Numerose e diversificate furono le edizioni per le scuole. \nE per le scuole furono le numerose carte murali, anche storiche (tre), molto riuscite per la visibilit\u00e0 da lontano specie nella nuova serie elaborata a partire dal '34.\nLa produzione italiana per la Germania: il \"Goldmanns Grosser Weltatlas\".\nQuesto grande atlante, Die Umwelt des Menschen, edito da Goldmann nel 1955 a Monaco, a Vienna ed in Svizzera, pi\u00f9 volte aggiornato e ristampato, anche in un'edizione minore forse anche pi\u00f9 diffusa trattava astronomia, geologia, geografia, climatologia, antropogeografia, economia. Era frutto della collaborazione del Visintin per la parte cartografica, di Herbert Bayer, un artista famoso soprattutto come grafico del Bauhaus, per l'iconografia, di Wilhelm Goldmann per i testi, dell'Istituto Geografico De Agostini per la stampa.\nVisintin nella sua introduzione ricapitolava i criteri a cui si era attenuto ed assicurava di avere aggiornato le sue carte al giorno precedente alla stampa. Aveva voluto produrre, con i suoi due coautori, un atlante \"possibilmente completo, all'altezza delle esigenze scientifiche, funzionale e pratico per chi lo utilizza\". Ben consapevole che in questo caso l'Italia si misurava ancor pi\u00f9 con una tradizione scientifica quasi insuperabile, quella tedesca, si augurava che l'atlante in questione fosse \"degno degli altri atlanti tedeschi che l'avevano preceduto\" e che erano stati utilizzati in Italia prima dei suoi. Se con modestia Visintin si diceva pronto ad ascoltare i suggerimenti dei lettori, l'editore di Monaco nel risvolto di sovracoperta riconosceva l'entit\u00e0 dell'opera svolta ed affermava non senza fondamento che \"In jedem Jahrzehnt erscheinen nur wenige so grossz\u00fcgige und aussergew\u00f6hnliche Werke wie Goldmanns Grosser Weltatlas\".\nEra un'ulteriore dimostrazione che Visintin non aveva solo pienamente realizzato il programma del fondatore dell'Istituto Giovanni De Agostini, ma era andato oltre sia nelle opere degli anni venti sia con le ulteriori innovazioni introdotte negli anni cinquanta. Esse erano state molto apprezzate nel \"XVI Congresso Geografico Italiano\" di Padova-Venezia del 1954, dove vennero ammirati due grossi atlanti, uno in lingua tedesca per un editore di Zurigo e l'altro in inglese (WORLD GEO-GRAPHIC ATLAS) in collaborazione con \"Rand Mac Nally\" di Chicago per la \"Container Corporation of America\", per la redazione del quale era iniziata la collaborazione con Herbert Bayer. In seguito a quest'ultimo atlante, in cui balzava all'occhio la differenza fra la sezione internazionale fatta a Novara e le carte americane, Visintin era stato invitato a trasferirsi negli Stati Uniti, ma non volle abbandonare l'Italia. Bayer (Aspen 1953) ne dedicava una copia al prof. Visintin: \"F\u00fcr Professor Visintin, zur Erinnerung an unsere erfreuliche zusammen Arbeit und in Dankbarkeit f\u00fcr ihre grosse Hilfe an diesem Buch.\"\nEra introdotto in questi atlanti l'uso della proiezione cartografica \"Goode\".\nAltre opere fra le pi\u00f9 note e significative.\nIl \"Calendario Atlante De Agostini\".\nLa produzione che ebbe pi\u00f9 successo, quella a cui il professore \"tedesco\", come era per antonomasia chiamato, era pi\u00f9 affezionato, era il \"Calendario Atlante De Agostini\", il libretto rosso in formato tascabile che \"compilava di persona con cura attenta e di cui fece un originale, completo e prezioso annuario geografico economico\", aggiornandone anno per anno, sulla base di pubblicazioni ufficiali e di fonti elaborate da enti dei paesi del mondo, sia la parte generale sia le sezioni dedicate singolarmente a tutti gli stati.\nLo considerava biglietto da visita suo e della casa editrice e lo chiamava affettuosamente \"Calendarietto\" per ricordare come era alle origini, appunto poco pi\u00f9 di un calendario con qualche carta e statistica. I.B.F. Kormoss ne auspicava l'edizione in altre lingue, oltre a quella francese, elogiandolo per la \"ricchezza incomparabile dei dati geografici e statistici\", per il formato indovinato e per il prezzo economico. Fu pubblicato in tedesco, francese, spagnolo, portoghese, ebraico, con il titolo di \"Annuario\", di \"Enciclopedia Geografica\" o di \"Atlante\".\nAnche oggi pu\u00f2 essere molto utile il confronto fra le varie annate e fra le redazioni nelle varie lingue per la ricostruzione storica dei mutamenti nella carta geografica mondiale, in particolare nelle colonie. Del resto, come si pu\u00f2 vedere nell'elenco sottostante, anche altre opere ebbero numerose edizioni in spagnolo, portoghese, francese, sloveno, e furono edite per America Latina, Nord America, Francia, Spagna, paesi dei Balcani.\nOpere di studio e di consultazione, didattiche (\"Metodico\" e \"Moderno\") ed economiche.\nEbbe vivo il senso delle esigenze della scuola, come evidenziano sia il testo teorico di \"Geografia generale\", sia le carte murali e di consultazione, i planisferi, i globi, le carte mute, sia, in particolare, gli atlanti scolastici italiani e stranieri, quali, per l'Italia, il \"Moderno\" e, soprattutto il \"Metodico\", \"atlas moderne, avec un plan didactique excellent\", totalmente ideato dal Visintin, sempre attento a scuola e didattica, come strumento di lavoro e raccolta di documenti, corredato di carte semplici e chiare sia fisiche che politiche, di carte speciali, di indici e, interessante novit\u00e0, di numerose fotografie sul verso delle tavole. L'emblema grafico venne ideato da Giovanni Mataloni, allora celebre disegnatore, intorno al 1933 e rappresenta Atlante che tiene sulle spalle il mondo. Notevole anche una \"felicissima novit\u00e0\", gli atlantini per le elementari, \"ricchi di carte semplicissime, ben disegnate, nitide\"\nQuanto al \"Piccolo atlante della produzione e dei commerci\" I.B.F. Kormoss lo definisce \"\u0153uvrage unique dans son genre et tr\u00e8s riche d'enseignement\", che contiene unicamente carte economiche \"limit\u00e9es \u00e0 l'agricolture et \u00e0 l'industrie\" con \"pr\u00e9sentation claire et convenable, parfois un peu charg\u00e9e de noms (Italie, France)\". \"R\u00e9uni au Calendario ou \u00e0 l'Atlante metodico, il rendra des services encore plus utiles\".\nAll'agricoltura, con l'apporto dell'enologo Arturo Marescalchi, che fu deputato e poi senatore, e dal 1929 al 1935 sottosegretario all'Agricoltura, fu dedicato l'\"Atlante agricolo dell'Italia fascista\" (92 carte, elenco dei comprensori di bonifica, 145 grafici che riassumono la situazione mondiale in confronto all'Italia), ormai di interesse storico. La copertina, color seppia, raffigura un albero con una vanga in primo piano e, sullo sfondo, un acquedotto romano e la fondazione di una citt\u00e0 con un torrione ed un vulcano.\nOpere divulgative.\nSi preoccup\u00f2 della divulgazione del sapere geografico, che considerava in Italia troppo poco coltivato anche e soprattutto nella scuola, e cerc\u00f2 di farlo capire nei \"Congressi Geografici Italiani\". Anche per questo scrisse una serie di articoli, per la verit\u00e0 abbastanza specialistici, sulla rivista \"La geografia\". A partire dal periodo di stasi della seconda guerra mondiale, si dedic\u00f2 ad una grande opera di nuovo tipo, di divulgazione ma di alto livello scientifico, quale \u00e8 \"Continenti e paesi - Geografia illustrata del mondo moderno\" del 1952. Essa, ristampata a varie riprese e pubblicata anche in lingua francese ed in lingua spagnola, contiene un ampio testo riguardante tutte le parti del mondo, ottanta tavole cartografiche e numerose illustrazioni. \"Continenti e paesi\" proseguiva del resto un lavoro pubblicato nel 1949, l'\"Atlante geopolitico univarsale\", di formato medio, che, oltre alle 210 tavole, conteneva, sulla scorta del suo corso per licei ed istituti magistrali, 384 pagine di testo sulla Geografia Generale (nozioni propedeutiche), e sulla Geografia Regionale (Continenti, regioni e stati del mondo).\nGeografia e cartografia in alcuni atlanti.\nQuello cartografico era un lavoro molto complesso, che venne facilitato pi\u00f9 tardi, dopo la morte di Luigi Visintin, da nuovi strumenti quali riprese satellitari e uso dei computer. Questi strumenti peraltro necessitano, da parte dalla mente del geografo, di un'opera prioritaria di razionalizzazione e di astrazione riguardo ai fenomeni (antropici, fisici, climatici, economici ecc.) presentati da qualsiasi carta geografica nella loro totalit\u00e0 o in parte. Gi\u00e0 a partire dal \"Congresso Internazionale di fotogrammetria\" di Zurigo del 1930 il Visintin si era posto il problema dell'utilizzo dell'aerofotogrammetria al posto dei rilevamenti sul terreno nella redazione delle carte topografiche, sia per le planimetrie sia sotto il profilo altimetrico, ed aveva utilizzato il metodo del rilevamento aereo nella redazione di una carta suddivisa in duecento fogli circa coprenti San Paolo del Brasile e regioni contermini. L'impresa and\u00f2 a buon fine, come testimonia la lettera di Cesare Rossi a Mussolini datata 22 maggio 1933, XI dell'era fascista.\nVisintin riteneva indispensabile per lo studio della geografia il supporto degli atlanti e viceversa. Perci\u00f2 abbin\u00f2 in genere immagini e trattazioni di commento alle tavole cartografiche. Possono a questo proposito essere indicativi, oltre al \"Grande Atlante\", l' \"Atlante Geopolitico Universale\" (1947) e l' \"Atlante delle colonie italiane\" (1928), assai preciso su piano cartografico, redatto sulla base delle conferenze e degli accordi internazionali, puntuale nelle note geografiche sulle singole colonie, che, come al solito nel caso del Visintin, sono di grande chiarezza e sinteticit\u00e0. L'introduzione storico-politica a carattere generale, elencate sommariamente le esplorazioni, si sofferma sui singoli domini coloniali, e conclude che le potenze che danno prova di insipienza e trascuratezza \"dovranno per fatalit\u00e0 cedere alle nuove energie che si affacciano desiderose di operare e pretendono avere un posto adeguato nel mondo\". L' \"Atlante delle colonie italiane\", oggi di interesse storico, si distingue per la ricchezza delle illustrazioni, significative e per lo pi\u00f9 inedite.\nGli studi di Luigi Visintin sull'Africa risalivano del resto al periodo di Vienna, in cui aveva seguito i corsi di Oberhummer del 1913 e del 1914, ed il suo interesse \u00e8 testimoniato dalle tavole cartografiche da lui introdotte gi\u00e0 nel \"Calendario Atlante de Agostini\" del 1920. Gi\u00e0 nel 1925, in occasione dell'Anno Santo, era stato pubblicato dall'IGDA il \"Calendario Atlante delle missioni cattoliche\" e perci\u00f2 non \u00e8 certo un caso che al Visintin sia stato affidato il delicato ed impegnativo compito di tracciare i confini delle missioni nel \"Testo-atlante illustrato delle missioni\" del 1932 della \"Sacra Congregazione di Propaganda Fide\". Visintin ebbe l'idea di inserire le missioni nella carta politica delle varie zone, il che poi divenne una tradizione.\nSi tenga anche presente che le due carte fisico-politiche della Venezia Giulia da lui elaborate (1946 e 1947) costituirono la base delle trattative dell'Italia con la Jugoslavia durante la Conferenza di pace di Parigi conclusasi il 10 febbraio 1947, che stabiliva i confini fra i due stati e le zone da cedere da parte italiana..\nAlcuni giudizi.\nLa dedizione al lavoro lo spingeva a lavorare in piedi accanto ad una scrivania speciale e lo portava all'Istituto Geografico De Agostini anche qualche ora della domenica mattina, perch\u00e9 poteva lavorare indisturbato. Diceva che il suo impegno ed il suo successo derivavano in buona parte dalla fame che per lunghi periodi aveva dovuto sopportare. Della sua attivit\u00e0 \u00e8 testimone l'elenco delle opere, pi\u00f9 volte ristampate ed aggiornate, pubblicate in Italia ed all'estero, in Francia, Spagna, Svizzera, Germania, Slovenia, Turchia, Israele, America Latina, Stati Uniti, \"e pochi sanno che quasi tutte furono merito del solo professore\".\nLe sue competenze geografiche e cartografiche sono ben evidenziate, oltre che dalle opere stesse, dai suoi articoli sulla cartografia e dall'apprezzamento per l'altissimo standard degli atlanti da parte di Erwin Raisz della \"Harvard University\", dagli elogi di I.B.F. Kormoss, dagli studi in proposito di Valussi e di Motta sotto citati. Importanti sono il giudizio prima ricordato di Honorio de Souza Silvestre, accompagnato da una attenta analisi e da una serie di confronti con le opere coeve non italiane, e quello del tedesco Friedrich Eduard Max Eckert, il teorico della cartografia come scienza autonoma, per il quale il \"Grande Atlante Geografico\" \u00e8 \"un'opera cartografica eccellente, non inferiore alle migliori tedesche, anzi capace in qualche punto di superarle\".\nPer la comprensione delle novit\u00e0 da lui introdotte nell'arretrata cartografia italiana si segnalano, oltre alla \"Presentazione\" del \"Grande Atlante Geografico\" del 1922 e all'introduzione al \"Goldmanns Grosser Weltatlas\" del 1953, firmata Luigi Visintin, gli \"Appunti di critica cartografica\" citati pi\u00f9 sotto.\nRiconoscimenti e onorificenze.\nIn alcune citt\u00e0 gli \u00e8 dedicata una via, ad es. a Novara, Udine, Brazzano, Cormons, Gorizia. Il Comune di Cormons, in collaborazione con l'\"Istituto Geografico De Agostini\", l'\"Istituto di Geografia della Facolt\u00e0 di Economia e Commercio\" dell'\"Universit\u00e0 degli Studi di Trieste\", la \"Biblioteca statale Isontina\", la \"Biblioteca Civica di Gorizia\", gli dedic\u00f2 una lapide e un Convegno tenutosi a Brazzano il 9 luglio 1988 con conferenze, piccola mostra e pubblicazione degli atti, presentati nella Sala del Consiglio Comunale di Cormons (23 Dicembre 1989).\nGli furono intitolate dalla \"Fondazione Achille Boroli\", nell'anno 2000, diciassette borse di studio per gli alunni delle classi Quinte che avessero superato l'esame di maturit\u00e0 conseguendo il voto di cento/centesimi e si iscrivessero all'Universit\u00e0. Fu\nOpere.\nScritti vari.\nN.B.: \"La Geografia\" era la rivista di propaganda geografica dell'Istituto Geografico De Agostini ed era diretta da Mario Baratta.\nOpere cartografiche generali (con testi di commento e cartine speciali).\nNelle sue varie versioni il Grande Atlante fu molto diffuso, anche con edizioni speciali, ad es. per l'IMI. Si ricorda che i nomi degli autori del \"Grande Atlante Geografico\" erano in ordine alfabetico.\nAtlanti scolastici stranieri.\ncfr. anche il \"Cat\u00e1logo de las publicaciones geogr\u00e1ficas especiales\" per i paesi latino-americani, Istituto Geografico De Agostini, 1927\nCarte scolastiche, murali e di consultazione.\nOltre che per le scuole anche ad es. per \"FFSS\" e \"Societ\u00e0 di Navigazione Adriatica\"."}
{"id": "3274075", "revid": "183694", "url": "https://it.wikipedia.org/wiki?curid=3274075", "title": "Francesco Accarigi", "text": "Biografia.\nFrancesco Accarigi nacque in Ancona verso il 1550. Da giovane fu inviato a formarsi presso lo Studio di Siena dove conobbe insegnanti come Girolamo Benvoglienti e Celso Bargagli. Sempre a Siena si laure\u00f2 in legge il 12 giugno 1580 e nove anni dopo ottenne la cattedra di diritto civile. Nel 1593, a causa della morte del professor Bargagli, gli fu concessa la \"cattedra ordinaria di legge\" che tenne per vent'anni.\nIn questi anni fond\u00f2 nella citt\u00e0 toscana l'Accademia degli Affilati; nel 1613 viaggi\u00f2 a Parma e poi si stabil\u00ec all'universit\u00e0 di Pisa dove insegn\u00f2 diritto fino alla morte avvenuta il 4 ottobre 1622. Fu sepolto a Pisa presso la chiesa di San Domenico."}
{"id": "3274076", "revid": "729019", "url": "https://it.wikipedia.org/wiki?curid=3274076", "title": "Dunsfold Park", "text": "Dunsfold Park (o Dunsfold Aerodrome) \u00e8 un ex aeroporto situato nel Surrey nel Regno Unito, poi divenuto sede del circuito di Top Gear.\nVicino alla citt\u00e0 di Cranleigh, fu costruito dal Canadian Army. Era sotto regime del Royal Canadian Air Force negli anni 1942-1944 ed era conosciuto come Royal Canadian Air Force Station Dunsfold.\nSuccessivamente venne utilizzato dalla British Aerospace come impianto di costruzione e test.\nNei primi anni 2000 fu venduto al Rutland Group e riconvertito alle prove su strada, e ha ospitato numerosi raduni ed eventi automobilistici e aeronautici.\nDal 2002, \u00e8 stato a lungo utilizzato come circuito per le prove automobilistiche della trasmissione della BBC \"Top Gear\". Sul circuito hanno girato anche numerosi piloti di Formula 1, come Daniel Ricciardo, Lewis Hamilton, Mark Webber, Sebastian Vettel, Rubens Barrichello, Nigel Mansell, Jenson Button, Kimi Raikkonen, Damon Hill e Michael Schumacher.\nNel 2018 viene annunciata la demolizione della struttura, per fare spazio ad un complesso residenziale."}
{"id": "3274079", "revid": "629745", "url": "https://it.wikipedia.org/wiki?curid=3274079", "title": "Adamo ed Eva (Hans Baldung Grien)", "text": "Adamo ed Eva \u00e8 un doppio dipinto a olio su tavola (212x85 cm ciascuno) di Hans Baldung Grien, databile al 1520 circa e conservato nella Galleria degli Uffizi a Firenze. Si tratta di una copia dell\"'Adamo ed Eva\" di Albrecht D\u00fcrer, del 1507 e oggi al Museo del Prado.\nStoria.\nLe due copie, in stretta connessione con un'altra versione a Magonza, vennero attribuite ad Hans Baldung Grien, il maggior talento tra gli allievi di D\u00fcrer, da Von Terey (1894) e Friedl\u00e4nder, venendo poi confermata dalla maggior parte della critica.\nDescrizione e stile.\nL'opera cita fedelmente le tavole di D\u00fcrer, con uno stile pi\u00f9 asciutto e sbrigativo, aggiungendo alcuni dettagli, come il cervo nella tavola di Adamo e il leone in quella di Eva, nonch\u00e9 altri uccelli, dai valori simbolici legati alla teoria umorale e a varie simbologie. I due corpi nudi, di bellezza ideale, assumono cos\u00ec un connotato pi\u00f9 legato alla fragilit\u00e0 del corpo, offrendo cos\u00ec un'interpretazione del tema classico della \"vanitas\"."}
{"id": "3274080", "revid": "1714743", "url": "https://it.wikipedia.org/wiki?curid=3274080", "title": "Giovanni del Portogallo", "text": "Origine.\nFiglio illegittimo del re del Portogallo e dell'Algarve, Pietro I e della galiziana, In\u00e9s de Castro, che si sposarono, nel 1354.\nBiografia.\nGiovanni assieme ai fratelli Dionigi e Beatrice (\"D. Juan, D. Dionis, D. Beatriz\") \u00e8 citato nel Nobiliario di suo zio, Pietro Alfonso, conte di Barcelos, come figlio di Pietro, re del Portogallo (\"D. Pedro Rey de Portugal\") e della sua seconda (terza) moglie In\u00e9s de Castro (\"D. Ines de Castro\").\nIl 24 maggio 1360, a Elvas, suo padre, divenuto, nel 1357, re Pietro I del Portogallo, invest\u00ec Giovanni delle signorie portoghesi di Porto de Moz Cea e Montelonso.\nDichiarato principe del Portogallo, Giovanni fu legittimato il 19 marzo del 1361.&lt;br&gt;Anche dopo la morte del padre i rapporti col fratellastro, Ferdinando (1345-1383), che era divenuto re del Portogallo, si mantennero buoni, anche se assieme a suo fratello Dionigi (e successivamente alla sorella Beatrice), gli \"Infanti Castro\" si esiliarono in Castiglia assieme a molti altri nobili portoghesi durante il regno di Ferdinando I del Portogallo. Arrivato in Castiglia nel 1376, Il re Giovanni I di Castiglia gli concesse varie rendite. \nNel 1376, Giovanni spos\u00f2 Maria Telles de Meneses (?-1379), figlia di Martino Alfonso de Meneses e della moglie Aldonza di Vasconcellos. Maria era al suo secondo matrimonio ed era da poco vedova di Alvaro Diaz de Sousa.&lt;br&gt;Questo matrimonio dur\u00f2 solo tre anni; ne 1379, infatti Giovanni uccise la moglie strangolandola.\nNel 1379, il fratellastro, Ferdinando, dopo la morte dei figli maschi, aveva designato Giovanni come suo erede.\nGiovanni torn\u00f2 in Portogallo nel 1379 con il proposito di sposarsi con sua nipote Beatrice, figlia del fratellastro, ma la regina consorte, Eleonora Telles de Menezes, rivendicando gli interessi della figlia e preferendo un candidato portoghese alla mano di Beatrice, si oppose e Giovanni fu costretto a fuggire nuovamente in Castiglia.\nGiovanni in quello stesso anno, si spos\u00f2 per la seconda volta, con la Signora di Alba de Tormes e Valencia de Campos, Costanza di Castiglia, figlia illegittima del re di Castiglia, Enrico II e della sua amante, Elvira \u00cd\u00f1iguez de la Vega.&lt;br&gt;Molto probabilmente in occasione del suo matrimonio, comunque, nel 1379, Giovanni venne creato duca di Valencia de Campos.&lt;br&gt;Infine, nel 1383, divenne signore di Alba de Tormes. Entrambi i feudi si trovavano nel regno di Le\u00f3n.\nNell'ottobre del 1383, alla morte del re del Portogallo, Ferdinando I, come da accordi prematrimoniali, presi col marito della figlia, il re di Castiglia, Giovanni I, la regina madre Eleonora assunse la reggenza del regno portoghese per conto della figlia Beatrice. Ma in Portogallo non tutti accettarono la situazione sia per la sua fama di adultera sia perch\u00e9, nel caso Beatrice fosse premorta a Giovanni di Castiglia, il Portogallo si sarebbero trovato con un re straniero.&lt;br&gt;In questa situazione di malcontento, due persone di rango reale, fratellastri del defunto re Ferdinando, venivano indicate come degne di poter salire sul trono del Portogallo e quindi contendere il trono a Beatrice:\nLa nobilt\u00e0 era divisa, una parte era per il duca Giovanni, considerato un principe di casa reale in quanto sua madre, In\u00e9s de Castro, era stata sposata in segreto e quindi legittimato, mentre Giovanni d'Aviz era un illegittimo; ma a favore di quest'ultimo giocava il fatto che era sempre vissuto in Portogallo mentre il suo fratellastro, dopo la tragica morte della madre era stato portato in Le\u00f3n, e dove era tornato negli ultimi quattro anni e dove, recentemente era stato investito di un feudo leoneseUn gruppo di nobili, tra cui Nuno \u00c1lvares Pereira, con l'appoggio della popolazione di Lisbona, nel dicembre del 1383, proclam\u00f2 Giovanni di Aviz, \"difensore del regno\", dopo che quest'ultimo oltre a decretarne l'esecuzione col Pereira, partecip\u00f2 personalmente all'assassinio del conte Andeiro, non solo per la sua scandalosa condotta con la reggente, ma anche per la sua politica filocastigliana.\nGiovanni rimase cos\u00ec nei suoi feudi nella zona di Salamanca, dove mor\u00ec nel 1397, e dove fu tumulato nella chiesa di San Esteban.\nDiscendenza.\nDal suo matrimonio con Maria Telles de Meneses nacque un figlio:\nMentre dal matrimonio con Costanza di Castiglia nacquero tre figlie:\nGiovanni ebbe anche altri 3 figli da diverse amanti:"}
{"id": "3274083", "revid": "767487", "url": "https://it.wikipedia.org/wiki?curid=3274083", "title": "S\u00ec pura come un angelo... rester\u00e0 vergine?", "text": "S\u00ec pura come un angelo... rester\u00e0 vergine? (\"Josefine - das liebestolle K\u00e4tzchen\") \u00e8 un film del 1969, diretto da G\u00e9za von Cziffra."}
{"id": "3274089", "revid": "1543377", "url": "https://it.wikipedia.org/wiki?curid=3274089", "title": "Bring the Light", "text": "Bring the Light \u00e8 una canzone del gruppo rock inglese Beady Eye. Inserita nel disco di debutto \"Different Gear, Still Speeding\", \u00e8 stata pubblicata il 10 novembre 2010 in download gratuito sul sito ufficiale del gruppo e come singolo in formato 45 giri in edizione limitata.\nVideo.\nIl videoclip del brano \u00e8 stato pubblicato su Internet il 16 novembre 2010. Diretto da Charlie Lightening, ritrae la band insieme ai due nuovi arrivati Jeff Wootton e Matt Jones in una stanza buia illuminata parzialmente, alla presenza di tre coriste."}
{"id": "3274093", "revid": "767487", "url": "https://it.wikipedia.org/wiki?curid=3274093", "title": "Bocche cucite", "text": "Bocche cucite \u00e8 un film del 1970 diretto da Pino Tosini.\nTrama.\nUn siciliano emigrato a Milano viene rinvenuto cadavere ai piedi di un cavalcavia. Si scopre che l'uomo \u00e8 stato ucciso per aver rifiutato di far prostituire la cognata. La donna, ormai disonorata, si concede ai fratelli del marito."}
{"id": "3274096", "revid": "72396", "url": "https://it.wikipedia.org/wiki?curid=3274096", "title": "Storie di san Pietro e di san Paolo", "text": "Le Storie di san Pietro e di san Paolo sono un polittico a olio su tavola (130x100 cm) di Hans S\u00fcss von Kulmbach, databile al 1514-1516 circa e conservato nella Galleria degli Uffizi a Firenze.\nStoria e descrizione.\nIl polittico ad ante girevoli comprende otto tavolette con le storie dei santi Pietro e Paolo. Esse sono:\nSul retro di alcune delle tavolette si trovano rappresentazioni dei due santi in uno stile differente, probabilmente di area polacca, il che ha fatto ipotizzare che l'opera venne eseguita per una chiesa di Cracovia, dove il pittore lavor\u00f2 nel 1511 e, soprattutto, negli anni 1514-1516."}
{"id": "3274101", "revid": "247222", "url": "https://it.wikipedia.org/wiki?curid=3274101", "title": "Green Bullfrog", "text": "Green Bullfrog \u00e8 un album ideato da Derek Lawrence contenente una session in studio che vede la partecipazione congiunta di importanti musicisti hard rock i quali per\u00f2 compaiono, per ragioni contrattuali, utilizzando degli pseudonimi.\nIl disco.\nIl disco viene registrato nel 1970 ed edito nel 1971 dalla Decca negli Stati Uniti e dalla MCA in Gran Bretagna. Successivamente, a partire dagli anni '80, \u00e8 stato ristampato numerose volte, con l'indicazione dei veri nomi dei musicisti che vi presero parte. Negli Stati Uniti venne anche pubblicato un raro 45 giri contenente i brani My Baby Left Me e Lovin' You Is Good For Me, Baby (Decca 32831)"}
{"id": "3274102", "revid": "110157", "url": "https://it.wikipedia.org/wiki?curid=3274102", "title": "Sella la Rezza", "text": "Sella la Rezza \u00e8 un valico stradale delle colline del Po (385\u00a0m s.l.m.), in frazione Bardassano sul territorio del Comune di Gassino Torinese in provincia di Torino.\nDescrizione.\nLa sella la Rezza si apre sullo spartiacque che divide il versante meridionale della collina Torinese, tributario dei bacini contigui del Banna e del Tepice, dal versante settentrionale che scarica le proprie acque nel tratto di Po compreso tra Torino e Verrua Savoia.\nIl valico \u00e8 attraversato dalla SP 122, che collega la pianura settimese a nord-ovest di Torino con il territorio pianeggiante di Chieri. Nei pressi si trova il Castello di Bardassano, circondato dal tipico borgo. Sul passo convergono anche la SP 118, che lo collega con Sciolze, e una strada secondaria che raggiunge il centro di Bardassano.\nCiclismo.\nLa salita alla Rezza, pi\u00f9 impegnativa se affrontata da Castiglione e decisamente pi\u00f9 dolce venendo da Chieri, \u00e8 piuttosto apprezzata dai cicloturisti.\nNel Giro del Piemonte del 1939 l'allora giovanissimo Fausto Coppi si mise in luce per la prima volta proprio con una fuga tra Moriondo Torinese e la Sella la Rezza, dove fu raggiunto e superato dal gi\u00e0 campione affermato Gino Bartali, che vincer\u00e0 la gara. Coppi giunger\u00e0 terzo al traguardo di Torino, meritandosi le attenzioni degli osservatori delle squadre professionistiche. \nIl Giro d'Italia 2014 nella sua tredicesima tappa di venerd\u00ec 23 maggio (Fossano-Rivarolo \u00e8 transitato per la Rezza provenendo da Chieri e scendendo poi su Castiglione Torinese, svoltando verso Gassino dominata dal caratteristico 'cucurin' e dirigendosi poi dal 'Ponte Gassino' verso Rivarolo."}
{"id": "3274103", "revid": "767487", "url": "https://it.wikipedia.org/wiki?curid=3274103", "title": "Revenge (film 1969)", "text": "Revenge \u00e8 un film del 1969, diretto da Pino Tosini.\nIl film \u00e8 stato successivamente riedito col titolo \"Piacere e massacro\"."}
{"id": "3274114", "revid": "98077", "url": "https://it.wikipedia.org/wiki?curid=3274114", "title": "Sagliains", "text": ""}
{"id": "3274118", "revid": "405275", "url": "https://it.wikipedia.org/wiki?curid=3274118", "title": "Jimena Fern\u00e1ndez", "text": ""}
{"id": "3274120", "revid": "446353", "url": "https://it.wikipedia.org/wiki?curid=3274120", "title": "Georgia Train and Equip Program", "text": "Il Georgia Train and Equip Program (GTEP) \u00e8 stato un programma militare di 18 mesi, costato 64 milioni di dollari con lo scopo ad aumentare l'efficienza delle forze armate georgiane.\nIl 27 febbraio 2002 i media americani riportarono la notizia che gli Stati Uniti avrebbe inviato circa duecento soldati delle Forze Speciali in Georgia per addestrare le truppe georgiane. Il programma fu promosso e attuato dal presidente Bush al fine di rispondere alla richiesta di assistenza del governo della Georgia per migliorare la sua capacit\u00e0 di lotta al terrorismo e affrontato la situazione nella Valle di Pankisi."}
{"id": "3274121", "revid": "767487", "url": "https://it.wikipedia.org/wiki?curid=3274121", "title": "Una donna di seconda mano", "text": "Una donna di seconda mano \u00e8 un film del 1977 diretto da Pino Tosini.\nTrama.\nIl giovane Luca \u00e8 cresciuto con lo zio Augusto, proprietario d'un negozio di scarpe. Questi, deciso a \"iniziare\" sessualmente l'impacciato nipote, lo porta in una casa chiusa di Firenze e lo getta tra le braccia della stupenda prostituta Nerina, della quale Luca s'innamora perdutamente.\nProduzione.\nIl film \u00e8 stato prodotto dalla Boxer Films. Le scene sono state girate completamente in Italia, e pi\u00f9 precisamente a Lodi (Lombardia) e Venezia (Veneto).\nDistribuzione.\nLa pellicola \u00e8 stata distribuita in Italia dalla DomoVideo, Indipendenti Regionali. In Spagna il film \u00e8 stato distribuito con il nome di \"Una mujer de segunda mano\", mentre nel resto del mondo con \"A Second Hand Lady\"."}
{"id": "3274122", "revid": "36426", "url": "https://it.wikipedia.org/wiki?curid=3274122", "title": "Libro aperto (dipinto)", "text": "Il Libro aperto \u00e8 un dipinto a olio su tavola (70,2x65 cm) di scuola tedesca del XVI secolo, databile al 1500-1525 circa e conservato nella Galleria degli Uffizi a Firenze.\nStoria e descrizione.\nL'opera, una delle pi\u00f9 antiche nature morte conservate agli Uffizi, apparteneva probabilmente alle raccolte del principe Mattias de' Medici, amante delle pitture di genere, ed \u00e8 infatti citata nella villa di Lappeggi, dove risiedeva alla met\u00e0 del Seicento, in un inventario del 1669, come \"il ritratto un libro, in Cartapecora\". Probabilmente l'opera aveva un pendant con un altro libro dalle cinghie a destra di cui esistono varie repliche, ma di cui si \u00e8 perduto l'originale.\nSterling ipotizz\u00f2 che i due pannelli fossero gli sportelli di una libreria."}
{"id": "3274124", "revid": "124377592", "url": "https://it.wikipedia.org/wiki?curid=3274124", "title": "Winter Wonderland", "text": "Winter Wonderland \u00e8 una famosa canzone natalizia statunitense, scritta nel 1934 da Richard B. Smith (1901-1935; autore del testo) e da Felix Bernard (1897-1944; autore della melodia)..\nLa prima versione fu quella di Richard Himber (1900-1966), incisa nel 1934 assieme alla sua orchestra, seguita da quella di Guy Lombardo (1902-1977) con la sua orchestra, i Royal Canadians (sempre del 1934), mentre le versioni pi\u00f9 note sono probabilmente quelle delle Andrews Sisters e di Perry Como, realizzate nel 1946.\nIl brano, che ha probabilmente contribuito a rafforzare nell'immaginario collettivo l'idea della neve associata al Natale, figura nella lista delle 25 canzoni natalizie pi\u00f9 eseguite del secolo, nonch\u00e9 stabilmente nella lista, stilata annualmente sempre dall'ASCAP, delle 25 canzoni natalizie pi\u00f9 eseguite nei 5 anni precedenti (1\u00ba posto nel 2007).\nStoria.\nComposizione.\nL'autore del testo, Richard B. Smith, direttore di un quotidiano, trasse ispirazione per la stesura del brano dalla vista del principale parco pubblico della sua citt\u00e0, Honesdale, in Pennsylvania, interamente coperto dalla neve.\nLe prime incisioni.\nCome detto, la prima versione discografica fu realizzata nel 1934 da Richard Himber e dalla sua orchestra, orchestra dove si segnala, tra l'altro, la presenza del celebre musicista jazz Artie Shaw (1910-2004).\nNello stesso anno, il brano fu inciso anche da Guy Lombardo con l'orchestra da lui diretta: quest'ultima versione raggiunse il secondo posto delle classifiche.\nNel 1946, lo stesso Guy Lombardo, incise nuovamente il brano in una versione rimaneggiata secondo un arrangiamento musicale basato sullo stile boogie-woogie.\nIl riconoscimento dell'ASCAP nel 2007.\nIl 12 novembre 2007, l'ASCAP annunci\u00f2 che il brano \"Winter Wonderland\" era risultato per la prima volta la canzone natalizia con il maggior numero di incisioni nei 5 anni precedenti.\nIl brano precedette, nell'ordine: \"The Christmas Song\", \"Have Yourself a Merry Little Christmas\", \"Santa Claus Is Coming to Town\" e \"White Christmas\".\nTesto.\nNonostante il brano sia associato alla stagione natalizia, il testo non parla esplicitamente del Natale.\nSi parla comunque di una passeggiata in una giornata d'inverno in un paesaggio innevato, dove passa una slitta con tanto di tintinnio di campane, mentre un uccello canta una canzone d'amore e si pensa a costruire un pupazzo di neve.\nVersioni discografiche.\nTra i numerosi cantanti e/o gruppi musicali che hanno inciso il brano, figurano:"}
{"id": "3274142", "revid": "122599671", "url": "https://it.wikipedia.org/wiki?curid=3274142", "title": "Nino Marazzita", "text": "Biografia.\nNino Marazzita esercita la professione di avvocato penalista dal 1965. Durante la sua carriera ha difeso Pietro Pacciani in grado d'appello ed ha assistito la famiglia Bianchi per la morte di Milena Bianchi avvenuta in Tunisia. \u00c8 stato avvocato di parte civile nel processo per l'omicidio dello scrittore Pier Paolo Pasolini e il legale di Eleonora Moro nel processo sull'omicidio di Aldo Moro. \u00c8 stato difensore di Donato Bilancia.\nMarazzita ha diretto la rivista di diritto \"L'Eloquenza\" e collabora con i mensili \"Detective &amp; Crime\" e \"Polizia e Democrazia\". Per \"Rai Notte\" conduce la rubrica televisiva \"L'Avvocato risponde\" su Rai 2, nella quale si esaminano quesiti giuridici proposti dai telespettatori. \u00c8 inoltre consulente e ospite ricorrente nel programma radiofonico e televisivo \"\" su Rai Radio 1 e Rai News, condotto da Emanuela Falcetti. Dal 9 settembre 2013 al 13 dicembre 2019 l'avvocato Marazzita ha fatto parte del cast giuridico del tribunale televisivo di Canale 5 e Rete 4, \"Forum\" e \"Lo Sportello di Forum\"."}
{"id": "3274144", "revid": "300067", "url": "https://it.wikipedia.org/wiki?curid=3274144", "title": "David Fergerson", "text": ""}
{"id": "3274147", "revid": "767487", "url": "https://it.wikipedia.org/wiki?curid=3274147", "title": "Adriano Pellegrino", "text": "Carriera.\nHa iniziato a giocare nell'Adelaide City per poi passare all'Adelaide United FC,entrambe squadre della sua citt\u00e0.\nDopo un'esperienza in Grecia nella stagione 2005-2006, \u00e8 ritornato a giocare in Australia.\nDal 2008 gioca nel Perth Glory FC come centrocampista offensivo.\nNella stagione 2008-2009 la sua squadra lo ha insignito del premio \"Most Glorious Player\", come \u00e8 solita fare con il suo miglior giocatore di ogni stagione.\nNell'estate del 2011, svincolatosi dal Perth Glory, \u00e8 stato ingaggiato dal Central Coast Mariners."}
{"id": "3274149", "revid": "767487", "url": "https://it.wikipedia.org/wiki?curid=3274149", "title": "Crocifissione (Hans S\u00fcss von Kulmbach)", "text": "La Crocifissione \u00e8 un dipinto a olio su tavola (167x92 cm) di Hans S\u00fcss von Kulmbach, databile al 1511-1514 circa e conservato nella Galleria degli Uffizi a Firenze.\nStoria e descrizione.\nL'opera \u00e8 stata a lungo attribuita alla scuola tedesca del XVI secolo per l'impossibilit\u00e0 di decifrare la sigla \"MR\". Dopo indagini pi\u00f9 approfondite (1936) si \u00e8 scoperto che la firma era stata alterata da \"HK\", permettendo finalmente l'attribuzione ad Hans S\u00fcss von Kulmbach, di cui aveva gi\u00e0 peraltro fatto il nome Buchner nel 1928.\nLa Crocifissione \u00e8 ambientata in un paesaggio aperto, con influssi italiani. Cristo sulla destra \u00e8 disposto in alto sullo sfondo celeste e in tralice, mentre con volto sofferente guarda in basso dove si trovano la Madonna, Giovanni evangelista e la Maddalena inginocchiata. A destra poi si vedono, di dimensioni pi\u00f9 piccole, il committente con l'armatura, sua moglie e un bambino, tutti in posizione devotamente inginocchiata.\nIl paesaggio rimanda alla scuola danubiana, in particolare quella macchia scura e inquietante delle fronde sulla destra a cui fa da contraltare l'apertura paesistica molto profonda a sinistra, con un castello e montagne che si perdono in lontananza, velate dalla foschia."}
{"id": "3274152", "revid": "785863", "url": "https://it.wikipedia.org/wiki?curid=3274152", "title": "Enrico Bomba", "text": "Biografia.\nEnrico Bomba inizi\u00f2 a lavorare come produttore cinematografico per la Herald Pictures nel 1949, fondando in seguito anche una propria societ\u00e0 e lavorando poi, negli anni sessanta, per la FI.C.IT. Nel 1952 diresse il suo primo film, \"Prigionieri delle tenebre\", e tra gli anni sessanta e settanta lavor\u00f2 in modo continuativo anche come regista e sceneggiatore, dirigendo i due film sull'agente segreto 777 (con lo pseudonimo Henry Bay) e due decamerotici. Terminate tutte queste attivit\u00e0 nel 1975, si dedic\u00f2 in seguito al doppiaggio lavorando come direttore e dialoghista. Tra i doppiaggi che ha curato si segnalano quelli de \"Il Grande Mazinga\" e di due opere tratte dal romanzo \"Senza famiglia\": l'anime \"Remi - Le sue avventure\" e la miniserie francese \"Senza famiglia\". Alla fine degli anni settanta realizz\u00f2 inoltre per la Cinestampa Internazionale tre film ottenuti montando dei crossover di anime di G\u014d Nagai. Interruppe anche queste attivit\u00e0 nei primi anni novanta.\nVita privata.\nEnrico Bomba divenne noto nel 1962 per una breve ma ben pubblicizzata relazione con Jayne Mansfield, co-protagonista del film \"Panic Button... Operazione fisco!\". All'epoca Mansfield era sposata con Mickey Hargitay, che accus\u00f2 Bomba di aver sabotato il loro matrimonio. In seguito Bomba si spos\u00f2 con l'attrice e doppiatrice Germana Dominici, con cui nel 1975 ebbe la figlia Federica (anch'ella doppiatrice)."}
{"id": "3274155", "revid": "729019", "url": "https://it.wikipedia.org/wiki?curid=3274155", "title": "Battaglia di Mons", "text": "La battaglia di Mons fu il primo combattimento che coinvolse la British Expeditionary Force durante la prima guerra mondiale sul fronte occidentale. Il corpo di spedizione britannico, numericamente piccolo ma costituito da truppe esperte e ben addestrate, si scontr\u00f2 nella localit\u00e0 di Mons il 23 agosto 1914 con l'ala destra del potente esercito tedesco impegnato nell'invasione del Belgio e della Francia secondo i progetti strategici stabiliti dal piano Schlieffen.\nMentre contemporaneamente l'esercito francese veniva duramente sconfitto sulla Sambre, nelle Ardenne e in Lorena, le truppe britanniche si batterono validamente contro i tedeschi mettendo in mostra disciplina e combattivit\u00e0 infliggendo sensibili perdite al nemico. Al termine degli scontri, a causa della crescente pressione delle truppe tedesche e dell'andamento negativo per gli alleati dei combattimenti su tutto il fronte nella battaglia delle Frontiere, i britannici dovettero ripiegare per evitare di essere accerchiati e pur con grande difficolt\u00e0, riuscirono a mantenere la coesione rimanendo collegati con l'esercito francese e iniziando l'estenuate ritirata verso Parigi e la Marna.\nAntefatti.\nLa Gran Bretagna aveva dichiarato guerra alla Germania il 4 agosto 1914 e il 9 la BEF aveva incominciato ad imbarcarsi alla volta della Francia. Rispetto agli standard degli eserciti degli Stati dell'Europa continentale, la Forza di Spedizione britannica era estremamente piccola. Inoltre, all'inizio della guerra, sia la Francia sia la Germania contavano su pi\u00f9 di un milione di uomini in servizio nelle forze armate, divisi rispettivamente in cinque e otto armate, mentre la BEF consisteva in soli 80,000 uomini, suddivisi in due corpi d'armata. A differenza degli eserciti di Francia e Germania, che erano composti da coscritti, gli inglesi potevano contare su una forza di spedizione composta interamente da soldati professionisti, volontari e con diversi anni di servizio alle spalle.\nAlcune fonti ritengono che la BEF fosse l'armata meglio addestrata e con pi\u00f9 esperienza presente in Europa nel 1914. In particolare, l'addestramento pre-bellico nell'esercito inglese dava molta importanza alla precisione di tiro, cosicch\u00e9 il soldato medio poteva colpire un bersaglio della taglia di un uomo ben quindici volte in un minuto ad una distanza di 300 iarde (circa 274 metri) con il suo Lee-Enfield. Questa abilit\u00e0 di poter sparare rapidamente e con accuratezza avrebbe giocato un ruolo molto importante in tutte le battaglie a cui prese parte la BEF nel 1914. Recentemente peraltro lo storico statunitense Terence Zuber ha fornito una nuova interpretazione della battaglia di Mons; l'autore evidenzia come le truppe britanniche abbiano condotto in modo troppo rigido i combattimenti e sottolinea le carenze nella conduzione tattica da parte dei comandanti. Zuber al contrario elogia le tattiche tedesche e l'efficace combinazione tra manovre di fanteria, impiego delle mitragliatrici e fuoco d'artiglieria; lo storico fornisce anche dati molto diversi sulle perdite subite dalle due parti.\nLa battaglia di Mons ebbe luogo come parte della battaglia delle Frontiere, durante la quale gli alleati dell'Intesa si scontrarono con le armate tedesche in avanzamento, lungo il confine franco-belga e quello franco-tedesco. La BEF era stata posizionata sul fianco sinistro della linea Alleata, che si estendeva dall'Alsazia-Lorena, ad est, fino a Mons e Charleroi, nel sud del Belgio. La posizione degli inglesi, sul fianco sinistro dei francesi, era esattamente sul percorso della 1. Armee, che costituiva l'ala pi\u00f9 esterna del \"gancio destro\" voluto dal piano Schlieffen al fine di accerchiare e distruggere gli Alleati. La BEF, nonostante le sue piccole dimensioni, ebbe un ruolo cruciale nel trattenere l'ala destra tedesca e quindi impedire che gli Alleati fossero aggirati.\nGli inglesi raggiunsero Mons il 22 agosto. Contemporaneamente, lo stesso giorno, la V arm\u00e9e fran\u00e7aise, che si trovava immediatamente dopo sulla destra della BEF, era stata attaccata dalla 2. e dalla 3. Armee in uno scontro molto violento, che sarebbe poi stato conosciuto come battaglia di Charleroi. Il generale John French, comandante della BEF, accolse la richiesta del generale Charles Lanrezac, comandante V arm\u00e9e,di mantenere la posizione lungo il canale Mons-Cond\u00e9 per ventiquattr'ore al fine di prevenire che la 1. Armee potesse minacciare il fianco sinistro francese. Gli inglesi cos\u00ec passarono tutta la giornata del 22 agosto creando trincee lungo il canale.\nPreludio.\nLa disposizione delle forze e il primo contatto.\nA Mons, la BEF consisteva in due corpi d'armata, suddivisi a loro volta in due divisioni di fanteria ognuno, pi\u00f9 cinque brigate di cavalleria: in totale, contava tra le sue fila all'incirca 80,000 uomini. Il I Corpo d'armata era comandato dal generale Douglas Haig ed era formato dalla 1st e dalla 2nd Infantry Division. Il II Corpo d'armata era comandato dal generale Horace Smith-Dorrien ed era formata dalla 3rd e dalla 5th Infantry Division. \nOgni divisione di fanteria era articolata su tre brigate, a loro volta suddivise in quattro battaglioni l'una. Inoltre, ciascuna divisione era armata con 24 mitragliatrici Vickers, ovvero due per singolo battaglione. Da supporto, vi erano tre brigate di artiglieria campale con, in tutto, 54 cannoni Ordnance QF 18 lb, una brigata armata con 18 obici da 4,5 pollici e, infine, una batteria di artiglieria pesante equipaggiata con quattro Ordnance BL 60 lb.\nIl II Corpo d'armata, che si era posizionato sul fianco sinistro dell'intera linea inglese, occupava in posizione difensiva un tratto della sponda sud del canale, mentre il I Corpo d'armata era stato schierato quasi ad angolo retto rispetto al canale, lungo la strada che collegava Mons a Beaumont. Inoltre, il I Corpo era stato posizionato in modo che, qualora i francesi fossero stati costretti a ritirarsi da Charleroi, potesse proteggere il fianco destro della BEF. Conseguentemente, durante le fasi della battaglia, il I Corpo, poich\u00e9 non era stato schierato lungo il canale, gioc\u00f2 un ruolo marginale e l'assalto tedesco fu affrontato quasi esclusivamente dagli uomini del II Corpo. La caratteristica geografica dominante del campo di battaglia era un'ansa lungo il corso del canale, che si protendeva all'esterno in direzione del villaggio di Nimy. Questa ansa formava un piccolo saliente che sarebbe stato, per i soldati britannici, inevitabilmente molto difficile da difendere. Conseguentemente, questo saliente sarebbe stato il punto centrale della battaglia.\nContro gli inglesi avanz\u00f2 la 1. Armee, comandata da Alexander von Kluck. La 1. Armee era composta da quattro corpi d'armata \"attivi\" (il II, il III, il IV e il IX) e da tre corpi d'armata di riserva (il III, il IV e il IX Corpo d'armata della Riserva): presero parte ai combattimenti solamente i corpi attivi. I corpi d'armata tedeschi, come quelli britannici, erano formati da due divisioni l'uno, supportati da cavalleria ed artiglieria. La 1. Armee, tra tutte le armate dell'Esercito tedesco, era quella con il maggiore potere offensivo, avendo una densit\u00e0 di soldati di circa 18,000 uomini per ogni miglio (1,609344\u00a0km) di fronte, o all'incirca 10 uomini per ogni metro.\nIl primo contatto tra le due armate ebbe luogo il 21 agosto, quando una squadra di ricognizione su bicicletta inglese incontr\u00f2 un'unit\u00e0 tedesca nelle vicinanze di Obourg. Uno degli uomini della squadra, il soldato semplice John Parr, fu ucciso, diventando il primo caduto inglese di tutta la guerra. La prima consistente azione ebbe luogo, invece, il giorno dopo, nella mattinata del 22 agosto. Alle 6:30, una pattuglia del 4th Dragoon Guards avvist\u00f2 un'unit\u00e0 appartenente alla cavalleria tedesca poco fuori dal villaggio di Casteau, a nord-est di Mons. I soldati inglesi, comandati dal capitano Hornby, li inseguirono. Dopo un inseguimento durato poche miglia, i tedeschi si voltarono e iniziarono a sparare sui cavalieri inglesi, che in risposta smontarono da cavallo e aprirono a loro volta il fuoco. Il tamburino Edward Thomas \u00e8 riconosciuto come colui che spar\u00f2 il primo colpo di tutto il British Army, mentre si reputa che il capitano Hornby divenne il primo soldato inglese ad uccidere un soldato nemico con una spada.\nLa battaglia.\nMattina.\nLa battaglia di Mons inizi\u00f2 all'alba del 23 agosto con un bombardamento d'artiglieria tedesco sulle linee britanniche. Avendo compreso che il saliente formato dall'ansa del canale era il punto debole delle difese inglesi, nel corso della giornata gli attaccanti focalizzarono i loro sforzi principali nell'attaccare gli inglesi in quel preciso punto. Alle 9:00 inizi\u00f2 il primo assalto ad opera della fanteria tedesca: i tedeschi tentarono di aprirsi la strada attraverso i quattro ponti che attraversavano il canale nel saliente. Quattro battaglioni tedeschi attaccarono il ponte di Nimy, che era difeso solamente da una compagnia del 4th Battalion dei Royal Fusiliers e da una sezione di mitragliatrici, comandata dal tenente Maurice Dease. Avanzando inizialmente in colonna stretta - una formazione \u201cda parata\" \u2013 i tedeschi divennero obbiettivi da non perdere per i ben addestrati fucilieri inglesi, che ben chiaramente stavano facendo centro a pi\u00f9 di 1\u00a0km di distanza. I tedeschi furono cos\u00ec falciati dal fuoco combinato dei fucili, delle mitragliatrici e dell'artiglieria. Infatti, il fuoco dei fucilieri inglesi fu talmente intenso durante l'intero corso della battaglia, che i tedeschi pensarono di avere contro delle batterie intere di mitragliatrici.\nL'attacco iniziale tedesco fu, dunque, respinto con pesanti perdite per gli aggressori. Realizzando, per\u00f2, come fosse assai errato attaccare in formazione chiusa, i tedeschi optarono per una formazione aperta ed attaccarono una seconda volta. Questo attacco ebbe un successo maggiore, poich\u00e9 la nuova formazione adottata dai tedeschi impediva ai britannici di infliggere rapidamente perdite rilevanti. Da tutti questi fattori deriv\u00f2 che presto i difensori, in inferiorit\u00e0 numerica, furono messi dai tedeschi sotto una pesante pressione di fuoco. Gli inglesi, comunque, continuavano a difendere i punti di attraversamento del canale. I Royal Fusiliers, difendendo i ponti di Nimy e di Ghlin, parteciparono al combattimento pi\u00f9 pesante di quel giorno e solamente il frammentario arrivo di rinforzi alla linea di fuoco e l'eccezionale coraggio di due dei mitraglieri del battaglione permise agli inglesi di evitare che il ponte cadesse in mano ai tedeschi. Sul ponte di Nimy, il tenente Dease prese il controllo della sua mitragliatrice dopo che ogni altro soldato della sua sezione fu ucciso o ferito e continu\u00f2 a sparare fino a quando fu evacuato presso la postazione di pronto soccorso del battaglione dopo essere stato colpito ben cinque volte, dove mor\u00ec pi\u00f9 tardi. Presso il ponte vicino Ghlin, il soldato semplice Sidney Godley adoper\u00f2 instancabilmente, per tutta la giornata, l'altra mitragliatrice del battaglione; alla fine, rimase indietro per coprire la ritirata dei fusiliers al termine della battaglia. Prima di arrendersi ed essere catturato, egli deassembl\u00f2 la mitragliatrice e gett\u00f2 i pezzi nel canale, al fine di impedire che fosse catturata dai tedeschi. Entrambi i soldati, il tenente Maurice Dease e il soldato semplice Sidney Godley, furono i primi a guadagnarsi, con le loro azioni di straordinario coraggio, la Victoria Cross, la pi\u00f9 alta onorificenza militare inglese.\nAlla destra dei Royal Fusiliers, il 4th Battalion del Middlesex Regiment e il 1st Battalion dei Gordon Highlanders erano sottoposti, come i loro commilitoni, a continui assalti da parte dei tedeschi. Pur essendo in stragrande inferiorit\u00e0 numerica ed avendo entrambi i battaglioni sofferto perdite molto pesanti, essi riuscirono a mantenere il controllo del ponte, grazie anche al supporto dell'artiglieria della divisione e grazie all'invio di rinforzi provenienti dal Royal Irish Regiment, che svolgeva il ruolo di riserva divisionale. A questo punto i tedeschi ampliarono il raggio del loro attacco, assaltando le difese inglesi anche lungo il corso rettilineo del canale, ad ovest del saliente. Gli assalitori furono aiutati dalla presenza di piantagioni di abeti che correvano lungo il lato nord del canale, cosa che permise loro di avanzare senza essere avvistati fino a poche centinaia di metri di distanza dal canale e di bersagliare le difese inglesi con il fuoco delle mitragliatrici e dei fucili. L'attacco tedesco si abbatt\u00e9 con particolare violenza sul 1st Battalion del Royal West Kent Regiment e sul 2nd Battalion, King's Own Scottish Borderers. Anche in questo caso, per\u00f2, gli inglesi riuscirono a respingere i tedeschi per tutta la giornata, pur soffrendo perdite molto ingenti.\nLa ritirata.\nCostantemente sotto pesanti attacchi dei tedeschi, gli inglesi dal pomeriggio del 23 agosto capirono che non avrebbero potuto tenere le loro postazioni nel saliente ancora a lungo. Molti battaglione che erano impegnati in quella zona avevano sofferto pesanti perdite: ad esempio, il 4th Middlesex, tra morti e feriti contava 15 ufficiali e 353 uomini tra sottufficiali e truppa. A est delle posizioni inglesi, alcune unit\u00e0 del IX. Armee-Korps avevano nel frattempo incominciato ad attraversare in forze il canale, minacciando cos\u00ec il fianco destro dello schieramento britannico. Infine a Nimy, il soldato semplice August Neimeier, tedesco, aveva attraversato a nuoto il canale, sotto il fuoco inglese, per utilizzare un macchinario per la chiusura di un ponte girevole. Nonostante fosse poi stato ucciso, la sua azione permise ai tedeschi di aumentare la pressione sugli uomini del 4th Royal Fusiliers.\nConseguentemente, alle 15:00 fu ordinato ai soldati della 3rd Division di ritirarsi dal salienti e di disporsi a poca distanza dalla parte sud di Mons. Questo ritiro necessitava che la 5th Division facesse altrettanto ed incominci\u00f2 verso sera. Entro il crepuscolo, l'intero II Corpo aveva creato una nuova linea difensiva, che si sviluppava passando attraverso i villaggi di Montr\u0153ul-sur-Haine, Boussu, Wasmes, Paturages e Frameries. A questo punto i tedeschi avevano comunque costruito dei ponti di barche sul canale e si stavano avvicinando agli inglesi in forze. Inoltre, arriv\u00f2 la notizia che la Ve arm\u00e9e fran\u00e7aise si stava ritirando, esponendo cos\u00ec pericolosamente il fianco destro della BEF. Alle 2:00 del mattino del 24 agosto fu ordinato al II Corpo d'armata di ritirarsi oltre il confine, in Francia, e di creare nuove posizioni difensive lungo la strada che collegava Valenciennes a Maubeuge.\nL'ordine di ritirarsi dalle postazioni difensive posizionate proprio di fronte al nemico signific\u00f2 che il II Corpo avrebbe dovuto combattere numerose azioni di retroguardia contro il nemico, se fossero stati inseguiti dai tedeschi. Per la prima parte della ritirata, il generale Horace Smith-Dorrien scelse la 5th Brigade, appartenente al 2nd Division, per svolgere tale compito, poich\u00e9 questa unit\u00e0 il 23 agosto non era stata coinvolta in pesanti scontri.\nLa 5th Brigade si scontr\u00f2 dunque nelle zone circostanti i villaggi di Paturages e Frameries con l'obbiettivo di rallentare l'avanzata tedesca: in particolare, l'artiglieria della brigata inflisse notevoli perdite ai tedeschi. \nIn un altro villaggio, pi\u00f9 precisamente Wasmes, alcuni elementi della 5th Division furono pesantemente attaccati. L'artiglieria tedesca incominci\u00f2 a bombardare il villaggio all'alba e alle 10:00 la fanteria del III. Armee-Korps attacc\u00f2 le postazioni inglesi. Avanzando in colonna, per\u00f2, i tedeschi incontrarono subito un pesante fuoco combinato di mitragliatrici e fucili e furono cos\u00ec \u201cfalciati come erba\". Per oltre due ore, i soldati del 1st Queen's Own Royal West Kent Regiment, del 2nd Battalion, King's Own Yorkshire Light Infantry, del 2nd Battalion, Duke of Wellington's Regiment, e del 1st Battalion, Bedfordshire Regiment, sventarono, a costo di perdite elevate, i ripetuti tentativi di conquista del villaggio da parte dei soldati tedeschi. Terminato il combattimento, si ritirarono ordinatamente verso St. Vaast.\nAll'estremit\u00e0 del fianco sinistro dello schieramento inglese la 14th e la 15th Brigade, appartenenti alla 5th Division, furono particolarmente messe sotto pressione dai tedeschi, che stavano cercando di aggirarle. Esse furono cos\u00ec costrette a chiamare in soccorso la cavalleria. La 2nd Cavalry Brigade, insieme alla 119th Battery Royal Field Artillery e alla L Battery Royal Horse Artillery (che sarebbe poi stata la protagonista in uno scontro successivo, noto come \"Azione di N\u00e9ry\"), arriv\u00f2 in aiuto. Dopo aver smontato da cavallo per combattere, i soldati della cavalleria, protetti dalle due batterie di artiglieria, protessero con successo il ritiro della 14th e della 15th Brigade, durante quattro ore di intensi combattimenti.\nConseguenze.\nEntro il tramonto del 24 agosto, gli inglesi si erano ritirati con successo verso quella che si riteneva sarebbe stata la successiva linea difensiva, lungo la strada che collegava Valenciennes a Maubeuge. Sfortunatamente per loro, per\u00f2, la ritirata non si ferm\u00f2 l\u00ec. Significativamente decimata dalla 1. Armee e con i francesi in ritirata, la BEF non ebbe altra scelta se non quella di continuare a ritirarsi: il I Corpo d'armata si ritir\u00f2 verso Landrecies, il II verso Le Cateau. In totale, la ritirata sarebbe durata due settimane e i soldati inglesi avrebbero coperto pi\u00f9 di 400\u00a0km. Inoltre durante tutta la ritirata essi sarebbero stati inseguiti a poca distanza dai tedeschi e ci\u00f2 costrinse loro a dover combattere numerose azioni di retroguardia, come le battaglie di Le Cateau (26 agosto), di \u00c9treux (27 agosto) e di N\u00e9ry (1\u00ba settembre).\nIn un certo senso, entrambi i contendenti uscirono vincitori a Mons. I britannici, in inferiorit\u00e0 numerica, riuscirono a trattenere la 1. Armee per 48 ore, infliggendole pesanti perdite, e riuscirono anche a ritirarsi con ordine. In conclusione, la BEF riusc\u00ec a raggiungere il suo obbiettivo primario, cio\u00e8 impedire che la V arm\u00e9e venisse aggirata e attaccata sul fianco sinistro. In pi\u00f9 la battaglia di Mons fu una vittoria importante anche sul piano del morale degli uomini. Poich\u00e9 essa fu il primo scontro sul continente in cui venissero coinvolti soldati inglesi dalla Guerra di Crimea, pi\u00f9 di sessant'anni prima, vi era grande incertezza su come essi si sarebbero comportati. Quando si ritirarono, gli inglesi si allontanarono dalla battaglia con la sensazione di aver avuto la meglio a Mons. Al contrario i tedeschi capirono di aver subito un duro colpo da un'armata che precedentemente avevano considerato incapace di opporsi seriamente alla loro avanzata. Lo scrittore e capitano di fanteria Walter Bloem, tedesco, scrisse i suoi pensieri riguardo al risultato della battaglia:\nPer i tedeschi, Mons rappresent\u00f2 tatticamente una sconfitta, ma, comunque, anche una vittoria strategica. La 1. Armee, nonostante fosse stata temporaneamente bloccata dagli inglesi ed avesse sofferto pesanti perdite, riusc\u00ec lo stesso ad attraversare la barriera costituita dal canale Mons-Cond\u00e9 ed incominci\u00f2 la sua avanzata in territorio francese. Alla fine, essa sarebbe riuscita a spingere la BEF e le armate francesi fin quasi alle porte di Parigi prima di essere finalmente bloccata sulla Marna.\nEredit\u00e0.\nCol passare del tempo, la battaglia di Mons ha raggiunto quasi uno status mitico. Nella tradizione storiografica inglese, in particolare, essa \u00e8 ritenuta come un'inaspettata vittoria contro forze nemiche schiaccianti, paragonabile solamente alla vittoria inglese ad Azincourt. Infatti, Mons gener\u00f2 un proprio mito: si racconta come dei guerrieri angelici a volte descritti come i fantasmi degli arcieri inglesi caduti ad Azincourt, chiamati \"Angeli di Mons\", abbiano salvato l'esercito inglese fermando le truppe tedesche.\nI soldati della BEF che combatterono a Mons poterono, successivamente, essere insigniti di una medaglia, la 1914 Star, che spesso viene anche chiamata \"Mons Star\". Questa medaglia poteva essere infatti concessa a chiunque avesse combattuto in Belgio o in Francia tra il 5 agosto e il 22 novembre 1914.\nDopo la battaglia, i tedeschi crearono il \"cimitero di guerra di St Symphorien\", come memoriale di tutti soldati tedeschi e inglesi morti. Su un tumulo al centro del cimitero fu eretto un obelisco di granito grigio, alto 7 metri, con scritto, in tedesco: \"In memoria dei soldati tedeschi e inglesi che caddero durante le azioni vicino a Mons il 23 e il 24 agosto 1914\". Originariamente furono seppelliti qui 245 soldati tedeschi e 188 inglesi. Successivamente vi furono spostate anche tombe di soldati inglesi, canadesi e tedeschi provenienti da altri luoghi di sepoltura. Attualmente, a St. Symphorien vi trovano riposo oltre 500 soldati. Di questi, oltre sessanta non hanno un nome. \u00c8 stato eretto un memoriale speciale per quelli che sono ritenuti cinque soldati provenienti dal Royal Irish Regiment, le cui tombe non hanno un nome. Vi \u00e8 inoltre un memoriale con i nomi di quattro soldati inglesi, seppelliti dai tedeschi a Obourg, le cui tombe non sono state per\u00f2 trovate. Una lapide, nel cimitero, ricorda la concessione della terra da parte di Jean Houzeau de Lehaie. Infine, questo cimitero contiene le tombe dei soldati John Parr (4th Battalion, Middlesex Regiment), ucciso il 21 agosto 1914, e George Price (fanteria canadese), ucciso l'11 novembre 1918, rispettivamente il primo e l'ultimo soldato del Commonwealth caduti durante la prima guerra mondiale."}
{"id": "3274156", "revid": "112232609", "url": "https://it.wikipedia.org/wiki?curid=3274156", "title": "Il mio cielo", "text": "Il mio cielo \u00e8 il primo libro autobiografico pubblicato dalla modella e attrice Dalila Di Lazzaro \nPresentato a Milano, nel novembre 2006, il libro \u00e8 poi diventato un \"best seller\" per la Piemme Editore.\nTrama.\nLa Di Lazzaro racconta la propria vita, dall'infanzia, difficile e segnata da una violenza subita a sei anni, la maternit\u00e0 all'et\u00e0 di quindici, i problemi conflittuali con la famiglia, fino ad arrivare all'apice del successo, la carriera da modella prima e da attrice poi, e la morte del figlio Christian, scomparso a causa di un incidente stradale. \nFortemente provata, l'attrice decider\u00e0 di lasciare per anni le scene cinematografiche.\nIl tutto nello sfondo dell'incidente che l'ha costretta a letto per diversi anni e che ancora oggi le permette pochi e brevi istanti di vita normale, prigioniera di un dolore cronico che non le d\u00e0 tregua."}
{"id": "3274158", "revid": "435108", "url": "https://it.wikipedia.org/wiki?curid=3274158", "title": "AZ Alkmaar", "text": ""}
{"id": "3274159", "revid": "6923", "url": "https://it.wikipedia.org/wiki?curid=3274159", "title": "Kelvin Carruthers", "text": ""}
{"id": "3274160", "revid": "1762651", "url": "https://it.wikipedia.org/wiki?curid=3274160", "title": "Radio 2 Live", "text": "Radio 2 Live \u00e8 un programma radiofonico settimanale di Rai Radio 2 dedicato alla musica dal vivo, ai concerti e agli eventi. La prima puntata \u00e8 andata in onda l'11 settembre 2009. Il programma \u00e8 ideato e condotto da Gerardo Panno. La regia \u00e8 di Andrea Cacciagrano.\nVa in onda generalmente il venerd\u00ec sera alle 21.00 ma in occasioni speciali la serata pu\u00f2 spostarsi in altri giorni della settimana.\nTra gli speciali 2011, la diretta sull'Eurosonic Festival 2011 e gli European Border Breakers Awards (EBBA) 2011."}
{"id": "3274164", "revid": "1305772", "url": "https://it.wikipedia.org/wiki?curid=3274164", "title": "Twister", "text": "Il termine twister, che in lingua inglese significa tornado, pu\u00f2 riferirsi a:"}
{"id": "3274166", "revid": "300067", "url": "https://it.wikipedia.org/wiki?curid=3274166", "title": "Steven Goodrich", "text": ""}
{"id": "3274167", "revid": "1758409", "url": "https://it.wikipedia.org/wiki?curid=3274167", "title": "Deviazione magnetica", "text": "La deviazione magnetica \u00e8 un fenomeno fisico che provoca una differenza tra la direzione del nord magnetico e quella indicata dall'ago di una bussola: l'angolo compreso tra le due direzioni \u00e8 appunto definito \"deviazione magnetica\" che viene indicata con la lettera greca \u03b4 (delta).\nTale differenza \u00e8 visibile soprattutto a bordo delle imbarcazioni e degli aerei ed \u00e8 dovuta all'influenza da parte dei campi magnetici di bordo, generati da masse metalliche, strumenti elettronici e circuiti elettrici.\nPer avere una tabella delle deviazione magnetiche su un'imbarcazione \u00e8 necessario compiere dei giri bussola (fatti da un perito compensatore) al fine di ottenere una tabella propria dell'imbarcazione."}
{"id": "3274170", "revid": "729019", "url": "https://it.wikipedia.org/wiki?curid=3274170", "title": "Hit Parade Eurosonic", "text": "Hit Parade Eurosonic \u00e8 un programma radiofonico settimanale di Radio 2, in onda il sabato pomeriggio, dedicato alle classifiche italiane ed europee e a speciali sulla musica pop e rock europea. Il programma \u00e8 stato condotto da Federica Gentile e nel 2011/2012 da Lele Sacchi."}
{"id": "3274171", "revid": "486946", "url": "https://it.wikipedia.org/wiki?curid=3274171", "title": "Santa Rosa del Aguaray", "text": "Santa Rosa del Aguaray \u00e8 un centro abitato del Paraguay, situato nel dipartimento di San Pedro, a 330 km dalla capitale del paese Asunci\u00f3n; la localit\u00e0 forma uno dei 19 distretti del dipartimento.\nPopolazione.\nAl censimento del 2002 Santa Rosa del Aguaray contava una popolazione urbana di 1.412 abitanti (20.473 nell'intero distretto).\nCaratteristiche.\nElevata al rango di distretto il 6 giugno 2002, separando il proprio territorio dal distretto di Nueva Germania, Santa Rosa del Aguaray \u00e8 un centro di produzione agricola di sussistenza; solo le colonie mennonite presenti nel luogo hanno avviato qualche attivit\u00e0 semi-industriale."}
{"id": "3274172", "revid": "121704230", "url": "https://it.wikipedia.org/wiki?curid=3274172", "title": "Manu Fullola", "text": "Biografia.\nHa iniziato a lavorare nel mondo del cinema da diversi anni, recitando in alcuni film tra cui \"Natale sul Nilo\" del 2002."}
{"id": "3274173", "revid": "125459744", "url": "https://it.wikipedia.org/wiki?curid=3274173", "title": "Foot Ball Club Novara 1912-1913", "text": "Questa voce raccoglie le informazioni riguardanti il Foot Ball Club Novara nelle competizioni ufficiali della stagione 1912-1913.\nStagione.\nLa squadra gioca in Prima Categoria, nel girone piemontese composto da sei squadre. Chiude il girone con 4 punti.\nStatistiche.\nStatistiche dei giocatori.\nIl tabellino della partita contro la Pro Vercelli non era disponibile (era presente solo sul libro della Pro Vercelli), e l'unico giocatore del Novara certo che abbia giocato \u00e8 Terzi, e lo stesso valeva per il tabellino della settima giornata e dell'ottava giornata e della decima giornata. In ogni caso le statistiche sono state completate usando come fonte il libro di Corinti citato in bibliografia."}
{"id": "3274174", "revid": "25903", "url": "https://it.wikipedia.org/wiki?curid=3274174", "title": "I\u00f1igo Cervantes-Huegun", "text": ""}
{"id": "3274175", "revid": "339392", "url": "https://it.wikipedia.org/wiki?curid=3274175", "title": "Inigo Cervantes-Huegun", "text": ""}
{"id": "3274181", "revid": "110157", "url": "https://it.wikipedia.org/wiki?curid=3274181", "title": "Stockholm WCT", "text": "Lo Stockholm WCT \u00e8 stato un torneo di tennis facente parte del World Championship Tennis giocato nel 1976 a Stoccolma in Svezia su campi in sintetico indoor."}
{"id": "3274184", "revid": "1967833", "url": "https://it.wikipedia.org/wiki?curid=3274184", "title": "Valle dell'Agogna", "text": "La Valle dell'Agogna o Val d'Agogna \u00e8 una valle del Piemonte che si trova nelle province di Novara e del Verbano-Cusio-Ossola. La valle \u00e8 attraversata dalla strada delle Due Riviere, che collega il lago d'Orta e il lago Maggiore.\nGeografia.\nLa valle \u00e8 percorsa dal torrente Agogna che drena tutta l'acqua provenienti dalle vallate laterali. A 3\u00a0km dalla sorgente di quest'ultimo, si trovano due frazioni di Armeno: \"Sovazza\" e \"Coiromonte\". I cordoni morenici laterali all'Agogna digradano sino a Bolzano Novarese, dove il torrente inizia a scorrere in zone collinari o di \"alta pianura\". In totale la valle ha una lunghezza di circa 19\u00a0km che corrisponde al tratto montano dell'Agogna.\nSport.\nKayak.\nNel torrente Agogna e nei suoi affluenti rio Ondella, rio Mainasca e rio Turiggia, si pu\u00f2 praticare il Kayak. L'imbarco sull'Agogna si pu\u00f2 effettuare presso la localit\u00e0 Cascinone di Gignese.\nSci.\nSi pu\u00f2 sciare presso il Mottarone, dove ha sede la stazione sciistica e la scuola sci, una delle prime in Italia.\nSi pu\u00f2 anche scendere presso i monti Cornaggia (921 m s.l.m.) e Mazzarone (827\u00a0m s.l.m.).\nDemografia dei Comuni.\nNel dettaglio fanno parte della Valle dell'Agogna i seguenti 6 comuni:"}
{"id": "3274187", "revid": "62748", "url": "https://it.wikipedia.org/wiki?curid=3274187", "title": "Boston Pops", "text": ""}
{"id": "3274188", "revid": "767487", "url": "https://it.wikipedia.org/wiki?curid=3274188", "title": "Stockholm WCT 1976", "text": "Lo Stockholm WCT 1976 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo che fa parte del World Championship Tennis 1976. Si \u00e8 giocato a Stoccolma in Svezia dal 20 al 26 aprile 1976.\nCampioni.\nSingolare maschile.\n Wojciech Fibak ha battuto in finale Ilie N\u0103stase 6-4 7-6\nDoppio maschile.\n Aleksandre Met'reveli / Ilie N\u0103stase hanno battuto in finale Tom Okker / Adriano Panatta 6-4, 7-5"}
{"id": "3274196", "revid": "110157", "url": "https://it.wikipedia.org/wiki?curid=3274196", "title": "Terzina di primi", "text": "In matematica, una terzina di primi \u00e8 una disposizione di tre numeri primi della forma (\"p\", \"p\"\u00a0+\u00a02, \"p\"\u00a0+\u00a06) o (\"p\", \"p\"\u00a0+\u00a04, \"p\"\u00a0+\u00a06). Con l'eccezione di (2, 3, 5) e (3, 5, 7), questo \u00e8 il pi\u00f9 vicino possibile raggruppamento di tre numeri primi, dato che fra tre numeri dispari consecutivi ve n'\u00e8 sempre uno che \u00e8 divisibile per 3, e quindi non primo (a meno che non sia appunto uguale a 3).\nLe prime terzine di primi sono (sequenza A098420 dell'OEIS):\nUna terzina di primi contiene una coppia di primi gemelli (\"p\" e \"p\"\u00a0+\u00a02, o \"p\"\u00a0+\u00a04 e \"p\"\u00a0+\u00a06), una coppia di primi cugini (\"p\" e \"p\"\u00a0+\u00a04, o \"p\"\u00a0+\u00a02 e \"p\"\u00a0+\u00a06) e una coppia di primi sexy (\"p\" e \"p\"\u00a0+\u00a06).\nLo stesso numero primo pu\u00f2 far parte al massimo di tre terzine di primi - per esempio, 103 \u00e8 un membro di (97, 101, 103), (101, 103, 107) e (103, 107, 109). Quando succede, i cinque numeri primi interessati vanno a formare una quintupla di primi.\nIn modo analogo alla congettura dei primi gemelli, si congettura che ci siano infinite terzine di primi. Attualmente (Marzo 2010), la pi\u00f9 grande terzina di primi contiene numeri primi di 10047 cifre. Essa \u00e8 la prima terzina di primi giganteschi conosciuta; \u00e8 stata trovata nel 2008 da Norman Luhn e Fran\u00e7ois Morain, ed \u00e8 formata dai primi (\"p\", \"p\"\u00a0+\u00a02, \"p\"\u00a0+\u00a06) con \"p\"\u00a0=\u00a02072644824759\u00a0\u00d7\u00a0233333\u00a0\u2212\u00a01."}
{"id": "3274199", "revid": "2096950", "url": "https://it.wikipedia.org/wiki?curid=3274199", "title": "Ludovico Gimignani", "text": "Biografia.\nFu attivo principalmente a Roma durante il Barocco.\nIl padre Giacinto Gimignani (1611\u20131681) \u00e8 stato uno dei principali alunni della scuola di Pietro da Cortona e ottenne la protezione del suo amico e concittadino del padre il cardinal Giulio Rospigliosi da Pistoia, il futuro papa Clemente IX, che era stato suo padrino di battesimo. Ludovico, comunque, che era nato a Roma, fu influenzato sicuramente a esercitare la sua arte da Gianlorenzo Bernini.\n\u00c8 stato attivo nel dipingere pale d'altare in diverse chiese di Roma; significativi un \"Battesimo di Costantino\" e una \"Storia di san Silvestro\" entrambe conservate nella chiesa di San Silvestro in Capite. Sempre a Roma dipinse un \"Angelo guardiano\" per la chiesa di San Crisogono e un ritratto di ragazzo con un levriero conservati entrambi a Palazzo Pallavicini Rospigliosi in piazza del Quirinale, una pala d'altare per il battistero di Sant'Andrea delle Fratte. Fra questi suoi capolavori la pala d'altare di Santa Maria Maddalena de Pazzi.\nFu \"principe\" dell'Accademia di San Luca nel 1688."}
{"id": "3274200", "revid": "767487", "url": "https://it.wikipedia.org/wiki?curid=3274200", "title": "Masters Doubles WCT 1976", "text": "Il Masters Doubles WCT 1976 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del Masters Doubles WCT, che fa parte del World Championship Tennis 1976. Il torneo si \u00e8 giocato a Kansas City negli Stati Uniti, dal 28 aprile al 4 maggio 1976.\nCampioni.\nDoppio maschile.\n Wojciech Fibak / Karl Meiler hanno battuto in finale Robert Lutz / Ramsey Smith 6\u20132, 2\u20136, 3\u20136, 6\u20133, 6\u20134"}
{"id": "3274203", "revid": "1372005", "url": "https://it.wikipedia.org/wiki?curid=3274203", "title": "Teoria veneta", "text": "Con l'espressione teoria veneta (in lingua slovena \"venetska teorija\") s'intende una tesi abbastanza diffusa in ambito culturale sloveno che nega la ricostruzione storiografica dell'arrivo dei popoli slavi nella zona delle Alpi Orientali nel VI secolo d.C., ritenendo invece che i cosiddetti \"protosloveni\" (chiamati \"Veneti\") avessero abitato la regione fin da tempi molto pi\u00f9 antichi. Pur essendo stata rifiutata dal mondo accademico, questa teoria ha avuto un notevole successo a livello popolare in Slovenia fra gli anni '80 e '90 del XX secolo, ricevendo anche una certa accoglienza presso gruppi pan-venetisti.\nIntroduzione.\nLa \"teoria veneta\" nacque nel corso degli ultimi anni della Repubblica Socialista Federale di Jugoslavia, quando il risveglio delle varie nazionalit\u00e0 della Jugoslavia cre\u00f2 le premesse per il successo dei vari movimenti separatistici e per la successiva dissoluzione della federazione.\nNel 1989 l'economista Jo\u017eko \u0160avli, il poeta Matej Bor e il sacerdote Ivan Toma\u017ei\u010d - tutti e tre linguisti dilettanti - pubblicarono il volume \"Veneti: na\u0161i davni predniki\" (I veneti: i nostri antichi antenati), tradotto poi in varie lingue negli anni successivi, contenente in parte alcuni loro contributi elaborati in anni precedenti. In tale saggio, essi rigettarono radicalmente la nozione comunemente accettata per cui gli Sloveni sarebbero i discendenti delle popolazioni slave che s'insediarono nell'attuale area di presenza slovena in Europa a partire dal VI secolo, ritenendo in modo del tutto innovativo che fossero in realt\u00e0 parte di una popolazione pre-romana che essi chiamarono genericamente \"Veneti\", suddivisa fra \"Veneti Adriatici\", \"Veneti Baltici\", \"Pannoni\", \"Norici\" e alcuni altri popoli tradizionalmente definiti \"Celti\" o \"Illirici\". Secondo questa teoria \u2013 quindi \u2013 i Veneti avrebbero parlato una lingua proto-slava, dalla quale sarebbero derivate le lingue slave occidentali, compreso il moderno sloveno.\nArgomentazioni.\nLa \"teoria veneta\" si basa su una serie di varie argomentazioni soprattutto linguistiche, ma anche storiche, mitologiche, folkloristiche o di altra natura. Le prime derivano in gran parte dagli studi del Bor, sulla base di considerazioni spesso successivamente considerate in maniera sprezzante o derisoria dal mondo accademico, a causa del frequente utilizzo di forzature terminologiche, argomentazioni \"a senso\", semplici allitterazioni o addirittura vere e proprie manipolazioni.\nFra queste considerazioni, v'\u00e8 il fatto che gli antichi Germani utilizzassero il nome Vendi (\"Wenden\") per indicare vari popoli, considerati tutti dai tre studiosi sloveni come Slavi, di conseguenza essi ritennero che gli antichi Veneti fossero uno dei ceppi di tale molteplice gruppo. Oltre a ci\u00f2, essi rilevarono come alcuni cronachisti medievali chiamarono i Veneti \"Slavi\". Assieme a questo tipo di argomentazioni, il \u0160avli rilev\u00f2 una serie di toponimi ipoteticamente proto-sloveni in Europa Centrale e nel nord Italia. Matej Bor invece ritradusse alcune antiche iscrizioni Venetiche del nord-est Italia e dell'attuale Litorale Sloveno utilizzando per allitterazione delle parole derivanti dalla lingua o da dialetti sloveni.\nTutte queste argomentazioni sono state radicalmente rigettate dagli studiosi accademici \u2013 compresi tutti gli studiosi sloveni pi\u00f9 importanti \u2013 purtuttavia la \"teoria veneta\" cre\u00f2 grandissime discussioni e polemiche nella Jugoslavia dell'ultimo periodo. Alcuni importanti storici sloveni \u2013 come Bogo Grafenauer e Peter \u0160tih \u2013 entrarono in aperta polemica con gli autori della teoria, mentre d'altra parte essi ottennero appoggio pubblico da vari artisti o scrittori sloveni, fra i quali il politico ultranazionalista Zmago Jelin\u010di\u010d. In qualche modo, si cercava di dare spazio alla teoria della \"differenza originaria\" fra gli Sloveni e gli altri popoli jugoslavi, creando una forte cesura con questi ultimi.\nLa ricezione della teoria in Italia.\nLa \"teoria veneta\" ottenne un certo successo in alcuni ambienti veneti, che rimarcarono per suo tramite il ruolo di primo piano che il popolo veneto avrebbe giocato nella costruzione della civilt\u00e0 europea.\nParticolarmente critico nei confronti di queste teorie fu uno dei linguisti che maggiormente studi\u00f2 le antiche iscrizioni venetiche \u2013 Giovan Battista Pellegrini \u2013 che scrisse:"}
{"id": "3274204", "revid": "1522738", "url": "https://it.wikipedia.org/wiki?curid=3274204", "title": "Mili Skane", "text": ""}
{"id": "3274205", "revid": "98077", "url": "https://it.wikipedia.org/wiki?curid=3274205", "title": "Auto al seguito", "text": ""}
{"id": "3274206", "revid": "819238", "url": "https://it.wikipedia.org/wiki?curid=3274206", "title": "AutoZug", "text": "AutoZug \u00e8 un servizio, per lo pi\u00f9 internazionale, di un treno passeggeri con auto al seguito. Il convoglio \u00e8 dotato sia di vetture passeggeri (molto spesso vagoni letto o cuccette) sia di carri per il trasporto di veicoli su gomma. Le distanze percorse sono di solito lunghe e lo scopo \u00e8 di evitare agli utenti, molto spesso turisti, l'affaticamento dei lunghi percorsi di avvicinamento e di evitare l'intasamento della rete viaria.\nStoria.\nLa prima esperienza nel settore fu in Germania che nel 1930 inizi\u00f2 un servizio di traffico automobilistico bagagli.\nNel 1940 nacquero i carri pianali a due piani per il trasporto auto. Nel 1955 venne attivato un servizio tra Londra e Perth. Il 25 giugno 1956 si inizi\u00f2 a coprire la tratta Amburgo \u2013 Chiasso. Nello stesso anno vennero aperte al servizio anche le linee tra Ostenda e Monaco di Baviera nonch\u00e9 tra Roma e Milano. L'anno seguente fu il turno della Francia, con la linea Boulogne-Lione. Nel 1966 in Europa occidentale si annoveravano in totale 68 relazioni. Nel 1973, anno della prima crisi petrolifera, le relazioni servite erano 163 e i veicoli trasportati erano 185 500.\nIn Italia.\nIl servizio di auto al seguito in Italia svolto da Trenitalia cess\u00f2 definitivamente a partire dall'11 dicembre 2011, con l'entrata in vigore del nuovo orario invernale.\nPer la fine 2012 era previsto il ritorno del servizio mediante la categoria TrenHotel di Arenaways. Tuttavia, a seguito di problemi legati alla societ\u00e0 la partenza non \u00e8 mai avvenuta."}
{"id": "3274218", "revid": "767487", "url": "https://it.wikipedia.org/wiki?curid=3274218", "title": "Agente segreto 777 - Invito ad uccidere", "text": "Agente segreto 777 - Invito ad uccidere \u00e8 un film del 1966, diretto da Enrico Bomba con lo pseudonimo di Henry Bay. \u00c8 un film fanta-spionistico, seguito di \"Agente segreto 777 - Operazione Mistero\" (1965)."}
{"id": "3274219", "revid": "116485444", "url": "https://it.wikipedia.org/wiki?curid=3274219", "title": "Caterina Carone", "text": "Ha iniziato la carriera come documentarista, ottenendo il Premio Solinas, il Premio per il Miglior Documentario Italiano al Torino Film Festival, e una \"nomination\" al David di Donatello. Ha poi scritto, diretto e sceneggiato la commedia \"Fr\u00e4ulein - Una fiaba d'inverno\", con Christian De Sica e Lucia Mascino.\nCollegamenti esterni.\nCaterina Carone su cinemaitaliano.info."}
{"id": "3274222", "revid": "729019", "url": "https://it.wikipedia.org/wiki?curid=3274222", "title": "South African Open 1976", "text": "Il South African Open 1976 \u00e8 stato un torneo di tennis giocato sul cemento. \u00c8 stata la 1\u00aa edizione del torneo che fa parte del Commercial Union Assurance Grand Prix 1976 e del WTA Tour 1976. Il torneo si \u00e8 giocato a Johannesburg in Sudafrica dal 23 al 28 novembre 1976.\nCampioni.\nSingolare maschile.\n Harold Solomon ha battuto in finale Brian Gottfried 6-2 6-7 6-3 6-4\nDoppio maschile.\n Brian Gottfried / Sherwood Stewart hanno battuto in finale Juan Gisbert / Stan Smith 1-6 6-1 6-2 7-6\nSingolare femminile.\n Brigitte Cuypers ha battuto in finale Laura DuPont 6\u20137, 6\u20134, 6\u20131\nDoppio femminile.\n Laura Dupont / Val Ziegenfuss hanno battuto in finale Yvonne Vermaak / Liz Vlotman 6-1 6-4"}
{"id": "3274235", "revid": "446353", "url": "https://it.wikipedia.org/wiki?curid=3274235", "title": "Georgia Sustainment and Stability Operations Program", "text": "Il Georgia Sustainment and Stability Operations Program, in sigla Georgia SSOP (in italiano: \"Programma di operazioni di sostegno e stabilit\u00e0 della Georgia\") \u00e8 un programma di assistenza alla sicurezza predisposta per creare una maggiore capacit\u00e0 in campo militare georgiano a sostenere la Guerra d'Iraq.\nLanciato nel gennaio 2005, SSOP aiuter\u00e0 anche a consolidare i progressi realizzati durante il Georgia Train and Equip Program del 2002-2004 continuando a contribuire alla realizzazione dell'efficienza delle forze armate georgiane. La prima parte del programma (SSOP I) \u00e8 durata circa 18 mesi e costo di circa $ 60 milioni."}
{"id": "3274241", "revid": "45927", "url": "https://it.wikipedia.org/wiki?curid=3274241", "title": "Gipaeto", "text": ""}
{"id": "3274248", "revid": "110157", "url": "https://it.wikipedia.org/wiki?curid=3274248", "title": "Numero primo gigantesco", "text": "Un numero primo gigantesco \u00e8 un numero primo con almeno 10\u00a0000 cifre decimali.\nIl termine apparve sul \"Journal of Recreational Mathematics\", nell'articolo \"Raccogliere primi giganteschi e titanici\" (1992) di Samuel Yates.\nChris Caldwell, che continu\u00f2 la raccolta di Yates sul suo sito \"The Prime Pages\", riferisce di aver cambiato il requisito originale imposto da Yates (5\u00a0000 cifre) in 10\u00a0000 cifre, quando gli fu chiesto di modificare l'articolo dopo la morte di Yates. Alcuni primi di tali dimensioni erano gi\u00e0 conosciuti, ma i moderni PC oggi ne riescono a trovare molti in un giorno.\nIl primo ad essere stato scoperto fu il primo di Mersenne 244497 \u2212 1; ha 13 395 cifre e venne scoperto nel 1979 da Harry Nelson e David Slowinski.\nIl pi\u00f9 piccolo primo gigantesco \u00e8 109999 + 33603. La sua primalit\u00e0 venne dimostrata nel 2003 da Jens Franke, Thorsten Kleinjung e Tobias Wirth con il loro programma ECPP, e fu, a quel tempo, il pi\u00f9 grande numero la cui primalit\u00e0 \u00e8 stata dimostrata con l'ECPP."}
{"id": "3274258", "revid": "1543377", "url": "https://it.wikipedia.org/wiki?curid=3274258", "title": "Pier Angelo Fiorentino", "text": "In Italia si mise in luce prima per alcune opere, per lo pi\u00f9 poesie e drammi, anche rappresentate in teatro, e poi, durante il Risorgimento, per aver aderito e partecipato ai lavori della Societ\u00e0 nazionale per la confederazione italiana, ideata e presieduta da Gioberti, nonch\u00e9 per aver criticato l'allocuzione \"Non semel\" di Papa Pio IX. Per la sua attivit\u00e0 letteraria riscosse particolare successo in Francia. Oltralpe, dove collabor\u00f2 con i principali giornali, come critico musicale e teatrale, si rese interprete, infatti, della miglior traduzione in francese della \"Divina Commedia\" di Dante. Collaboratore di Alexandre Dumas, secondo una diffusa tradizione sarebbe stato il vero autore di alcune opere firmate dallo scrittore francese, fra le quali \"Il conte di Montecristo\".\nBiografia.\nIl primo quarto di secolo.\nStudi\u00f2 dai gesuiti e poi s'iscrisse all'Universit\u00e0 di Napoli, laureandosi in giurisprudenza.\nNel 1831, anno nel quale fu chiamato a volgarizzare alcune epistole di Francesco Petrarca, opera che realizz\u00f2 con Emidio Cappelli e Tommaso Gargallo, fu tra i fondatori a Napoli, assieme a Vincenzo Torelli, della rivista \u00abOmnibus\u00bb. Sono di questo periodo anche \"Le Cento Novelle\" (1833), il poema \"Sergianni Caracciolo\" e il romanzo storico \"Il Corradino\". Si aggiunsero, poco dopo, la raccolta poetica \"Le sere d'autunno\" (1834), le \"Scene e costumi\" (1835) e il dramma storico \"La Fornarina\". Quest'ultimo, uscito nel 1835, fu pi\u00f9 volte rappresentato a teatro, sia a Napoli che a Torino, non senza strascichi polemici. Dopodich\u00e9 decise di partire per la Francia in cerca di fortuna.\nDa Dumas a Dante.\nA Parigi diede lezioni d'italiano e fond\u00f2 il giornale \u00abIl Bravo\u00bb, che tuttavia ebbe una breve esistenza. Alla fine degli anni Trenta del XIX secolo, Fiorentino cominci\u00f2 a spostarsi, senza soluzione di continuit\u00e0, tra Francia e Italia. Nel 1839, quando figurava fra i compilatori della raccolta \u00abMuseo scientifico, letterario, artistico\u00bb, lo si ritrova infatti a Napoli per assistere alla fortunata rappresentazione del suo \"Il medico di Parma\", un dramma che, ispirato al romanzo \"Le M\u00e9decin du Pecq\" di L\u00e9on Gozlan, verr\u00e0 poi edito postumo soltanto nel 1875. Proprio in quegli anni instaur\u00f2 una proficua collaborazione con Alexandre Dumas padre, che aveva conosciuto nella citt\u00e0 partenopea nel 1835. Nello stesso 1839 scrisse, infatti, la prefazione allo \"Jacques Ortis\" (online), ossia la traduzione che il romanziere francese aveva realizzato delle \"Ultime lettere di Jacopo Ortis\" di Foscolo. Successivamente, con Dumas firm\u00f2 il volume \"Crimes c\u00e9l\u00e8bres\" (online), in cui comparve un suo racconto, \"Nisida\", ispirato all'omonima isola delle Isole flegree. Ma vennero attribuiti all'eclettico letterato napoletano anche alcuni romanzi celebri del Dumas, come \"Giovanna di Napoli\", l\"'Ascanio\" (tratto da \"Il colosso di Marte\", che Fiorentino aveva pubblicato su \u00abIl Bravo\u00bb) e \"Il Corricolo\" (uscito in 4 volumi tra il 1841 e il 1843), oltre al \"Conte di Montecristo\", che apparve nel 1844.\nNel frattempo, nel 1840 Fiorentino aveva tradotto la \"Divina Commedia\" (online), definita da numerosi intellettuali e scrittori francesi, quali Baudelaire, Hugo e Lamennais, la principale traduzione dell'opera dantesca mai realizzata in francese. Di quest'opera furono realizzate tre edizioni - di cui una, quella del 1861, arricchita delle incisioni di Gustavo Dor\u00e9 -, tutte pi\u00f9 volte ristampate: l'edizione minore arriv\u00f2 a registrare, soltanto nel corso del XIX secolo, ben sedici ristampe. Mentre \u00e8 del 1842 la \"Fisiologia dell'avvocato\" (online), un grazioso racconto di schizzi umoristici, in cui, mettendo a frutto le esperienze maturate durante gli studi giuridici, tratteggi\u00f2 vizi e virt\u00f9 della carriera forense.\nL'attivit\u00e0 risorgimentale.\nNonostante i frequenti contatti con l'Italia, Fiorentino continu\u00f2 a risiedere a Parigi. Nel 1843 cominci\u00f2 a scrivere per il giornale \u00abLe Corsaire\u00bb, dal quale gli deriv\u00f2 una certa notoriet\u00e0. Ma nel 1848 decise di fare propaganda di stampo liberale, viaggiando tra Napoli, Roma e Torino. Nella capitale sabauda ader\u00ec al progetto per una confederazione tra gli stati, partecipando ai lavori del Congresso nazionale della Societ\u00e0 giobertiana che si tennero tra il settembre e l'ottobre di quell'anno. Poco prima, peraltro, alla celebre allocuzione di Pio IX del 29 aprile, con la quale il pontefice annunciava il ritiro delle proprie truppe contro l'Austria, aveva risposto con un inno all'unificazione nazionale: \nLa carriera di critico.\nSul finire del 1848 \u00e8 comunque di nuovo oltralpe: collabor\u00f2 prima alla \u00abPresse\u00bb, poi, dal 1849, al giornale musicale \u00abLe Constitutionell\u00bb come redattore. Nel 1852 scrisse, celandosi sotto lo pseudonimo di A. de Rovray, sul principale giornale francese dell'epoca, il \u00abMoniteur\u00bb, al quale affiancher\u00e0, dal 1855, la stesura di articoli per il gi\u00e0 citato \u00abLe Constitutionell\u00bb. Il duplice incarico, e gli enormi vantaggi economici che ne derivarono, lo resero inviso nella societ\u00e0 letteraria francese del tempo, tanto che cerc\u00f2 di risolvere le critiche attraverso un duello. Xavier Aubryet, del resto, definendolo un \u00abMazarin du compte rendu\u00bb, intese sottolineare proprio l'aspetto venale delle recensioni e quindi dell'attivit\u00e0 critico-letteraria di Fiorentino.\nA Napoli per sempre.\nAmico di Th\u00e9ophile Gautier, Fiorentino venne decorato della massima onorificenza francese, la Legion d'onore. Dopo la morte, che lo colp\u00ec nella \"Ville lumi\u00e8re\", le sue spoglie tornarono in Italia, nel cimitero della citt\u00e0 natale, per essere tumulate con la seguente iscrizione lapidea:\nBuona parte dei suoi articoli furono raggruppati in pi\u00f9 pubblicazioni postume: tra il 1866 e il 1867 uscirono, in due volumi, \"Com\u00e9dies et Com\u00e9diens\" (online), con la prefazione di Francisque Sarcey; tra il 1870 e il 1872 uscirono, invece, la prima (online) e la seconda serie (online) di \"Les Grands Guignols\"."}
{"id": "3274260", "revid": "22229", "url": "https://it.wikipedia.org/wiki?curid=3274260", "title": "Guerra retica", "text": ""}
{"id": "3274261", "revid": "1522738", "url": "https://it.wikipedia.org/wiki?curid=3274261", "title": "Daved Hanlon", "text": ""}
{"id": "3274263", "revid": "1270093", "url": "https://it.wikipedia.org/wiki?curid=3274263", "title": "Michael Harris", "text": ""}
{"id": "3274264", "revid": "1318658", "url": "https://it.wikipedia.org/wiki?curid=3274264", "title": "Monte Legnoncino", "text": "Il Monte Legnoncino \u00e8 la seconda vetta del gruppo del Legnone con 1.714\u00a0, dopo il Monte Legnone, di cui \u00e8 gemella.\nRifugi.\nSul massiccio del Legnoncino si trova il rifugio Roccoli Lorla (1463\u00a0m), nella localit\u00e0 omonima, raggiungibile in automobile da Dervio e di propriet\u00e0 del CAI Dervio.\nItinerari.\nLa via normale di salita, come per il Monte Legnone, \u00e8 sul versante della Val Varrone, ha inizio dal rifugio Roccoli Lorla e sale quindi lungo il crestone ovest.\nIl percorso, lungo 4 chilometri con 220 metri di dislivello, consente ad escursionisti e famiglie di raggiungere la vetta del Legnoncino in meno di un'ora."}
{"id": "3274267", "revid": "709565", "url": "https://it.wikipedia.org/wiki?curid=3274267", "title": "Mab (Roswell Conspiracies)", "text": "Regina Mab (\"Queen Mab\"), \u00e8 un personaggio immaginario della serie televisiva d'animazione \"Roswell Conspiracies\", creata da Kaaren Lee Brown.\n\u00c8 doppiata in originale da Saffron Henderson ed in italiano da Rosalba Bongiovanni.\nCaratteristiche.\nMab \u00e8 una donna alta, snella e pallida con una folta chioma verde che le ricade sulle spalle e sul petto, ha il viso secco e i lineamenti appuntiti. Curiosamente a differenza delle sue simili i suoi occhi sono perennemente illuminati di rosso e non soltanto quando usa i suoi poteri. Il suo viso ha parecchie rughe d'espressione, i suoi canini sono molto sviluppati ed al posto delle sopracciglia ha due tatuaggi spiraleggianti. In quanto regina Mab porta sempre la lunga tunica delle Banshee di colore bianco o lilla e molto pi\u00f9 decorata sui bordi e sulle maniche rispetto a quella delle consorelle.\n\u00c8 una donna severa ma giusta che mette il bisogno del suo popolo e le leggi stabilite dalle sue antenate davanti ai suoi sentimenti, ragion per cui esilia e tenta di uccidere Sh'lainn per le sue idee rivoluzionarie ed aperte verso gli uomini nonostante per lei sia quasi una seconda figlia. Mab odia gli esseri umani, ed in particolare Rinaker e li considera dei mostri che si cibano del loro stesso pianeta come parassiti e lo avvelenano con la loro tecnologia; nonostante ci\u00f2 ha una figlia biologica: Shrian. Il che dimostra che in passato debba aver avuto qualche legame con gli esseri umani o essersi innamorata di uno di loro stabilendovi un legame psichico, dato che questo \u00e8 l'unico modo per una Banshee di partorire una figlia piuttosto che venga generata dall'Albero della luce. Ad ogni modo chi o dove sia l'uomo in questione non \u00e8 dato saperlo, cos\u00ec come non si conoscono i rapporti attuali tra i due ma \u00e8 probabile che la fine della relazione abbia indurito maggiormente il cuore di Mab.\nUn'altra razza che odia sono i Vampiri, che non esita mai ad aggredire e uccidere portando avanti una guerra secolare; \u00e8 stata proprio lei a coniare il termine \"Tecnovermi\" usato dalle Banshee per riferirsi ai Vampiri. Nonostante ci\u00f2 verso la fine della serie sembra sviluppare un certo rispetto per Dorn, il secondo di Hanek.\nMab \u00e8, per sua stessa ammissione, la Banshee pi\u00f9 anziana sulla Terra, nonostante ci\u00f2 per\u00f2, non fu lei a portare la sua specie sul pianeta nel 527 d.C., poich\u00e9 non potrebbe in nessun modo avere pi\u00f9 di 300 anni, il limite massimo della vita di una Banshee.\nIl personaggio \u00e8 ovviamente ispirato alla Regina Mab, della celebre opera teatrale \"Romeo e Giulietta\" di William Shakespeare.\nBiografia del personaggio.\nAntefatti.\nMab nacque sulla Terra, in Irlanda nel \"Tir-In-Am-Ban\" generata dall'Albero della Luce all'incirca attorno al 1700. Della sua vita si sa ben poco, ma \u00e8 possibile che in giovent\u00f9 si fosse innamorata di un umano col quale \u00e8 arrivata a stringere un legame vitale, essendo questo l'unico modo in cui una Banshee pu\u00f2 dare alla luce un figlio, ed avendo appunto Mab partorito una figlia biologica: Shrian. Ad ogni modo pare che col tempo i rapporti tra i due siano degenerati, dato che esso non viene mai ne nominato ne mostrato ed \u00e8 dubbia perfino la sua esistenza.\nA causa del rapporto d'amicizia quasi fraterno tra sua figlia e Sh'lainn, Mab inizi\u00f2 a considerare la Banshee albina come fosse sua figlia.\nNella serie.\nQuando l'attrazione di Sh'lainn per il mondo degli umani divenne troppo forte, Mab fu costretta a esiliarla per il bene del clan e cerc\u00f2 addirittura di ucciderla per impedire alle consorelle di seguire il suo esempio, arrivando perfino a ricorrere all'aiuto dei Minotauri per raggiungere l'obbiettivo, ma tutte le volte la protezione di Logan verso la giovane Banshee si rivel\u00f2 un ostacolo insormontabile.\nIn seguito Mab venne rapita da Varla e Hanek al fine di far scoppiare una guerra tra le Banshee e l'Alleanza perch\u00e9 queste lasciassero libero il Regno delle Banshee al fine di permettere ai Vampiri di sradicare l'Albero della Luce e porre fine all'esistenza di ogni Banshee. Fortunatamente l'intervento di Logan impedir\u00e0 gli intenti di Hanek. Dopo tale evento Mab conceder\u00e0 una tregua a Sh'lainn, promettendo che non avrebbe pi\u00f9 tentato di ucciderla ma non per questo riammetendola nel clan.\nEpilogo.\nQuando scoppier\u00e0 la guerra contro gli Shadoen, Mab collaborere\u00e0 assieme alla sua gente e, convinta da Fitz, autorizzer\u00e0 l'utilizzo delle sue consorelle come alimentatori per la tecnologia del teletrasporto Vampira per portare la bomba EMP a bordo della nave madre Shadoen. Durante i lavori di manutenzione del macchinario svilupper\u00e0 una sorta di rispetto per il secondo di Hanek.\nDopo la guerra Mab e Sh'lainn accantoneranno le loro divergenze e sigleranno la riammissione di quest'ultima nel clan con un abbraccio.\nPoteri e abilit\u00e0.\nCome tutte le Banshee, Mab ha la forza e i limiti fisici di un normale umano ma \u00e8 comunque molto agile ed atletica e possiede una conoscenza discreta del corpo a corpo. Spesso in battaglia si serve di pugnali di forma serpeggiante per non essere dipendente dai suoi poteri.\nMab condivide un forte legame con la terra e con la natura da cui trae energia che incanala nel corpo come una sorta di batteria ed \u00e8 in grado di rilasciare sotto forma di scariche elettriche o campi di forza; inoltre \u00e8 in grado di teletrasportare se stessa ed altre persone usando delle particolari rocce simili a menhir e disponendole a triangolo intorno al proprio corpo. Allo stesso scopo pu\u00f2 servirsi di costruzioni monolitiche come i cerchi di pietra.\nPu\u00f2 volare o meglio levitare, \u00e8 immune agli effetti del gas naturale, vede il futuro attraverso i sogni e predice quando qualcuno sta per morire (mortemcognizione) con un conto alla rovescia che la colpisce come spasmo involontario. Quando utilizzano le sue abilit\u00e0 i suoi capelli si muovono come tentacoli animati di vita propria, le sue dita divengono artigli ed emette un verso stridente. Quest'ultima capacit\u00e0 le permette di simulare alla perfezione gli ultrasuoni e svariate altre frequenze sonore specifiche col solo ausilio delle proprie corde vocali. I suoi poteri tuttavia vengono annullati dai campi magnetici, e le sue scariche d'energia possono venire neutralizzate bloccandole le mani.\n\u00c8 probabile che in giovent\u00f9 instaur\u00f2 un legame vitale con un essere umano che rese lei ed il compagno come un'unica entit\u00e0 in due corpi distinti. Questo legame, sentito da entrambi non solo permette un'unificazione mnemonica ma rende l'uomo una sorta di amplificatore per i poteri di Mab ed inoltre fa in modo che i due siano legati fino alla morte, ovvero avranno esattamente la stessa durata vitale e non potranno morire se non per invecchiamento, il quale avr\u00e0 per entrambi la velocit\u00e0 che ha per una Banshee. Non si conosce chi sia l'uomo in questione, dove si trovi o in che rapporti siano ora."}
{"id": "3274269", "revid": "213136", "url": "https://it.wikipedia.org/wiki?curid=3274269", "title": "Pierangelo Fiorentino", "text": ""}
{"id": "3274271", "revid": "300067", "url": "https://it.wikipedia.org/wiki?curid=3274271", "title": "Mike Harris", "text": ""}
{"id": "3274278", "revid": "117036024", "url": "https://it.wikipedia.org/wiki?curid=3274278", "title": "Umberto Balestreri", "text": "Biografia.\nUmberto Balestreri nacque a Brescia nel 1889 da famiglia piemontese, precisamente originaria di Castello di Annone nell'Astigiano. Trascorse la giovinezza a Torino, dove si laure\u00f2 in giurisprudenza nel 1913 e inizi\u00f2 la carriera come uditore giudiziario, ovvero impiegato dello Stato presso il ministero di Grazia e Giustizia.\nFin da giovane, appassionato alpinista, si ciment\u00f2 con ascensioni via via pi\u00f9 difficili; dapprima nelle Alpi Cozie e nelle Alpi Graie, in seguito sulle pi\u00f9 impegnative Alpi Pennine e nel Monte Bianco, con numerose prime ascensioni e vie nuove. Diede perfino il nome della sua bambina a una punta in Valpellina, Punta Marialuisa. Partecip\u00f2 alla Prima Guerra Mondiale come ufficiale degli Alpini, dapprima nel battaglione Aosta, combattendo sulla fronte Giulia, poi nella zona dello Stelvio, quindi nel Gruppo dell'Adamello ed infine allo Zugna dove venne ferito nel giugno del 1916. Nel 1917 venne aggregato al battaglione Pallanza di nuova costituzione combattendo sul Lagazuoi, sul Piave ed infine sul Monte Grappa. Qui prese il comando prima del battaglione Courmayeur, sciolto per le gravi perdite, quindi del Moncenisio. Nel marzo 1918 viene assegnato al Distaccamento Autonomo Skiatori della V\u00aa Divisione dove rimase fino agli ultimi giorni di guerra, quando prese nuovamente il comando del battaglione Moncenisio fino al congedo nel marzo del 1919 . Fu decorato con due medaglie d'argento al valor militare. Finita la lunga esperienza militare torn\u00f2 alla sua carriera e nel maggio del 1919 fu nominato Pretore di Perosa Argentina, dove rimase fino all'ottobre del 1923, quando venne nominato giudice al tribunale di Torino a 34 anni: il pi\u00f9 giovane magistrato d'Italia. A proposito della sua carriera di magistrato fu eclatante il suo rifiuto della tessera del Partito Nazionale Fascista con la fierissima lettera:\nNel 1929 tra le altre partecip\u00f2 anche alla spedizione nel Karakorum del Duca di Spoleto. Fu amico e compagno di cordata con nomi come Guido Rey, Ugo di Vallepiana, Erminio Piantanida, Gabriele Boccalatte, i fratelli Ravelli, Ardito Desio, Alfredo Corti e molti altri; tra questi da annoverare anche Massimo Mila, che sarebbe poi diventato suo cognato sposando la sorella della sua amata moglie Giuseppina Rovedotti. Nel 1931, alla ricostruzione da parte dell'On. Manaresi del Club Alpino Accademico Italiano (CAAI), Balestreri fu nominato presidente e diede un impulso nuovo e dinamico alle attivit\u00e0.\nUn episodio curioso di fierezza e di che tipo di presidente fu Balestreri accadde quando venne ammesso all'Accademico, Amedeo, duca d'Aosta, alpinista ed eroe di Amba Alagi, che durante la riunione per la consegna del distintivo venne salutato con le seguenti parole: \nL'Accademico si gloriava di avere un presidente che poteva permettersi tali parole e al quale molti si ispirarono. Purtroppo la sua presidenza dur\u00f2 poco pi\u00f9 di due anni poich\u00e9 la morte lo colse sulle sue amate montagne il 16 aprile del 1933, precipitato in un crepaccio sul ghiacciaio del Morteratsch nel Massiccio del Bernina nel giorno di Pasqua. Fu una grave perdita per l'alpinismo italiano, ma in special modo lo fu per l'Accademico al quale aveva impresso un impulso tale da lasciar adito alle pi\u00f9 promettenti speranze. Fu anche terribile per la sua moglie e figliola, che mai smisero di adorarlo ed amarlo. Oltre alla via intestata al suo nome a Torino, vi \u00e8 un rifugio in Valle d'Aosta (il Bivacco Umberto Balestreri, sopra Cervinia) ed anche una cima in Groenlandia porta il nome di Umberto Balestreri, grande alpinista che am\u00f2 la montagna pi\u00f9 della sua stessa vita."}
{"id": "3274282", "revid": "298055", "url": "https://it.wikipedia.org/wiki?curid=3274282", "title": "Raven (Mondo Emerso)", "text": ""}
{"id": "3274283", "revid": "1543377", "url": "https://it.wikipedia.org/wiki?curid=3274283", "title": "Uni\u00f3n (Paraguay)", "text": "Uni\u00f3n \u00e8 un centro abitato del Paraguay, situato nel dipartimento di San Pedro; la localit\u00e0 forma uno dei 19 distretti del dipartimento.\nPopolazione.\nAl censimento del 2002 Uni\u00f3n contava una popolazione urbana di 1.581 abitanti (5.406 nell'intero distretto). \nCaratteristiche.\nFondata nel 1853, Uni\u00f3n basa la propria economia sull'agricoltura, sulla produzione di legname e sull'allevamento. "}
{"id": "3274290", "revid": "599013", "url": "https://it.wikipedia.org/wiki?curid=3274290", "title": "Ricardo Azevedo", "text": "Biografia.\nIn patria \u00e8 stato giocatore della nazionale Brasiliana dal 1974 al 1980. Al termine della carriera agonistica, si trasferisce con la famiglia negli Stati Uniti, diventando allenatore. Guider\u00e0 la Long Beach State University, le nazionali maggiore e junior degli Stati Uniti, prima di trasferirsi in Italia per allenare la Rari Nantes Camogli.Terminata l'esperienza in Liguria, dall'ottobre 2011 diviene commissario tecnico della nazionale Cinese.\nRicardo Azevedo \u00e8 il padre di Tony Azevedo, atleta e capitano della nazionale USA, e di Cassie, anch'essa pallanuotista.\nStatistiche.\nCarriera da allenatore.\n\"Statistiche aggiornate al 23 dicembre 2010.\""}
{"id": "3274291", "revid": "110157", "url": "https://it.wikipedia.org/wiki?curid=3274291", "title": "Numero primo titanico", "text": "Un numero primo titanico \u00e8 un numero primo di almeno 1\u00a0000 cifre decimali. Il termine \u00e8 stato coniato da Samuel Yates negli anni '80.\nI primi 30 numeri primi titanici sono della forma\ndove \"n\" pu\u00f2 avere i seguenti valori: 7, 663, 2121, 2593, 3561, 4717, 5863, 9459, 11239, 14397, 17289, 18919, 19411, 21667, 25561, 26739, 27759, 28047, 28437, 28989, 35031, 41037, 41409, 41451, 43047, 43269, 43383, 50407, 51043, 52507 (sequenza A074282 dell'OEIS)\nI primi numeri primi titanici scoperti furono i primi di Mersenne 24253\u22121, con 1,281 cifre, e 24423\u22121, con 1,332 cifre. Furono entrambi trovati il 3 novembre 1961 da Alexander Hurwitz. Non \u00e8 certo quale dei due venne scoperto per primo: infatti, la primalit\u00e0 di 24253\u22121 venne provata per prima, ma Hurwitz vide prima l'output di 24423\u22121."}
{"id": "3274293", "revid": "1974468", "url": "https://it.wikipedia.org/wiki?curid=3274293", "title": "Gabber (sottocultura)", "text": "Con il termine gabber si intende una sottocultura giovanile nata in Europa alla fine del Novecento. \nLa musica hardcore \u00e8 un sottogenere della Techno/New beat. La sua caratteristica principale \u00e8 l'uso di una drum machine con un distorsore che genera un'onda quadra con pitch decrescente.\nIl ballo gabber \u00e8 secco e pulito, machista e individualista, utilizza tutte le articolazioni per determinare in modo preciso il tempo utilizzando gli arti inferiori per le casse primarie, e le articolazioni superiori per i tempi secondari sovratraccia. \nStoria.\nL'hardcore nasce in Germania, e si distingue per le sonorit\u00e0 potenti e aggressive. L'hardcore old-school dell'inizio e la met\u00e0 degli anni novanta aveva poco pi\u00f9 di 130 battiti per minuto (bpm) ed era molto pi\u00f9 morbida di quella attuale. Il ritmo della tipica musica techno-hardcore moderna parte da circa 180 bpm in avanti (salvo alcune eccezioni). L'espandersi del mercato discografico hardcore port\u00f2 alla luce i primi abiti cosiddetti 'Merchandise labels', ovvero veri e propri capi d'abbigliamento, come bomber, tute, t-shirt e cappellini, con loghi e marchio delle case discografiche hardcore differenza fra logo e marchio o degli stessi DJs. Con il passare degli anni, questo tipo di abbigliamento \u00e8 penetrato radicalmente all'interno del movimento.\nSe i primi gabber nella maggior parte dei casi erano apolitici, in questa seconda fase solo alcuni si rifanno a ideologie fasciste, e in alcuni casi naziste, coloro che appoggiavano l'ideologia di estrema destra adornavano i propri abiti con spille o toppe raffiguranti simboli normalmente associati all'estrema destra. Questa tendenza per\u00f2 non fu particolarmente estesa poich\u00e9 molti gabber erano delle pi\u00f9 svariate etnie. Tuttavia la variazione del gabber che decide di non essere pi\u00f9 apolitico ma di pensarla con ideologie di estrema destra porta anche delle problematiche e delle incoerenze nel movimento stesso, la parola \"gabber\" infatti vuol dire amico , e essendoci una discriminazione un gabber caucasico non pu\u00f2 pi\u00f9 essere \"amico\" di un gabber di colore, per cui i gabber di estrema destra iniziarono a non venire ben visti dal movimento vero e proprio che rimane, nella maggior parte dei casi, apolitico. Oltretutto i gabber di estrema destra vengono visti male anche dai naziskin perch\u00e9 essi vedono i gabber di destra come inferiori, siccome cercano di assomigliare al movimento naziskin pur non avendo gli stessi ideali valori, opinioni e mentalit\u00e0. Il gabber di destra soprattutto in italia viene talmente odiato dai nazi skin che viene perseguitato dagli stessi con vere missioni punitive; conseguentemente i gabber preferirono rimanere apolitici anche in seguito. \nLa musica hardcore \u00e8 stata creata a Rotterdam nel 1990: i pionieri sono stati i tifosi del Feyenoord che, con le loro teste rasate, hanno fondato una moda che \u00e8 poi divenuta uno stile di vita. Nel corso del tempo l'hardcore si \u00e8 evoluta in differenti stili tra cui il genere Gabber che ha un ritmo ancora pi\u00f9 veloce ed \u00e8 meno melodico: per le sue caratteristiche quindi, come la musica Techno, l'hardcore raccoglie molto successo tra i ragazzi pi\u00f9 grintosi e aperti a nuove esperienze musicali. Questo movimento \u00e8 approdato anche in Italia (divulgato in principio dalle discoteche bresciane, maggiore divulgatrice il Number One), dove ha assunto grande importanza soprattutto negli ambienti pi\u00f9 trasgressivi e in tantissimi locali italiani. I ragazzi che abbracciano questa moda si suddividono in due categorie: gli \"Hardcore Warriors\" (\"Guerrieri Hardcore\" movimento distaccato da quello gabber) e i \u201cGabbers\u201d, entrambi nel modo di vestirsi si attengono ad un preciso modello. \nIn italia due volte durante gli anni 90 il popolo hardcore italiano ha avuto l'occasione di riunirsi all'\u201dHardcore Nation\u201d, dove \u00e8 possibile incontrare i \u201cfratelli gabber\u201d. Negli anni 2010 il popolo gabber \u00e8 ancora attivo in tutto il mondo e dall'italia partono ogni settimana tantissimi gabber per andare a ballare all'estero a festival internazionali imponenti di musica hardcore e dei suoi sottogeneri, ma non abbandonano la loro madre patria italiana partecipando a svariate serate sia al Number One che Florida e altre minori come Starfuckers, Die Hard Milano, Kilaowatt project, Cybernetiks e a eventi frenchcore come Chapter e Overgate. \nAttraverso la musica, anche attraverso l'abbigliamento il movimento esprime quell'aggressivit\u00e0 che non riesce a trovare sfogo nella societ\u00e0 tirando fuori tutta l'energia nel ballo . Fra i 'Guerrieri' si nascondono anche appartenenti a frange politiche di orientamento Anarchico. Fra i Gabbers si trovano pochi elementi che abbracciano ideologie di estrema destra; tuttavia non si vuole identificare nella figura del gabber un pericolo per la comunit\u00e0. \nIn Italia.\nIn Italia la cultura Gabber \u00e8 sempre stata abbastanza malleabile alle mode subalterne degli adolescenti (sempre sottovalutata come una moda passeggera errando e mai presa in considerazione come un vero e proprio stile di vita come nei Paesi Bassi, tranne alcune eccezioni di Gabber italiani convinti), ed oltre agli stili sopraelencati si assiste a fenomeni mutevoli a seconda della zona del paese.\nComunque la comunit\u00e0 italiana si distingue per aver introdotto marchi quali Kappa e la famosa tuta acetata dell'Adidas a tre strisce.\nNascono quindi mode nelle mode differenti, come a Roma, dove alcuni gabber fanno rientrare nell'uniforme gabber anche zaini di piccole misure, di varie marche come Nike, Adidas o Lonsdale. Nell'Italia settentrionale nel 1999/2000 nasce la moda, ormai oggi utilizzata ovunque, del \"cappellino tirato su\"; prima dovuto alla testa rasata che facendo \"pressione\" sul cappello incastrava il tessuto in una posa alzata, poi divenuto un vero e proprio must per tutto il movimento.\nTipicamente italiana \u00e8 anche la moda dei piercing, cosa invece non rispecchiabile nel resto d'Europa, dove l'utilizzo di tali accessori non \u00e8 considerata come parte caratterizzante del movimento, bens\u00ec \u00e8 vista come una scelta personale. Un fenomeno collegato al movimento, riguarda i cosiddetti hardcore Warriors, nati tra i frequentatori abituali della discoteca bresciana Number One, ben prima dell'arrivo della \"cultura gabber\" in Italia non appartenenti alla cultura gabber, similari solo per gradire lo stesso stile di musica.\nQuesto movimento pur accostandosi a questi ultimi nell'ascolto di musica hardcore (anche se orientati a suoni ritmi pi\u00f9 ossessivi, come l'Industrial hardcore o la Speedcore), differisce radicalmente per quanto riguarda l'abbigliamento e il modo di ballare. Gli Hardcore Warrios utilizzavano abiti molto appariscenti, come tute aderenti e fluorescenti, guanti in pelle, scarpe Buffalo (un particolare modello di scarpe a zeppa), e variegati accessori, oltre a caratterizzarsi per un \"look\" fatto di creste multicolori e multiforma (stile street punk), e la faccia dipinta da vari disegni, oltre al pogo (ereditato da altre culture giovanili) utilizzato come \"ballo\" a differenza dei gabber e del loro tranquillo ballo solitario chiamato hakken e in italia doppio passo incrociato o passetto.\nNegli ultimi anni, con il crescere di popolarit\u00e0 del mondo gabber, sempre pi\u00f9 ragazzi decidono di abbracciare questo stile di vita, facendo nascere alcune distinzioni interne, che vedono contrapposti i pi\u00f9 \"anziani\", e i neofiti, o pi\u00f9 semplicemente i ragazzini che si vestono ed atteggiano a gabber, spesso bollati come \"fuffa\" (espressione usata nel Nord Italia), o come \"zwabber\", in italiano tradotto in \"radazza\" (modello di scopa), a sottolineare il disprezzo per coloro che (a detta loro) sono privi delle basi culturali del movimento.\nL'uso di droghe \u00e8 comune, soprattutto l'ecstasy e le anfetamine.\nNel Dicembre 2019, la rivista Vice pubblic\u00f2 un articolo intitolato 'La scena gabber italiana \u00e8 in crisi?', che parlava delle storiche serate gabber al Florida di Ghedi (BS) e al Number One di Brescia.\nNascita e luoghi comuni.\nAl contrario di quanto si possa pensare, a causa di una forte diffusione di 'fake news', la musica hardcore non nasce nei Paesi Bassi, bens\u00ec in Germania. Il primo brano hardcore caratteristico \u00e8 inciso nel 1989 e pubblicato nel 1990. La traccia si chiama \"We Have Arrived\" e usc\u00ec nel vinile \"Reflections Of 2017\". L'autore \u00e8 Marc Trauner, il cui nome d'arte era Mescalinum United, il disco usc\u00ec nella label Planet Core Productions nel 1991. Mescalinum United insieme a The Mover pubblic\u00f2 una nuova versione dove nel primo lato si trova la traccia \"We Have Arrived\" e nel secondo lato \"Nightflight (Non-Stop To Kaos)\" di The Mover nella label Industrial Strength Records. \"We have arrived\" \u00e8 sicuramente la traccia pi\u00f9 significativa per lo sviluppo della musica hardcore in tutto il mondo.\nLa musica hardcore si sviluppa nei paesi del Benelux, grazie alla fama della techno belga e della casa discografica R&amp;S sulla quale si individua l'evoluzione del suono techno in risposta all'underground resistance di Detroit ed il classico suono Detroit-techno. Su R&amp;S \u00e8 stato stampato il primo disco hardcore-techno classificato per stile e genere: Second Phase \u2013 Mentasm (synth e cassa Roland TR-909), ma ancora prima di Mentasm un grande classico si era diffuso per tutti i rave party europei, \"Dominator\" degli Human Resource; le sonorit\u00e0 erano ancora molto legate all'acid-techno, ma le varie sperimentazioni con i nuovi macchinari a disposizione portarono i produttori ad addentrarsi in diverse sfaccettature del suono.\nUn vero e proprio stile predominante non si era ancora venuto a creare, c'erano diverse realt\u00e0 dislocate tra di loro: Marc Acardipane e la PCP a Francoforte, Spiral Tribe e il movimento crusty-tekno in Inghilterra, l'Industrial Strenght di Lenny Dee a New York, la Rotterdam Records a Rotterdam; queste sono le 4 realt\u00e0 predominanti, ma non le uniche. La traccia \"We Have Arrived\" (1991) di Marc Acardipane (Mescalinum United) stampata su diverse etichette, tra le quali Dance xtc 2001, R&amp;S ed Industrial strenght, \u00e8 sicuramente la traccia pi\u00f9 significativa per lo sviluppo della musica hardcore non solo nei Paesi Bassi, ma anche nel resto del mondo.\nLa prima hardcore era diffusa da piccole radio pirata che trasmettevano i pochi dischi in commercio; tra questi ricordiamo in particolare il Dj Paul Elstak, considerato uno dei padri della hardcore e tuttora attivo nell'ambiente. La prima traccia hardcore olandese \u00e8 Poing (1992) dei Rotterdam Termination Source, una delle prime hit-hardcore a livello europeo, caratterizzata da un effetto digitale di rimbalzo di \"boing\" e Hocus Pocus dei Vicious Delicious che nelle classifiche europee e occupa il primo posto in Italia. Il negozio di dischi Midtown, nel quartiere Nieuwe Binnenweg di Rotterdam, \u00e8 stato uno dei primi negozi di dischi della musica hardcore. Da qui in poi il suono olandese ha sviluppato e si \u00e8 evoluto in diversi generi e sottogeneri. \nIl primo disco Gabber \u00e8 Amsterdam Dove Lech Dat Dan? dagli Euromasters di Rotterdam nel 1992. La Rotterdam Records faceva parte della Mid-Town Records, che era sia la casa discografica che la catena di negozi di dischi. Paul Elstak ha lavorato l\u00ec e cos\u00ec ha ottenuto una risposta diretta da parte dei clienti che hanno acquistato le sue produzioni.\nRotterdam era in contrapposizione alla scena house-acid-mellow di Amsterdam. Successivamente anche Amsterdam e un po' tutta l'Olanda viene invasa dall'hardcore-techno; riprendendo l'estetica degli hooligan del Feyenoord, nasce un vero e proprio movimento raver classificato come gabber (che in olandese-yiddish significa \"amico\").\nL'organizzazione commerciale ID&amp;T aiut\u00f2 molto a rendere questo genere di musica popolare, organizzando party e vendendo merchandising. Il movimento gabber e la musica hardcore nei Paesi Bassi hanno il maggior sviluppo nel 1996, dove il 25% della popolazione giovanile si classificava come gabber: all'epoca c'erano diverse fanzine (thunder-megazine, strobe...) e diversi programmi televisivi (hakkkkke tv, presentato da mc DROKZ, BOUNZE, presentato da Charly Lownoise e Mental Theo...).\nDopo questo periodo caratterizzato da brani abbastanza veloci (180 bpm), con cassa ampollosa e tipica della roland 909 e synth happy, nel periodo fine 97-99 viene a nascere, in maniera prima nascosta e poi predominante, una nuova scuola ed un nuovo stile pi\u00f9 lento, con bassi distorti ed effetti filtrati; venne chiamato New Style (o Nu Style) e New Skool. Parecchi fan di vecchia data odiarono il New Style e le discoteche dove veniva suonata. Questa rivalit\u00e0 all'Hardcore New Style \u00e8 per certi versi simile alla rivalit\u00e0 che si era venuta a creare precedentemente tra l'hardcore \"regolare\" e l'happy hardcore. I due stili pi\u00f9 o meno si sono avvicinati; e la maggior parte dell'hardcore oggi \u00e8 prodotta con un BPM che varia dai 160-190 BPM. \u00c8 tipicamente un po' pi\u00f9 lenta dello stile creato a Rotterdam nella met\u00e0 degli anni novanta, e in qualche modo pi\u00f9 veloce di molte tracce New Style (230-260 BPM). By Wikipedia\nNei Paesi Bassi nei primi anni l'hardcore era diffusa da piccole radio pirata che trasmettevano i pochi dischi in commercio. Il primo disco hardcore Dutch fu commercializzato dalla Rotterdam Records nel 1992 il disco si chiama \"Amsterdam Waar Lech Dat Dan?\" degli Euromasters; in questo gruppo era composto da due volti importanti della scena hardcore dutch, Paul Elstak e Rob Fabrie. Tra questi ricordiamo in particolare il dj Paul Elstak, considerato uno dei padri della hardcore e tuttora attivo nell'ambiente. Questo disco e la prova della contrapposizione che c'era ed \u00e8 tuttora oggi tra Rotterdam e Amsterdam. Nella copertina del vinile \u00e8 illustrata a destra \"strega Euromast\", l'alta torre di Rotterdam che urina su Amsterdam, questo simbolo \u00e8 stato utilizzato come logo del Parkzicht (il famoso club di Rotterdam dove \u00e8 stata proposta per la prima volta la musica hardcore nei Paesi Bassi). Nel 1992 dalla Rotterdam Records fu anche distribuito il disco \"Poing\" dei Rotterdam Termination Source, una delle prime hit-hardcore a livello europeo, caratterizzata da un effetto digitale di rimbalzo di \"boing\".\nAspetto (abbigliamento).\nLo stile estetico gabber nasce da una mixture tra lo stile ultras-hooligans dei sobborghi di Rotterdam, moda rave e abbigliamento sportivo.\nLe caratteristiche predominanti dell'originale \"look\" gabber erano/sono la testa rasata, o nelle varianti a spazzola o lati della testa rasati con capelli ingellati all'indietro (tipico della zona di Rotterdam).\nSolitamente i gabber indossano capi d'abbigliamento, come tute da ginnastica, o polo, marchiati \"Australian\", uscita sul mercato olandese con \"texture\" e tinte sgargianti, molto in voga nell'iniziale periodo rave e appartenente maggiormente alla cultura centro-europea, e con ai piedi le Nike Air Max in particolare il modello \"Nike Air Max IV\", uscite nel mercato nel 91 nei modelli Classics e BW. Nei Paesi Bassi viene utilizzato come marchio alternativo all'Australian la \"Cavello\" un marchio olandese, utilizzato dai gabber nel periodo di scarsa reperibilit\u00e0 dell'Australian (nel 96) e alcuni anche indossando il \"Bomber\" modello MA1 o CWU 45p, flight jacket tipicamente usato anche dagli \"Skinheads\".\nLa comunit\u00e0 italiana si distinse per aver introdotto marchi quali Kappa, e la famosa tuta acetata dell'Adidas a tre strisce.\nL'espandersi del mercato discografico hardcore port\u00f2 alla luce i primi abiti cosiddetti \"merchandise labels\", ovvero veri e propri capi d'abbigliamento, come bomber, tute, t-shirt e cappellini, con segni e scritte dalle case discografiche hardcore. Con il passare degli anni, questo tipo di abbigliamento \u00e8 penetrato radicalmente all'interno del movimento.\nParticolare proprio e caratteristico della cultura gabber del primo periodo \u00e8 l'assoluta coincidenza dei costumi fra i sessi. Gli abiti ed i prodotti che vanno a definire \"l'uniforme\" gabber, pur appartenendo di diritto al mondo maschile, sono i medesimi, senza alcuna variazione, del mondo femminile. A tal punto da comprendere anche la rasatura dei capelli, completa o laterale.\nSuccessivamente lo stile estetico gabber \u00e8 mutato, avvicinandosi molto allo stile Skinhead, classico delle curve del Nord Europa. Se i primi gabber nella maggior parte erano apolitici, in questa seconda fase solo alcuni si rifanno a ideologie fasciste, e in alcuni casi naziste ma non tutti perch\u00e9 alcuni gabber erano anche di etnie diverse , coloro che appoggiavano l'ideologia di estrema destra adornando i propri abiti con spille o toppe raffiguranti simboli normalmente associati all'estrema destra. In questi anni insieme al classico abbigliamento gabber, vengono accostati i tipici marchi british usati nella cultura skin, come Lonsdale, Louis Vuitton, Burberry, PitBull, Fred Perry, Tree Strake,Ben Sherman e alcuni gabber iniziano ad indossare anfibi Getta Grip, Rangers e Dr. Martens, alternandoli alle Nike Air Max Classic simbolo storico che non viene mai abbandonato dal movimento , la variazione del gabber che decide di non essere pi\u00f9 apolitico ma di pensarla pi\u00f9 con ideologie di estrema destra porta anche delle problematiche nel movimento sia nel rispetto del prossimo sia nella cultura del gabber variando la base del movimento stesso cioe la parola stessa gabber che vuol dire amico , e essendoci razzismo un gabber caucasico non pu\u00f2 pi\u00f9 essere amico di un gabber di colore, perci\u00f2 i gabber di estrema destra non vengono ben visti dal movimento vero e proprio che rimane per la maggioranza apolitico.\nIdeologia.\nIl movimento in s\u00e9 \u00e8 apolitico: spesso (soprattutto a party internazionali) si possono vedere gabber che indossano toppe con la bandiera della propria nazione sui loro bomber, per indicare la propria provenienza ed il senso di appartenenza, ma questo patriottismo non sempre cela dietro di s\u00e9 sentimenti nazionalisti, raramente infatti, artisti gabber di minoranza incitano apertamente all'antirazzismo durante i loro pezzi. Alcune etichette hardcore che formarono un gruppo \"Against Racism\" ricordando che il gabber ama la musica e chi lo circonda e soprattutto che \u00e8 un movimento apolitico.\nPer precauzione in alcuni paesi (ad esempio nei Paesi Bassi) all'entrata della maggior parte dei \"rave\" ufficiali, ogni partecipante viene perquisito e privato di qualsiasi indumento recante messaggi politici o etnici (spille o magliette con riferimenti politici, bandiere, magliette di squadre calcistiche etc.), per evitare risse.\nDel tutto particolare si pu\u00f2 definire da un punto di vista antropologico, l'interpretazione gabber al dilagante consumismo degli anni di massimo sviluppo. La scelta consapevole ai proprio bisogni, i quali nascono dalle necessit\u00e0 dovuto al ballo, di determinati prodotti, limitano di fatto il consumo e annullano il senso di status proprio del consumismo di fine anni novanta. Attraverso i prodotti scelti dalla comunit\u00e0, il gabber comunica la propria appartenenza, su un piano di totale uguaglianza rispetto al prossimo. I simboli delle marche scelte, fino anche e soprattutto ai modelli, esulano dal loro valore di mercato per essere all'interno del gruppo simboli di appartenenza gregale paritaria. \nGli oggetti di largo consumo, anche se ad una prima interpretazione possono appartenere a quella che viene normalmente definita una societ\u00e0 consumistica, vengono completamente stravolti di significato dalla fruizione della cultura gabber. Gli oggetti vengono scelti, non subiti, e risemantizzati a logiche interne e non di mercato. La scelta di oggetti di riferimento base, fa s\u00ec che non se ne creino altri pi\u00f9 complessi, e che i bisogni da soddisfare siano minima per espletare l'appartenenza. Altro punto che definisce la transnazionalit\u00e0 del movimento \u00e8 lo stile di ballo adottato uniformemente attraverso le varie nazionalit\u00e0. Il doppio passo incrociato (hakken) \u00e8 il passo base del ballerino gabber. Alle sue interpretazioni, alla pulizia di movimento, e alla tempistica di esecuzione si deve poi l'estro del singolo. \nIl senso comune tende ancora oggi a confondere \"rave illegali\" o \"i rave\" in genere, come manifestazione della cultura gabber; forse l'errore pi\u00f9 grossolano che un profano possa commettere, essendo questa come detto un movimento ben determinato con esponenti e modalit\u00e0 d'incontro ufficiali e ben definite.\n\u00c8 invece indubbio l'influsso della gabber, anche solo temporalmente, sull'influenza e il successivo sviluppo di una cultura della musica elettronica autarchica anche nei segmenti della sinistra giovanile.\nAllo stesso modo, non si pu\u00f2 dire che l'appartenenza alla subcultura gabber implichi necessariamente l'assunzione di stupefacenti quali anfetamina, in forma di speed, o ecstasy, anzi molti gabber puristi disprezzano dal profondo l'uso di droghe ed in particolar modo nelle occasioni di ballo."}
{"id": "3274294", "revid": "287204", "url": "https://it.wikipedia.org/wiki?curid=3274294", "title": "Questo amore (singolo)", "text": "Questo amore \u00e8 un brano musicale del gruppo italiano dei Ricchi e Poveri, composto da Dario Farina, Mauro Lusini, Sergio Bardotti ed Ezio Maria Picciotta ed eseguito all'Eurofestival del 1978. Fu la terza canzone eseguita dopo \"Anna rakkaudelle tilaisuus\" del finlandese Seija Simola e prima di \"Mil etter mil\" del norvegese Jahn Teigen. Ricevette 53 punti, raggiungendo la 12\u00aa posizione nella graduatoria della manifestazione.\nIl brano fu pubblicato come singolo su vinile, contenente sul lato B il brano \"Anima\", e successivamente i Ricchi e Poveri lo portarono anche al Festivalbar di quell'anno.\nIl suddetto 45 giri fu distribuito anche per il mercato europeo riuscendo a ottenere discreti riscontri. Precisamente, usc\u00ec in Francia, Spagna, Portogallo e Germania.\nIl gruppo pubblic\u00f2, poi, nello stesso anno, un album di inediti intitolato \"Questo amore\", sul quale figurano entrambi i brani del 45 giri.\nDettagli pubblicazione.\nPubblicazione &amp; Copyright: 1978 - Fonit Cetra.\nDistribuzione: Fonit Cetra."}
{"id": "3274301", "revid": "1632387", "url": "https://it.wikipedia.org/wiki?curid=3274301", "title": "I protagonisti (Bonelli)", "text": "I protagonisti \u00e8 una serie a fumetti di genere western realizzata da Rino Albertarelli e pubblicata mensilmente dal 1974 al 1975 dalla Daim Press. La serie presentava documentate e minuziose biografie degli eroi del West e venne interrotta dalla morte dell'autore.\nStoria editoriale.\nOgni albo conteneva una monografia di un personaggio dell'epopea western con una storia a fumetti corredata da schede e da una bibliografia contenente i libri consultati dall'autore nel suo lavoro di documentazione.\nLa serie fu voluta da Sergio Bonelli e da Rino Albertarelli che scrisse e disegn\u00f2 la serie per la Daim Press a partire dal 1973. Quando Albertarelli mor\u00ec, il 21 settembre 1974, stava lavorando sul decimo albo e solo il primo era uscito in edicola. La casa editrice decise di far terminare il decimo volume, di cui Albertarelli aveva completato solo le prime 42 tavole, da Sergio Toppi e di chiudere la serie.\nNel 1994 la serie venne ristampata nella collana \"I protagonisti del West\", edita dalla Hobby &amp; Work. Una seconda ristampa venne edita nel 2007 nella collana di \"Storia del West\" della If Edizioni con la testata \"Storia del West presenta I protagonisti\". In ogni albo sono presenti due storie e viene rispettato l'ordine cronologico della pubblicazione originale.\nElenco degli albi.\nTutte le storie sono state scritte e disegnate da Rino Albertarelli eccetto le ultime tavole del n. 10 completate da Sergio Toppi."}
{"id": "3274304", "revid": "1266208", "url": "https://it.wikipedia.org/wiki?curid=3274304", "title": "Foot Ball Club Novara 1913-1914", "text": "Questa voce raccoglie le informazioni riguardanti il Foot Ball Club Novara nelle competizioni ufficiali della stagione 1913-1914.\nRosa.\n \n \n \n \n \n \n \n "}
{"id": "3274310", "revid": "36426", "url": "https://it.wikipedia.org/wiki?curid=3274310", "title": "Maniera Moderna", "text": ""}
{"id": "3274312", "revid": "74801", "url": "https://it.wikipedia.org/wiki?curid=3274312", "title": "Douglas Lowe", "text": ""}
{"id": "3274315", "revid": "115835654", "url": "https://it.wikipedia.org/wiki?curid=3274315", "title": "Ann Doran", "text": "Biografia.\nAnn Lee Doran debutt\u00f2 nel cinema muto all'et\u00e0 di quattro anni.\nDurante la sua carriera prese parte a oltre 500 film (compresi i cortometraggi), spesso peraltro risultando come non accreditata, e quasi il doppio per quanto riguarda le apparizioni televisive. \nRaramente ebbe ruoli di primo piano, affermandosi quindi come attrice comprimaria. In questa veste la si ricorda in \"Ho sognato un angelo\" (1938) di George Stevens, \"Giovent\u00f9 bruciata\" (1955) di Nicholas Ray. \nLavor\u00f2 anche in piccoli ruoli per alcune serie televisive quali \"Hunter\", \"Simon &amp; Simon\", \"A-Team\" e \"Magnum, P.I.\"."}
{"id": "3274327", "revid": "1656773", "url": "https://it.wikipedia.org/wiki?curid=3274327", "title": "Le luci di settembre", "text": "Le luci di settembre \u00e8 uno dei romanzi di Carlos Ruiz Zaf\u00f3n, uscito nel maggio 2011 in Italia. \nDopo \"Il principe della nebbia\" e \"Il palazzo della mezzanotte\" Zaf\u00f3n scrisse, nel 1995, un altro libro: \"Le luci di settembre\". Questi tre primi libri avevano un filo conduttore comune, infatti furono poi raccolti nel volume \"La Trilog\u00eda de la Niebla\" (\"La Trilogia della Nebbia\"). Zaf\u00f3n per\u00f2 non apprezz\u00f2 mai il proprio romanzo tanto come, ad esempio, \"Il principe della nebbia\". Non ne fu soddisfatto fino al 2007, dopo averlo revisionato; infatti fu poi pubblicato nell'agosto del 2008 dalla casa editrice Planeta. \u00c8 stato pubblicato in Italia dalla Arnoldo Mondadori Editore nel maggio del 2011.\nTrama.\nFrancia, anni Trenta. Armand Sauvelle muore all'improvviso, lasciando la moglie Simone e i due figli, Irene e Dorian, a sopravvivere in gravi condizioni economiche. Simone, tormentata dai creditori, inizia a lavorare come insegnante e perfino la piccola Irene \u00e8 costretta ad ingegnarsi per guadagnare qualcosa.\nFinalmente nell'estate del 1937 si presenta una buona occasione: a Simone viene offerto un posto di lavoro come governante nell'abitazione del ricco Lazarus Jann, noto ingegnere e proprietario di una fabbrica di giocattoli. La famiglia Sauvelle si trasferisce dunque nel piccolo paese di Baia Azzurra, sulle coste della Normandia, dove si trova Cravenmoore, la sinistra dimora di Lazarus Jann, abitata soltanto dal suo proprietario, da sua moglie, inferma e segregata nelle sue stanze, e una giovane domestica, Hannah.\nSimone e i suoi figli credono di aver infine trovato la serenit\u00e0, ma ben presto capiranno di essersi sbagliati. Una notte Hannah viene ritrovata morta all'interno del bosco che circonda Cravenmoore, e da quel momento una fitta rete di misteri e strani avvenimenti inizia a svilupparsi intorno alla figura di Lazarus Jann e alla sua strana dimora, popolata da giocattoli grotteschi e animati frutto delle sue invenzioni. Mentre qualcosa nasce tra Simone e il suo datore di lavoro, la quindicenne Irene e il giovane pescatore Ismael, cugino di Hannah, iniziano a indagare, decisi a scoprire la verit\u00e0, portando alla luce un terribile segreto rimasto sepolto per anni nelle viscere di Cravenmoore."}
{"id": "3274330", "revid": "300067", "url": "https://it.wikipedia.org/wiki?curid=3274330", "title": "Rapid City (South Dakota)", "text": ""}
{"id": "3274331", "revid": "2171997", "url": "https://it.wikipedia.org/wiki?curid=3274331", "title": "Megaprimo", "text": "Un megaprimo \u00e8 un numero primo con almeno un milione di cifre decimali.\nAttualmente (28 febbraio 2022), si conoscono 1319 megaprimi. Il primo ad essere stato scoperto fu il primo di Mersenne 26972593\u22121, con 2 098 960 cifre, trovato nel 1999 da Nayan Hajratwala, un partecipante al progetto di calcolo distribuito GIMPS.\n\u00c8 stato proposto anche il termine bevaprimo per indicare i numeri primi con almeno un miliardo di cifre decimali."}
{"id": "3274336", "revid": "1305772", "url": "https://it.wikipedia.org/wiki?curid=3274336", "title": "Umberto Regina", "text": "Biografia.\nVincitore di una borsa di studio per il Collegio Augustinianum, si \u00e8 laureato in Filosofia all'Universit\u00e0 Cattolica del Sacro Cuore di Milano con una tesi su Louis Lavelle con Emanuele Severino. Nel 1963 si \u00e8 perfezionato in Filosofia neoscolastica con una tesi su Martin Heidegger.\nDopo aver insegnato nei licei \u00e8 passato all'Universit\u00e0 degli Studi di Macerata, prima come ricercatore e poi come professore associato di Filosofia morale fino al 1988. Dal 1988 al 1990 ha insegnato all'Universit\u00e0 degli Studi di Verona.\nProfessore ordinario di Filosofia morale dal 1990 all'Universit\u00e0 degli Studi di Cagliari, dal 1992 \u00e8 tornato all'Universit\u00e0 di Verona in qualit\u00e0 di docente di Filosofia morale e Direttore del Dipartimento di Filosofia.\nNell'ambito della sua ricerca scientifica, ha ottenuto dall'Unione europea il finanziamento per il primo progetto \u00abTempus\u00bb, relativo all'organizzazione presso l'Universit\u00e0 di Sarajevo e Mostar di un master sulla tolleranza religiosa..\nIn collaborazione con l'Universit\u00e0 di Copenaghen ha organizzato due convegni: \u00abKierkegaard contemporaneo. Ripresa, pentimento, perdono\u00bb, svoltosi a Verona 1-3 dicembre 2003, e \u00abMennesket som forhold. S\u00f8ren Kierkegaards filosofiske og teologiske antropologi - L'essere umano come rapporto. L'antropologia filosofica e teologica di S\u00f8ren Kierkegaard\u00bb.\nPartecipa ai \u00abForum\u00bb che dal 1997 la Conferenza Episcopale Italiana organizza nell'ambito del Progetto culturale della Chiesa italiana.\nNel 2010 \u00e8 stato nominato docente onorario presso l'Universit\u00e0 degli Studi di Verona.\nPensiero.\nUmberto Regina ha costruito il suo pensiero basandosi in modo particolare su S\u00f8ren Kierkegaard, Friedrich Nietzsche e Martin Heidegger. In Heidegger ha evidenziato l'importanza del ruolo sapienziale assegnato alla finitezza dell'uomo.\nIn Kierkegaard vede invece il pensatore da cui partire per costruire una nuova ontologia e una nuova antropologia basate su una nuova concezione dell'essere: l'esse come \"inter-esse\". L'essere come \"inter-esse\" (nella doppia valenza ontologica ed etica) pone il pensante in rapporto con un'ulteriorit\u00e0 che, nel trascenderlo, ne accentua e personalizza il differire. La metafisica, se fondata sull\u2019\"inter-esse\", cessa di essere ontoteologia, ossia nient'altro che proiezione idolatrica della logica umana.\nHa pubblicato nel 1979 la monografia italiana su David Friedrich Strau\u00df."}
{"id": "3274337", "revid": "697352", "url": "https://it.wikipedia.org/wiki?curid=3274337", "title": "2. Liga", "text": ""}
{"id": "3274339", "revid": "119226760", "url": "https://it.wikipedia.org/wiki?curid=3274339", "title": "Strona di Briona", "text": "Lo Strona di Briona \u00e8 un torrente della provincia di Novara, affluente dell'Agogna.\nIdronimo.\nIl nome del torrente deriverebbe a sua volta da \"storn\" o \"strom\", radici celtiche che stanno a indicare \"acqua corrente\" o \"fiume\".\nPercorso.\nNasce dalle falde del Monte Lovagone (857 m s.l.m.) nel Parco naturale del Monte Fenera in comune di Boca.Successivamente lo Strona scorre ai lati del Santuario del Crocifisso di Boca, dove riceve l'apporto del \"Riale delle selve\", un piccolo corso d'acqua della zona.\nCon corso quasi parallelo a quello del Sesia bagna quindi i comuni di Romagnano Sesia, Cavallirio, Ghemme (frazione \"Cascine Strona\") dove riceve lo Strego, Fara Novarese (dove riceve il torrente Remme e delimita con esso la zona collinare detta le \"Boscopiane\"); a Briona confluisce nella roggia Mora e con essa sfocia nell'Agogna poco a Nord di Agognate.\nRegime e portata.\nLa portata dello Strona risente in modo particolare delle precipitazioni; difatti, nelle stagioni estive (specie nel tardo agosto) il torrente si secca gi\u00e0 dal Santuario di Boca; ma la portata aumenta grazie agli apporti di Strego e Remme che hanno un regime ed una portata pi\u00f9 regolare. Fattore molto importante di questa diminuzione lo rivestono anche i numerosi prelievi irrigui e idropotabili, che impoveriscono lo Strona e anche la falda sottostante.\nMa dalla confluenza con la Mora le cose cambiano; da quel punto lo Strona presenta una portata molto elevata grazie all'unione con la roggia stessa; trattiamo di valori medi di 7\u00a0m\u00b3/s con massime in stagione irrigua superiori ai 30\u00a0m\u00b3/s, dando un apporto importantissimo per il torrente Agogna.\nQualit\u00e0 delle acque.\nNon attraversando centri di particolare rilievo lo Strona ha una qualit\u00e0 buona delle acque; per\u00f2 la situazione peggiora nel basso corso. La portata del torrente \u00e8 bassa e quindi lo stesso ha una capacit\u00e0 depurativa assai limitata e quindi questo fattore contribuisce negativamente allo stato ambientale. L'acqua migliora notevolmente alla confluenza della Mora grazie all'acqua del Sesia che \u00e8 molto limpida e pulita."}
{"id": "3274340", "revid": "1926649", "url": "https://it.wikipedia.org/wiki?curid=3274340", "title": "Mariano Coccia", "text": "Carriera.\nGiocatore.\nHa vestito la maglia di diverse squadre professionistiche italiane, debuttando in Serie B nel 1982 con la , dove \u00e8 rimasto per due anni (uno da riserva ed uno da titolare).\nIn seguito ha militato nell' in Serie A, scendendo in campo 26 volte in campionato nell'arco di quattro stagioni.\nNel 1988 torna in Serie B al Barletta, societ\u00e0 nella quale milita per due stagioni.\nIn seguito disputa cinque stagioni in Serie C con le maglie di Francavilla, di nuovo Sambenedettese ed infine del .\nIn carriera ha totalizzato complessivamente 26 presenze in Serie A e 99 presenze in Serie B.\nAllenatore dei portieri.\nAl termine dell'attivit\u00e0 agonistica \u00e8 rimasto nel mondo del calcio svolgendo il ruolo di allenatore dei portieri, come collaboratore di Stefano Colantuono con cui aveva giocato insieme nell'. Ha rivestito dunque tale ruolo con , , Atalanta Udinese, e ."}
{"id": "3274341", "revid": "599013", "url": "https://it.wikipedia.org/wiki?curid=3274341", "title": "Petr Faldyna", "text": ""}
{"id": "3274342", "revid": "6923", "url": "https://it.wikipedia.org/wiki?curid=3274342", "title": "France M\u00e9dias Monde", "text": "France M\u00e9dias Monde, in precedenza Soci\u00e9t\u00e9 de l'audiovisuel ext\u00e9rieur de la France (SAEF) o Audiovisuel ext\u00e9rieur de la France (AEF), \u00e8 la societ\u00e0 holding che supervisiona e coordina le attivit\u00e0 delle radio e delle televisioni pubbliche detenute dallo stato francese avente diffusione all'estero. Dipende direttamente dal Ministero degli affari esteri francese. La sua missione \u00e8 dinamizzare e modernizzare quelle societ\u00e0 che lavoravano fino ad allora in ordine sparso e definire una strategia comune.\nL'AEF federa tre entit\u00e0:\nQuesta riforma dell'AEF \u00e8 stata voluta dal Presidente della Repubblica francese Nicolas Sarkozy, che ha nominato Alain de Pouzilhac presidente-direttore generale e Christine Ockrent direttrice generale delegata il 28 febbraio 2008.\nAlla fine del 2010, il conflitto latente tra i due dirigenti esplode in occasione di un affare di spionaggio interno rivelato da \"Le Point\". Christine Ockrent \u00e8 quindi sconfessata dall'\u00e9quipe di direzione e poi dalla redazione di France 24."}
{"id": "3274343", "revid": "287204", "url": "https://it.wikipedia.org/wiki?curid=3274343", "title": "Dendryphantini", "text": "Dendryphantini \u00e8 una trib\u00f9 di ragni appartenente alla Sottofamiglia Dendryphantinae della Famiglia Salticidae dell'Ordine Araneae della Classe Arachnida.\nDistribuzione.\nI 37 generi oggi noti di questa trib\u00f9 hanno una diffusione cosmopolita.\nTassonomia.\nA maggio 2010, gli aracnologi riconoscono 37 generi appartenenti a questa trib\u00f9:"}
{"id": "3274345", "revid": "1305772", "url": "https://it.wikipedia.org/wiki?curid=3274345", "title": "Tour de Ski 2009-2010", "text": "Il Tour de Ski 2009/2010 si \u00e8 disputato dal 1 al 10 gennaio 2010. Le gare sono iniziate ad Oberhof (Germania) e sono terminate in Val di Fiemme (). I detentori dei titoli erano rispettivamente per uomini e donne, lo svizzero Dario Cologna e la finlandese Virpi Kuitunen. Questa edizione del Tour de Ski \u00e8 stata vinta dal ceco Luk\u00e1\u0161 Bauer e in campo femminile dalla polacca Justyna Kowalczyk.\nTappe.\n1\u00aa Tappa.\n1\u00ba gennaio 2010, Oberhof, Germania - Prologo\n2\u00aa Tappa.\n2 gennaio 2010, Oberhof - Distanza (partenza ad handicap)\n3\u00aa Tappa.\n3 gennaio 2010, Oberhof - Sprint\nLa detentrice del titolo Virpi Kuitunen ha abbandonato il Tour de Ski dopo la tappa numero 3, in sesta posizione.\n4\u00aa Tappa.\n4 gennaio 2010, Praga, Repubblica Ceca - Sprint\nVenti atleti tra gli uomini hanno lasciato il Tour de Ski dopo la tappa numero 4, incluso il leader del Tour de Ski Emil J\u00f6nsson, il quarto classificato Maksim Vyleg\u017eanin ed il settimo, ovvero Eldar R\u00f8nning. Le prime tre atlete dello sprint femminile non hanno partecipato alla tappa successiva.\n5\u00aa Tappa.\n6 gennaio 2010, Cortina d'Ampezzo-Dobbiaco, Italia - Distanza (Partenza ad handicap)\n6\u00aa Tappa.\n7 gennaio 2010, Dobbiaco - Distanza\n7\u00aa Tappa.\n9 gennaio 2010, Val di Fiemme - Distanza (mass start)\n8\u00aa Tappa.\n10 gennaio 2010, Val di Fiemme - Distanza (partenza ad handicap)"}
{"id": "3274351", "revid": "767487", "url": "https://it.wikipedia.org/wiki?curid=3274351", "title": "Wulagasaurus dongi", "text": "Il wulagasauro (Wulagasaurus dongi) \u00e8 un dinosauro erbivoro appartenente agli adrosauri, o dinosauri a becco d'anatra. Visse nel Cretaceo superiore (Maastrichtiano, circa 70 milioni di anni fa) e i suoi resti sono stati ritrovati in Asia orientale (Cina). \nDescrizione.\nQuesto dinosauro \u00e8 noto grazie ai resti di uno scheletro incompleto, comprendente parti del cranio (scatola cranica, mascelle), dei cinti pettorale e pelvico e delle zampe anteriori. L'aspetto doveva essere simile a quello degli adrosauri primitivi come \"Bactrosaurus\": il corpo era relativamente snello e doveva essere sostenuto da zampe posteriori possenti. Il cranio, con tutta probabilit\u00e0, era sprovvisto di cresta ma era dotato di un becco piatto, mentre i denti erano disposti in batterie nella parte posteriore delle mascelle. L'omero di \"Wulagasaurus\" indica che questo animale possedeva un'insolita morfologia della zampa anteriore, con zone d'inserzione dei muscoli non comuni ad altri adrosauri. La mandibola, inoltre, era lunga e sottile.\nClassificazione.\nDescritto per la prima volta nel 2008, questo dinosauro \u00e8 stato descritto come il pi\u00f9 primitivo tra gli adrosaurini, ovvero il gruppo di dinosauri a becco d'anatra dotati di cranio piatto. Ci\u00f2 suggerisce un'origine asiatica per la famiglia degli adrosauridi, anche se \"Wulagasaurus\" \u00e8 stato rinvenuto in terreni relativamente recenti (Maastrichtiano). Il nome generico deriva da Wulaga, la localit\u00e0 presso la quale sono stati ritrovati i resti, mentre l'epiteto specifico \u00e8 in onore di Dong Zhiming, uno dei massimi paleontologi cinesi.\nPaleoecologia.\nQuesto animale \u00e8 uno dei numerosi adrosauri i cui resti sono stati ritrovati nella zona del fiume Amur, lungo il confine tra Cina e Russia, dal 2000 in poi. Tra gli altri adrosauri della zona, si ricordano \"Charonosaurus\", \"Amurosaurus\" e \"Kerberosaurus\". I resti di \"Wulagasaurus\" sono stati ritrovati in un \"letto d'ossa\" dominato da fossili di un altro adrosauro, il lambeosaurino \"Sahaliyania\". \u00c8 probabile, quindi, che \"Wulagasaurus\" fosse un componente \"minore\" dell'ambiente dell'Amur."}
{"id": "3274352", "revid": "22356", "url": "https://it.wikipedia.org/wiki?curid=3274352", "title": "Wulagasaurus", "text": ""}
{"id": "3274354", "revid": "81103", "url": "https://it.wikipedia.org/wiki?curid=3274354", "title": "Velafrons coahuilensis", "text": "Il velafronte (Velafrons coahuilensis) \u00e8 un dinosauro erbivoro appartenente agli adrosauridi, o dinosauri a becco d'anatra. Visse nel Cretaceo superiore (Campaniano, circa 74 milioni di anni fa) e i suoi resti sono stati ritrovati in Messico. \u00c8 caratteristico per la sua cresta a forma di vela.\nDescrizione.\nCome suggerisce il nome, \"Velafrons\" possedeva una curiosa struttura ossea alta e stretta nella zona frontale a forma di vela, che si protendeva verso l'alto e leggermente all'indietro. I fossili conosciuti constano di uno scheletro parziale di un esemplare giovane di taglia notevole; ci\u00f2 fa supporre che gli esemplari adulti potessero superare i 13 metri di lunghezza. Il cranio era grande rispetto a quello di altri animali simili (come \"Corythosaurus\" e \"Lambeosaurus\") a un simile stadio di crescita, ed \u00e8 possibile che la cresta rimanesse piccola anche negli esemplari adulti o che seguisse un diverso tipo di accrescimento.\nClassificazione.\n\"Velafrons\", descritto per la prima volta nel 2007, \u00e8 considerato un tipico rappresentante dei lambeosaurini, un gruppo di dinosauri a becco d'anatra dotati di creste cave sulla sommit\u00e0 del cranio. \"Velafrons\", in particolare, sembrerebbe essere strettamente imparentato con \"Corythosaurus\" e \"Hypacrosaurus\", due lambeosauri dotati di creste arrotondate. In Messico, nello stesso periodo, viveva un altro lambeosauro di enormi dimensioni, noto come \"Lambeosaurus laticaudus\"; tuttavia, sulla base della forma dell'osso premascellare, sembra che quest'ultimo fosse una forma differente di adrosauro rispetto a \"Velafrons\". Le grandi dimensioni dei dinosauri a becco d'anatra messicani sono testimoniate anche da grandi ossa attribuite al genere \"Kritosaurus\", i cui rappresentanti pi\u00f9 settentrionali erano di dimensioni minori."}
{"id": "3274355", "revid": "57342", "url": "https://it.wikipedia.org/wiki?curid=3274355", "title": "Rudolf Albert von K\u00f6lliker", "text": " \u00c8 considerato il padre tedesco della biologia ottocentesca.\nBiografia.\nSuo padre Johannes K\u00f6lliker era un banchiere di Zurigo, ma mor\u00ec presto, cosicch\u00e9 la madre Anna Maria Katharina F\u00fcssli, donna colta e poliglotta (in casa si parlava solo francese), dovette prendere in mano le redini della famiglia educando i due figli Albert e Teodoro. \nFrequent\u00f2 il ginnasio di Zurigo, dove conobbe Karl Wilhelm von N\u00e4geli, che presto divenne suo fedele amico e con cui condivise la passione per la botanica. In questo periodo ricevette lezioni private in lingue straniere. Dopo il liceo segu\u00ec i corsi di scienze naturali e medicina a Zurigo.\nDal 1839 continu\u00f2 gli studi in Germania. Per breve tempo fece pratica presso le cliniche mediche a Bonn e nell'autunno dello stesso anno and\u00f2 a Berlino, dove incontr\u00f2 Johannes Peter M\u00fcller, uno dei fondatori della scuola sperimentale di biologia tedesca, che influenz\u00f2 il suo approccio alla fisiologia.\nSi dedic\u00f2 in seguito all'anatomia comparata a cui fu iniziato dal fisiologo tedesco Friedrich Gustav Jakob Henle che gli fece conoscere anche la microscopia. Le dimostrazioni di Henle lasciarono in lui un'impronta duratura. \nAssieme a N\u00e4geli intraprese viaggi di ricerca nel mare del Nord, in Scozia e nel mar Mediterraneo, in particolare a Messina e a Napoli. Nel 1841 K\u00f6lliker fece ritorno in Svizzera.\nPer il suo lavoro di anatomia fatto a Berlino, intitolato \"Untersuchungen uber die Bedeutung der Samenfaden\" ( \"Studi sull'importanza dello spermatozoo\"), ricevette la laurea in scienze naturali, mentre gli venne rifiutata quella in medicina dalla facolt\u00e0 medica perch\u00e9 la sua dissezione era troppo \"zoologica\". \nNel 1842 consegu\u00ec la laurea in medicina a Heidelberg con la pubblicazione del saggio \"Observationes de prima insectorum genesi adiecta articulatorum evolutionis cum vertebratorum comparata\".\nIn seguito divenne professore di anatomia presso Henle a Zurigo e nel 1844 libero docente. Dopo il trasferimento di Henle a Heidelberg, fu nominato professore straordinario di fisiologia e anatomia comparata. Nel 1847 accett\u00f2 la chiamata come ordinario a W\u00fcrzburg, in Baviera, dove rimase per 53 anni. Nel 1855 rifiut\u00f2 di tornare a Zurigo.\nDue anni pi\u00f9 tardi gli fu affidata la cattedra di anatomia.\nDopo il pensionamento nel 1903, rimase moderatamente attivo nell'ambito della ricerca (famosa \u00e8 la sua indagine sull'origine del corpo vitreo dell'occhio). Mor\u00ec per una malattia ai polmoni nel 1905 a W\u00fcrzburg, che durante il suo mandato divenne un importante centro per la formazione medica.\nGli studi.\nEccellente professore, i suoi libri pi\u00f9 famosi divennero libri di testo. Pubblic\u00f2 pi\u00f9 di trecento lavori. Il nome di K\u00f6lliker \u00e8 associato allo strumento con cui nel corso della sua lunga vita ha cos\u00ec assiduamente e con successo lavorato: il microscopio, che us\u00f2 strenuamente in istologia. L'inizio dei suoi studi infatti coincise con quello della rinascita delle indagini microscopiche degli esseri viventi. Per primo riconobbe la costituzione cellulare dei tessuti ed estese il concetto di teoria cellulare.\nPochi sono i campi delle scienze naturali in cui K\u00f6lliker non abbia dato alcun contributo. In ambito zoologico pubblic\u00f2 nel 1844 i suoi studi di divisione cellulare delle uova di seppia dei cefalopodi e nel 1846 osserv\u00f2 la formazione dei globuli rossi nei Mammiferi e quella del sangue nell'embrione. Isolando le fibre muscolari lisce, scopr\u00ec la struttura cellulare e illustr\u00f2 la loro presenza in tutto il corpo, come \u00e8 esposto in \"Handbuch der Menschen des Gewebelehre\" (1852, \"Manuale di Istologia dell'uomo\"). \nSostenne poi che le incisure di Schmidt-Lanterman, le cisterne e le spirali di Golgi e le reti di Ewald-Kuhne nelle fibre nervose, fossero artificiali, ovvero prodotte dall'azione dei reagenti. Egli applic\u00f2 la teoria cellulare alla comprensione dello sviluppo embriologico; focalizz\u00f2 la sua attenzione sugli spermatozoi, in particolare sul flagello, il cui moto (sempre pi\u00f9 mobile in soluzioni alcaline ) venne identificato con quello dello spermatozoo stesso (1856). Consider\u00f2 l'uovo come un'unica cellula, propugnando la teoria secondo la quale la segmentazione consista in un unico processo di produzione di cellule gemelle, costituenti i tessuti; rifiut\u00f2 l'idea di Theodor Schwann di una libera formazione cellulare del citoblasto (1859).\nCon K\u00f6lliker si giunse ad individuare la simmetria tra ovulo e spermatozoo e tra ovaie e testicoli e a confermare la natura cellulare degli spermatozoi.\nIn anatomia a lui si deve un'importante distinzione tra le strutture cartilaginee preformate e la struttura ossea sviluppata nel cranio dal tessuto connettivo (1849). Per quanto riguarda la fisiologia indag\u00f2 l'azione di alcuni veleni (1856-1858), compresi il curaro e la stricnina, dimostrando che alcuni di questi paralizzavano i nervi intramuscolari, lasciando per\u00f2 intatta l'eccitabilit\u00e0 dei muscoli.\nStudi\u00f2 l'emissione della luce nelle lamprede e fece esperimenti sull'elettricit\u00e0 del cuore e del suo battito (in particolare sulle rane).\nOccupandosi dell'opera \"L'origine delle specie\", critic\u00f2 le dottrine darwiniane ritenute troppo teleologiche, asserendo che determinati caratteri compaiono improvvisamente e non attraverso piccoli passaggi (1864). A tal proposito pubblic\u00f2 nello stesso anno un libro intitolato \"\u00dcber die Darwin'sche Sch\u00f6pfungstheorie\" (\"Sulla teoria darwiniana della creazione\") in cui sostenne che la teleologia, ovvero quella dottrina filosofica secondo cui la natura si muove verso una meta prestabilita, non \u00e8 supportata dalla scienza empirica.\nA partire dal 1881 il suo lavoro sul sistema nervoso centrale ha preso una nuova direzione grazie alle scoperte di Golgi e all'adozione dei suoi metodi di ricerca estesi alle diverse parti del cervello. K\u00f6lliker era cos\u00ec in grado di dare un notevole contributo alla convalida della teoria del neurone come unit\u00e0 di base del sistema nervoso, il cui massimo esponente era Santiago Ram\u00f3n y Cajal..\nTra i suoi allievi abbiamo Ernst Haeckel, Franz Leydig, Rudolf Heidenhain e Ferdinand Julius Cohn.\nSi impegn\u00f2 notevolmente anche nell'ambito del giornalismo scientifico: dapprima cre\u00f2 una rivista in forma di riassunti, i \"\u201cBerichte aus der K\u00f6niglichen zootomischen Anstalt in W\u00fcrzburg\u201d\" (1847-1848). Nel 1849 fond\u00f2 la \"\u201cPhysikalisch-medizinischen Verein\u201d\" in collaborazione con Rudolf Virchow. Nel 1849 apparve il primo numero della \"\u201cZeitschrift f\u00fcr wissenschaftliche Zoologie\u201d\" (\"Journal of Scientific zoologia\") fondata da K\u00f6lliker e da Philipp Franz von Siebold.\nI rapporti con l'Italia e l'amicizia con Golgi.\nSignificativa \u00e8 la raccolta di lettere che costituiscono l'epistolario di Albert K\u00f6lliker a Camillo Golgi pubblicate da Luigi Belloni.\nA K\u00f6lliker va riconosciuto il merito di aver colto l'importanza del metodo della \"reazione nera\" messo a punto dall'istologo italiano. La prov\u00f2 per la prima volta nel 1885 ma ottenne risultati poco soddisfacenti. Nei primi mesi del 1887, Golgi invi\u00f2 al collega tedesco alcuni suoi preparati cromoargentici e questi nonostante i suoi settant'anni, si mise al lavoro, dimostrandosi, in questo modo, un protagonista estremamente lucido dell'istologia mondiale. Dunque ebbe inizio un profondo rapporto di stima e di amicizia cementata da molti scambi epistolari e da alcuni incontri personali. Nelle sue memorie K\u00f6lliker rivendic\u00f2 orgogliosamente di aver introdotto il metodo della \"reazione nera\" in Germania. Cos\u00ec scrisse: \u00abJe vous regarde comme celui, qui a le pr\u00e9mier ouvert la voie pour une compr\u00e9hension vraie de la structure si compliqu\u00e9e du Cerveau \u00bb\nFu certamente ospite di Golgi il 22 e il 23 aprile del 1889 e trascorsero il poco tempo a disposizione a vedere vetrini e a discutere di cellule nervose. Egli amava l'Italia e veniva frequentemente sulle coste liguri nei mesi primaverili per tanti motivi personali, scientifici e affettivi e questa lettera, rivolta alla famiglia Golgi, ne \u00e8 una testimonianza:\n\u00abIo era tanto felice di poter godere di questa vita tranquilla e bella nella nostra famiglia, compresa la Mamma e la cara Carolina e tutti i parenti, che io fu preso di un vero dolore, quando io fui obbligato di partire \u2026 non posso esprimere in italiano tutto che vorrei dire e vi prego dunque di credermi se io vi dico, che non avrei mai creduto possibile di trovare tanta amicizia in Italia\u00bb. Fu colmato, come al solito di premure e gentilezze e sicuramente gli fece trovare in abbondanza uva, pesche, fichi e altri buoni prodotti dell'Italia, in particolare il vino.\nK\u00f6lliker in occasione della scoperta dell'apparato del Golgi del 1898, in una lettera datata 4 maggio 1900, ha scritto:\n\"Quant \u00e0 votre Apparato reticolare [in italiano nel testo], Je suis de l'avis qu'il faut le ... regarder comme syst\u00e8me de dell'ONU canalicules int\u00e9rieurs, \u00e9tant en rapport avec les Proc\u00e8s chimiques, qui ont lieu dans les cellules nerveuses et peut \u00eatre aussi avec les fonctions des sp\u00e9ciales cellules\". [Per quanto riguarda il tuo apparato reticolare credo che questo dovrebbe essere.. considerato come un sistema di canali interni, che \u00e8 in relazione con i processi chimici che avvengono all'interno delle cellule nervose e forse anche con le funzioni speciali delle cellule].\nL'istologo tedesco, era ormai divenuto influente per l'assegnazione del Premio Nobel e decise di proporre \u201cuno solo \u00e8 questo il mio amico, il grande Golgi\u201d del quale \u201cho messo nel pi\u00f9 bello rilievo le scoperte nell'anatomia del sistema nervoso, basandosi specialmente sulla grande opera tedesca, che ognuno conosce\u201d. Il 27 marzo 1905 dopo aver trascorso un periodo di riposo nel mite clima ligure di Nervi, scriveva a Golgi: \u201cQuanto al premio Nobel non ho ancora ricevuto alcuna notizia da Stoccolma, ma vi scriver\u00f2 subito se so qualcosa\u201d. Stava evidentemente continuando il lavoro con i membri del comitato svedese, a favore dell'amico italiano. \u00c8 questa una delle ultime lettere di K\u00f6lliker a Golgi. Pochi mesi dopo ci fu la morte dell'anziano patriarca dell'istologia; troncava una bellissima amicizia fondata sulla stima scientifica e sulla simpatia personale.\nCuriosit\u00e0.\nSi trattava della ricreazione della prima dimostrazione di raggi X ."}
{"id": "3274356", "revid": "22356", "url": "https://it.wikipedia.org/wiki?curid=3274356", "title": "Velafrons", "text": ""}
{"id": "3274357", "revid": "57342", "url": "https://it.wikipedia.org/wiki?curid=3274357", "title": "Vittorio Rossi Pianelli", "text": "Biografia.\nInizi\u00f2 alla \"Pasquali Film\" e all'\"Aquila Films\", prima di passare nel 1913 alla \"Gloria Films\"', casa nella quale interpret\u00f2 il suo primo ruolo da protagonista nel film \"Nerone e Agrippina\".\nFu interprete di numerose pellicole fino alla fine degli anni venti, prevalentemente in ruoli secondari, e lavor\u00f2 numerose case cinematografiche come l'\"Ambrosio Film\", la \"Fert Film\", la \"Film d'Arte Italiana\" e l'\"Itala Film\".\nGir\u00f2 anche qualche film da regista, tra i quali spicca \"Sul limite del Nirvana\" ed \"Il tamburino sardo\", entrambi del 1915."}
{"id": "3274360", "revid": "767487", "url": "https://it.wikipedia.org/wiki?curid=3274360", "title": "Sahaliyania elunchunorum", "text": "La sahaliyania (Sahaliyania elunchunorum) \u00e8 un dinosauro erbivoro appartenente agli adrosauridi, o dinosauri a becco d'anatra. Visse verso la fine del Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati nella regione dell'Amur (Cina). \nDescrizione.\nQuesto dinosauro \u00e8 conosciuto grazie a numerosi resti sparsi, rinvenuti in un \"letto d'ossa\" nella formazione Yuliangze, che hanno permesso di ricostruire uno scheletro quasi completo. Un cranio parziale, l'olotipo di \"Sahaliyania\", assomiglia molto a quello di un altro adrosauro vissuto nello stesso periodo e negli stessi luoghi, \"Amurosaurus\", ma se ne differenzia per alcuni dettagli. Purtroppo non si \u00e8 conservata in modo completo la tipica cresta sulla parte superiore del cranio, ma sembra che fosse piuttosto alta e simile a quella di \"Corythosaurus\". \nClassificazione.\n\"Sahaliyania\", descritto per la prima volta nel 2008, appartiene ai lambeosaurini, un gruppo di dinosauri a becco d'anatra dotati di alte creste cave sul capo. Gli studiosi ritengono che questo animale fosse strettamente imparentato con i lambeosauri asiatici del genere \"Amurosaurus\", ma gli studi non permettono ancora una classificazione certa. Insieme ai resti di \"Sahaliyania\", i paleontologi hanno rinvenuto anche i fossili di un altro dinosauro a becco d'anatra, l'adrosaurino \"Wulagasaurus\".\nTra gli altri adrosauri che vissero nella regione, da ricordare \"Charonosaurus\", \"Kerberosaurus\" e \"Olorotitan\"."}
{"id": "3274362", "revid": "1522738", "url": "https://it.wikipedia.org/wiki?curid=3274362", "title": "Tamra Ospenya", "text": ""}
{"id": "3274363", "revid": "106727261", "url": "https://it.wikipedia.org/wiki?curid=3274363", "title": "Classe Moltke", "text": "La classe Moltke fu una classe di incrociatori da battaglia (\"Gro\u00dfen Kreuzer\": \"grandi incrociatori\" secondo la denominazione tedesca), tipo \"Dreadnought\" costituita da due navi: la SMS \"Moltke\" e la SMS \"Goeben\" della Marina Imperiale tedesca costruiti fra il 1909 ed il 1911. Erano simili alla precedente SMS \"Von der Tann\", ma il nuovo progetto comprendeva numerose migliorie e progressi. La classe Moltke era leggermente pi\u00f9 grande, pi\u00f9 veloce e meglio corazzata ed aveva una coppia aggiuntiva di cannoni 28 cm SK L/50 da 280\u00a0mm.\nEntrambe le navi parteciparono alla prima guerra mondiale. La \"Moltke\", insieme alla Hochseeflotte, prese parte a molte battaglie, la battaglia di Dogger Bank e la battaglia dello Jutland nel Mare del Nord, e la battaglia del golfo di Riga e l'operazione Albion nel Mar Baltico. Alla fine della guerra, la \"Moltke\" fu condotta insieme alla maggior parte della Hochseeflotte presso la base di Scapa Flow mentre venivano discusse le clausole del trattato di Versailles, e il 21 giugno 1919 la flotta prefer\u00ec autoaffondarsi che cadere in mani britanniche.\nLa \"Goeben\" era nel Mediterraneo allo scoppio della guerra; riusc\u00ec a sfuggire all'inseguimento delle navi della marina britannica verso Costantinopoli. La nave, insieme all'incrociatore leggero SMS \"Breslau\", fu trasferita alla Marina Ottomana, mantenendo il comando e l'equipaggio tedeschi. La \"Goeben\" ebbe un notevole ruolo strategico: fu una delle cause dell'entrata in guerra dell'Impero ottomano a fianco degli Imperi centrali e, insieme alla \"Breslau\", agendo come una \"flotta in potenza\" impedirono alle flotte britanniche e francesi di forzare il Bosforo e frustrarono le possibilit\u00e0 dell'Impero russo di dominare il Mar Nero. La \"Goeben\" rimase nella flotta turca dopo la guerra: leggermente aggiornata rispetto alla sua configurazione iniziale, rimase in servizio attivo fino al 1960. Nel 1963 fu offerta in vendita al governo della Germania Ovest, senza successo. Non trovando chi potesse farne una nave-museo fu venduta per la demolizione nel 1971 e demolita nel 1976.\nSviluppo.\nIn una conferenza del maggio 1907, il gabinetto della marina tedesco, decise di sviluppare una nuova versione pi\u00f9 grande della \"Von der Tann\" che non aveva avuto seguito come classe. Grazie ai 44 milioni di Goldmark stanziati nell'anno fiscale 1908 fu possibile aumentare i calibro dei cannoni previsti dai 280\u00a0mm a 305\u00a0mm. Ma l'ammiraglio Alfred von Tirpitz, insieme con il Dipartimento delle Costruzioni consider\u00f2 preferibile avere due cannoni in pi\u00f9 (da 8 a 10) piuttosto che lo stesso numero di un calibro maggiore, dato che i cannoni da 280\u00a0mm erano stati valutati sufficientemente adeguati nel caso dello scontro con una nave da battaglia. Tirpitz considerava anche che, dato la superiorit\u00e0 numerica delle forze da pattugliamento della Royal Navy, sarebbe stato prudente aumentare il numero dei cannoni e non il calibro. Il Dipartimento della Marina tedesco sosteneva che per poter combattere nella linea di battaglia erano necessari i cannoni da 305\u00a0mm. Infine, Tirpitz e Dipartimento delle Costruzioni prevalsero e la \"Moltke\" sarebbe stata equipaggiata con dieci cannoni da 280\u00a0mm. La corazzatura sarebbe stata eguale o superiore a quella della \"Von der Tann\" e la velocit\u00e0 massima sarebbe dovuta essere almeno 24,5\u00a0nodi.\nDurante la progettazione vi furono diversi aumenti della stazza dovuti all'estensione della cittadella, allo spessore della corazzatura, all'aumento delle riserve di munizioni e alla riconfigurazione delle caldaie. Gli furono assegnate le designazioni di contratto \"Incrociatore G\" e \"Incrociatore H\". Dato che la Blohm &amp; Voss ottenne l'appalto per l'\"Incrociatore G\", gli fu assegnato anche l'\"incrociatore H\". Il primo fu inserito nell'anno di costruzione 1908\u201309, mentre il secondo nel 1909\u201310.\nIl contratto per l'\"Incrociatore G\" fu siglato il 17 settembre 1908, con il numero di cantiere 200. Lo scafo fu completato il 7 dicembre 1908, e la nave fu varata il 7 aprile 1910. L'\"Incrociatore G\" fu posto in servizio il 30 settembre 1911 come SMS \"Moltke\": la denominazione deriva dal feldmaresciallo Helmuth Karl Bernhard von Moltke, capo di stato maggiore dell'esercito prussiano alla met\u00e0 del XIX secolo. L'\"Incrociatore H\" fu ordinato l'8 aprile 1909 con il numero di cantiere 201. Lo scafo fu completato il 12 agosto 1909; la nave fu varata il 28 marzo 1911. Dopo l'allestimento, l'incrociatore prese servizio il 2 luglio 1912 come SMS \"Goeben\", cos\u00ec denominato in onore di August Karl von Goeben, un generale prussiano che partecip\u00f2 alla guerra franco-prussiana.\nProgetto.\nCaratteristiche generali.\nLe navi della classe Moltke erano lunghe 186,6\u00a0m, larghe 29,4\u00a0m, e pescavano, a pieno carico, 9,19\u00a0m. Dislocavano normalmente 22\u00a0616\u00a0t, e 25\u00a0300\u00a0t a pieno carico. La classe Moltke aveva 15 compartimenti stagni e la doppia chiglia su il 78% dello scafo. Erano considerate navi di buone qualit\u00e0 marine, con movimenti regolari, anche nel mare agitato. Per\u00f2, rispondevano lentamente al timone e non erano molto manovrabili. Le navi della classe, sotto tutto timone, perdevano fino al 60% della velocit\u00e0 e sbandavano fino a 9\u00a0gradi. L'equipaggio era costituito da 43 ufficiali e 1.010 marinai. Quando la \"Moltke\" era la nave ammiraglia del I. Aufkl\u00e4rungsgruppe (I Gruppo da Ricognizione) aveva una dotazione supplementare di 13 ufficiali e 62 marinai. Quando era la nave del comandante in seconda del gruppo aveva in pi\u00f9 3 ufficiali e 25 marinai. Le navi imbarcavano 11 battelli ausiliari: una lancia a vapore, due lance a remi, tre scialuppe a motore, due a remi, due chiatte di cui una con motore ausiliario ed un canotto pieghevole. Quando la nave ospitava l'ammiraglio di squadra veniva dotata di un'altra lancia a motore.\nImpianti.\nLa \"Moltke\" e la \"Goeben\" erano propulse da due gruppi di turbine Parsons, su quattro assi, alimentate da 24 caldaie a tubi d'acqua Schulz-Thornycroft a carbone, suddivise in quattro compartimenti. Le caldaie erano dotate di un collettore superiore acqua/vapore e tre collettori ad acqua inferiori, la pressione d'esercizio era 16\u00a0atm. Dopo il 1916, le caldaie furono dotate di spruzzatori di nafta. Le turbine Parsons erano divise in coppie di alta e bassa pressione. Le turbine di bassa pressione erano poste nel compartimento motori di poppa ed azionavano gli assi delle eliche interne. Le turbine di alta pressione azionavano gli assi delle eliche esterne ed erano poste nel compartimento di prua. Sugli assi erano calettate quattro eliche da 3,74\u00a0m di diametro.\nLe turbine erogavano una potenza di 52.000\u00a0hp sugli assi e consentivano alle navi una velocit\u00e0 massima di 25,5\u00a0nodi (47,2\u00a0km/h). Nelle prove dopo il varo la \"Moltke\" ottenne una potenza di 85.782\u00a0hp sugli assi ed una velocit\u00e0 massima 28,4 nodi; la \"Goeben\" ottenne valori solo leggermente inferiori di potenza e velocit\u00e0. A 14 nodi (26\u00a0km/h), le navi avevano un'autonomia di 4.120 miglia (7.630\u00a0km). Le navi della classe Moltke erano dotate di 6 turbo generatori a vapore che producevano 1.200\u00a0kW (1.600\u00a0hp) di potenza a 225\u00a0volt. Di progetto, potevano trasportare 1.000\u00a0t di carbone, ma, correntemente, erano in grado di stivare 3.100\u00a0t di carbone. Il consumo di combustibile, in un test di 6 ore, era di 0,667\u00a0kg per hp/h alla potenza di 76.795\u00a0hp, per entrambe le navi.\nArmamento.\nL'armamento principale era costituito da dieci cannoni da 280\u00a0mm SK L/50 in cinque torrette binate. I cannoni erano montati in torrette tipo \"Drh.L C/1908\"; queste installazioni consentivano un alzo positivo di 13,5\u00a0gradi. Questa elevazione era inferiore di 7,5\u00a0gradi rispetto alla classe \"Von der Tann\", e, di conseguenza, la gittata era leggermente inferiore, 18.100\u00a0m, rispetto ai 18.900\u00a0m della \"Von der Tann\". Nel 1916, a seguito di una revisione, l'elevazione fu aumentata a 16 gradi, con una gittata cresciuta fino a 19.100\u00a0m. La torretta di prua, era denominata \"Anton\", due torrette erano a poppa (La torretta \"Dora\" posta pi\u00f9 in alto per poter sparare insieme all'\"Emil\" verso poppa), e due, la \"Bruno\" e la \"C\u00e4sar\", erano al centro della nave montate \"en echelon\". I cannoni utilizzavano proiettili perforanti e semi-perforanti, entrambi del peso di 302\u00a0kg. La cadenza di tiro era di tre colpi al minuto, e la velocit\u00e0 alla volata era di 895\u00a0m/s. La riserva di colpi era di 810 proietti.\nL'armamento secondario era di dodici cannoni da 150\u00a0mm SK L/45, montati su culle tipo MPL C/06 come nella \"Von der Tann\". La dotazione era di 1800 proietti, 150 per arma. I cannoni da 150\u00a0mm avevano una gittata di 13.500\u00a0m all'installazione, successivamente estesa 18.800\u00a0m. Inizialmente, dodici cannoni da 88\u00a0mm SL L/45 erano stati installati per la difesa contro le torpediniere ed i cacciatorpediniere, ma furono successivamente rimossi, sostituendo quelli sulle sovrastrutture di poppa con quattro 88\u00a0mm Flak L/45.\nLa \"Moltke\" e la \"Goeben\" erano anche dotate di 4 tubi lanciasiluri da 500\u00a0mm; uno a prua, uno a poppa e due di bordata, con 11 siluri disponibili. I siluri erano del tipo G/7, da 1.365\u00a0kg con una testata da 195\u00a0kg. L'autonomia massima dei siluri era 9.300\u00a0m a 27\u00a0nodi (50\u00a0km/h), e 4.000\u00a0m a 37\u00a0nodi (69\u00a0km/h).\nProtezione.\nLe navi erano dotate di corazzatura in acciaio cementato al nichel Krupp. La corazzatura della classe Moltke fu aumentata rispetto alla \"Von der Tann\", da 100\u00a0mm della corazza di murata di prua, ai 270\u00a0mm all'altezza della cittadella, e 100\u00a0mm a poppa. Le casematte erano protette da 150\u00a0mm in verticale e 35\u00a0mm sul tetto. La torre di comando di prua era protetta con 350\u00a0mm, mentre quella di poppa aveva 200\u00a0mm di corazza. La parte frontale delle torrette era di 230\u00a0mm, 180\u00a0mm ai lati e 90\u00a0mm sulla parte superiore. Il ponte e le tughe erano di 50\u00a0mm, come il doppiofondo antisiluro intorno alle barbette. In altre parti, meno critiche, la protezione antisiluro era da 30\u00a0mm."}
{"id": "3274364", "revid": "22356", "url": "https://it.wikipedia.org/wiki?curid=3274364", "title": "Sahaliyania", "text": ""}
{"id": "3274365", "revid": "104458", "url": "https://it.wikipedia.org/wiki?curid=3274365", "title": "Graun im Vinschgau", "text": ""}
{"id": "3274366", "revid": "767487", "url": "https://it.wikipedia.org/wiki?curid=3274366", "title": "Pararhabdodon isonensis", "text": "Il pararabdodonte (Pararhabdodon isonensis) \u00e8 un dinosauro erbivoro appartenente agli adrosauridi, o dinosauri a becco d'anatra. Visse nel Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati in Spagna. \nDescrizione.\nQuesto dinosauro \u00e8 noto per una variet\u00e0 di resti incompleti tra cui vertebre, ossa delle zampe, parte della pelvi e una mascella. I resti, bench\u00e9 non sufficienti a ricostruire adeguatamente l'animale, fanno supporre che un esemplare adulto di \"Pararhabdodon\" potesse raggiungere i 6 metri di lunghezza. Il corpo doveva probabilmente assomigliare a quello di altri adrosauri, e le vertebre dorsali possedevano estremit\u00e0 allungate tali da far pensare a una bassa \"vela\" o a un dorso alto, ma la mancanza di un cranio completo non permette una ricostruzione pi\u00f9 chiara. Probabilmente \"Pararhabdodon\" era un erbivoro semibipede dalla corporatura relativamente snella, con potenti arti posteriori e, forse una cresta ossea sul cranio. \nClassificazione.\nI resti di questo dinosauro sono stati scoperti per la prima volta nel 1987 in una cava nel nord della Spagna, presso Isona. La prima descrizione, avvenuta nel 1993, vide questo animale come un iguanodonte primitivo: da qui il nome \"Pararhabdodon\" (\"a fianco di \"Rhabdodon\"\", un altro iguanodonte primitivo del Cretaceo superiore europeo). Successivamente, con la scoperta di nuovi resti e una ridescrizione, si pot\u00e9 appurare che \"Pararhabdodon\" era un rappresentante dei dinosauri a becco d'anatra. \nAltri resti provenienti dalla Francia meridionale (regione dell'Aude) potrebbero appartenere a questo animale. Alcuni studiosi (Head, 2001) considerano \"Pararhabdodon\" un adrosauro estremamente primitivo, ma la maggior parte dei paleontologi ritiene che questo animale fosse un rappresentante dei lambeosaurini, adrosauri specializzati dotati di creste ossee sul capo. \nAltri resti inizialmente attribuiti a \"Pararhabdodon\" sono stati ridescritti come appartenenti a un altro lambeosauro, \"Koutalisaurus\", ma \u00e8 probabile che i due generi fossero in realt\u00e0 lo stesso animale. Uno studio pi\u00f9 recente (Prieto-Marquez e Wagner, 2010) considera \"Pararhabdodon\" un possibile stretto parente dell'adrosauro cinese \"Tsintaosaurus\", fornito di un \"corno\" sul muso. "}
{"id": "3274367", "revid": "22356", "url": "https://it.wikipedia.org/wiki?curid=3274367", "title": "Pararhabdodon", "text": ""}
{"id": "3274369", "revid": "430604", "url": "https://it.wikipedia.org/wiki?curid=3274369", "title": "Franco Laratta", "text": ""}
{"id": "3274371", "revid": "1305772", "url": "https://it.wikipedia.org/wiki?curid=3274371", "title": "Hythe", "text": ""}
{"id": "3274374", "revid": "1543377", "url": "https://it.wikipedia.org/wiki?curid=3274374", "title": "Corrado Farina", "text": "Biografia.\nGli inizi.\nNasce pochi mesi prima dell'inizio della seconda Guerra Mondiale in una famiglia della borghesia sabauda (il bisnonno Maurizio era stato senatore del giovane Regno d'Italia). Fin da piccolo dimostra uno spiccato amore per il cinema e i giornalini a fumetti. Compie gli studi classici al Liceo Massimo d'Azeglio di Torino (dove diventa una delle colonne di \"Lo Zibaldone\", il giornale della scuola, insieme a Lorenzo Enriques e Michele Luzzati), per poi iscriversi, nel 1957, alla facolt\u00e0 di Giurisprudenza. Fiancheggia Gianni Rondolino nella gestione del Centro Universitario Cinematografico e nella nascita della collana \u201cCentrofilm\u201d, per cui pubblica due monografie dedicate a Ingmar Bergman e a Frank Capra. Negli stessi anni realizza i suoi primi film, cortometraggi a 8\u00a0mm girati con un gruppo di amici; molti di questi ottengono riconoscimenti nei festival di settore nazionali e internazionali. Dopo la laurea e il servizio militare entra allo Studio Testa, prima come copywriter e poi come regista. Tra il 1963 e il 1968 scrive e dirige quasi 500 fra Caroselli e altri spot pubblicitari. Tra i suoi Caroselli pi\u00f9 popolari ci sono \"\u00c8 in arrivo il treno Saiwa\", \"La pancia non c'\u00e8 pi\u00f9\" (con Mimmo Craig) e \"Nicola lo scommettitore\" (con Nicola Arigliano). Altre due monografie, dedicate rispettivamente a Guido Crepax e alla pubblicit\u00e0 cinematografica, vengono pubblicate dalla Sipra. Scrive e disegna una serie di \u201ccomic strip\u201d dedicate a un personaggio chiamato \u201cIl grande persuasore\u201d, che rappresentano una satira corrosiva del mondo pubblicitario e che resteranno inedite fino al 2012.\nI film.\nTrasferitosi a Roma nel 1969, dopo un paio di aiuto-regie (con Dacia Maraini per \"L'amore coniugale\" e Gian Vittorio Baldi per \"La notte dei fiori\") scrive e dirige due lungometraggi: \"...hanno cambiato faccia\", interpretato da Adolfo Celi (che vince il Pardo d'Oro al Festival Internazionale di Locarno, 1971); e \"Baba Yaga\", interpretato da Carroll Baker e Isabelle de Fun\u00e8s (tratto da una storia a fumetti di Guido Crepax, 1973).\nNegli anni seguenti ritorna alla pubblicit\u00e0 e al documentario, mentre altri progetti per lungometraggi non riescono ad arrivare sul grande schermo.\nNegli anni ottanta \"Un posto al buio\", variazione moderna in chiave noir di \"Il fantasma dell'Opera\" di Leroux, sta per essere prodotto da Franco Cristaldi; ma le vicissitudini legate all'iniziale insuccesso di \"Nuovo cinema Paradiso\" fanno desistere dal progetto il produttore, che si tira indietro scrivendo con rammarico \u00ab...se potessi disporre di tutti i fiori che non colsi, ne avrei abbastanza per riempire il palcoscenico del Festival di Sanremo\u00bb. Il film avrebbe completato un'ideale trilogia di grandi protagonisti del cinema dell'orrore riletti in chiave moderna: il vampiro di \"...hanno cambiato faccia\", il Golem di \"Baba Yaga\" e il fantasma dell'Opera di \"Un posto al buio\".\nI documentari e i film di montaggio.\nA partire dagli anni settanta scrive e dirige molti documentari, sia per il circuito cinematografico (i cosiddetti \u201cpremi ministeriali\u201d) che per aziende pubbliche o private e per Enti istituzionali.\nFra i molti riconoscimenti ottenuti, vince due volte il Gran Premio del Festival annuale della Confindustria, per \"Dialoghi dell'acciaio\" nel 1971 e \"TG600: Speciale Rinascimento\" nel 1995.\n- \"I documentari concorrenti ai \u201cpremi ministeriali\u201d duravano circa 10 minuti e il premio comportava la programmazione obbligatoria nelle sale.\"\nNe dirige una ventina, quasi tutti prodotti dalla Corona Cinematografica di Ezio Gagliardo e pi\u00f9 di una volta premiati con il premio massimo (10 milioni di lire, spettanti al produttore). \u00c8 lui stesso che propone i soggetti e scrive le sceneggiature, toccando temi che vanno dalle storie a fumetti (\"Freud a fumetti\", ad esempio, \u00e8 dedicato a Guido Crepax e viene proiettato al Festival di Venezia del 1971) alla critica di certi aspetti della nostra societ\u00e0 (\"I tarli\" \u00e8 una satira della supponenza dei pubblicitari e anticipa molti temi di \"...hanno cambiato faccia\"; \"Di citt\u00e0 si muore\" analizza invece i problemi che derivano dalla concentrazione degli esseri umani nei grandi agglomerati urbani).\n\"- I cosiddetti \u201cfilm industriali\u201d venivano commissionati dalle aziende per presentare nuovi prodotti o aggiornare la propria immagine. \"\nLavora per Alfa Romeo, Enel, Henkel, Telecom ma soprattutto per Fiat e per Italsider (per cui realizza \"Dialoghi dell'acciaio\", intervistando in un \u201cgiro del mondo in quaranta giorni\u201d architetti di fama internazionale come Kenz\u014d Tange e Louis Kahn). C'\u00e8 uno sforzo costante di uscire dagli schemi tradizionali del documentario aziendale, rinunciando alla voce fuori campo e spostandosi verso il \"corto\" a soggetto. Lo si avverte particolarmente in \"Alfa 75 Superstar\", in cui la nuova vettura dell'Alfa Romeo arriva a Cinecitt\u00e0 per girare uno spot pubblicitario ma si smarrisce nei viali e nei teatri di posa, finendo coinvolta nelle situazioni dei film che vi si stanno girando.\n\"- I \u201cfilm istituzionali\u201d, a differenza dei \u201cfilm industriali\u201d, avevano finalit\u00e0 prevalentemente culturali.\"\nNe realizza per l'Istituto Luce, per la C.E. I e per il Dipartimento Informazione ed Editoria della Presidenza del Consiglio dei ministri, diretto all'epoca da Stefano Rolando. In uno di questi ultimi, intitolato \"Cento di questi anni\" e realizzato nel 1994 per il centenario del Cinema, fa interagire Vittorio Gassman (in inquadrature girate all'interno del Teatro Argentina di Roma) con gli attori e le attrici pi\u00f9 celebri del cinema di tutti i tempi e di tutti i Paesi, estrapolati da sequenze di film famosi. Da questo esperimento nasce tutta una serie di lavori \u201cdi montaggio\u201d, in cui sequenze di film noti o poco noti si alternano a riprese dal vero e/o a materiale storico di repertorio, cercando di creare un \u201ccontinuum\u201d narrativo che rispetti le regole di base del montaggio cinematografico. Un esempio di questa tecnica particolare \u00e8 \"Motore...!\", realizzato per la Fiat e il Museo del Cinema di Torino e proiettato all'interno della cupola della Mole Antonelliana per tutto il periodo dei Giochi olimpici invernali del 2006.\nI servizi televisivi.\nAll'inizio degli anni ottanta lavora per i Servizi Speciali del TG2, collaborando con Giuseppe Fiori, Ettore Masina e Emilio Ravel alle rubriche \"Gulliver\", \"Spazio Sette\" e \"Scoop\". In due occasioni (\"Il \u201ccaso\u201d Pinocchio\" e \"Il caso di Beatrice C.\") crea un detective \u201calla Raymond Chandler\u201d che indaga sulla scomparsa del personaggio di Collodi e sulla vicenda rinascimentale di Beatrice Cenci. In \"Le mani sul cervello\", dedicato ai rischi connessi all'uso di messaggi subliminali sia visivi che auditivi, inserisce nel filmato alcuni mezzi fotogrammi di un bicchiere ghiacciato, non percepibili all'occhio (al termine, Paola Perissi spiegava poi l'esperimento, invitando i telespettatori a comunicare eventuali reazioni di voglia di bere). In \"Il gioco del giallo\" chiede a Carlo Fruttero e Franco Lucentini di inventare \"in diretta\" il canovaccio di una vicenda \u201cgialla\u201d, che viene interpretata da Milva e da cui lui stesso, trent'anni dopo, ricaver\u00e0 il romanzo \"La figlia dell'istante\".\nNel 1985 \"Dialoghi degli Etruschi\", otto brevi filmati realizzati per l'Istituto Luce in occasione dell'Anno degli Etruschi, diventano un programma unitario per Rai Due, in cui le testimonianze di noti etruscologi (tra cui Mauro Cristofani e Massimo Pallottino) si alternano a quelle degli Etruschi stessi, in una specie di tavola rotonda transtemporale (anche se gli Etruschi che parlano sono solo delle statue).\nNel 1997, per Rai Educational, inaugura il ciclo di trasmissioni \"Epoca - Gli anni che camminano\", ideato da Italo Moscati, con le venti puntate di \"L'Italia degli anni Cinquanta\": in questo lavoro, scritto da e con Guido Crainz, torna a miscelare materiale di repertorio storico (in gran parte proveniente dagli archivi di La Settimana Incom, oggi accorpati a quelli dell'Istituto Luce) con molte sequenze di film d'epoca, e ripropone in colonna sonora le canzoni dei Cantacronache, un gruppo di giovani che a Torino, alla fine degli anni cinquanta, hanno gettato le basi per la nascita della cosiddetta \u201ccanzone d'autore\u201d. La trasmissione ne fa un uso estensivo, a cominciare dalla sigla di testa che \u00e8 l'incipit della canzone \"Oltre il ponte\".\nGli scritti vari.\nQuasi tutte le cose che realizza come regista nascono da sceneggiature scritte da lui stesso, da solo o in collaborazione con altri; ma alla scrittura \u201cper immagini\u201d, egli affianca da sempre la scrittura tout court. Iniziando negli anni dell'Universit\u00e0 con \"Una famiglia cos\u00ec\", un breve atto unico scritto per il Centro Universitario Teatrale di Torino e messo in scena nel dicembre 1962 dal Teatro delle Dieci al Ridotto del Romano; e proseguendo negli anni con una serie di articoli e collaborazioni a numerose riviste (\"Sipra Due\", \"Off Side\", \"Men\", \"Playmen\", \"Sgt. Kirk\", \"Rivista Italsider\", \"Comic Art\", \"Charta\", \"Nocturno\", \"LG Argomenti\"). Argomenti ricorrenti: il cinema, innanzitutto, ma poi i fumetti, la pubblicit\u00e0, la grafica, il collezionismo, i libri illustrati, la letteratura (sia \u201calta\u201d che popolare) e la comunicazione in genere.\nI romanzi.\nLa sua attivit\u00e0 di romanziere nasce casualmente dal fallimento del progetto cinematografico di \"Un posto al buio\". Alla fine degli anni ottanta, infatti, la sceneggiatura diventa un romanzo, non lontano dai \u201cgialli\u201d di Fruttero &amp; Lucentini. \u00c8 la storia di un'antica sala cinematografica di Torino che viene distrutta da un incendio e i cui potenziali acquirenti (intenzionati a trasformarla in un supermercato o uno show-room) muoiono in circostanze che ricordano celebri delitti della Storia del cinema. Era l'epoca in cui le sale cinematografiche morivano come mosche e i multiplex erano ancora di l\u00e0 da venire: non a caso il progetto cinematografico da cui la storia deriva era nato, del tutto casualmente, nello stesso periodo in cui Ettore Scola progettava \"Splendor\" e Giuseppe Tornatore \"Nuovo Cinema Paradiso\".\nIl libro viene pubblicato nel 1994 dalla Biblioteca del Vascello e lo seguono altri otto romanzi. Tra questi, \"Giallo antico\" e \"Dissolvenza incrociata\" costituiscono, con \"Un posto al buio\", una trilogia di \"gialli torinesi\" legati al cinema, dedicati rispettivamente al cinema delle origini (la genesi di \"Cabiria\" di Giovanni Pastrone, connessa con il presunto suicidio dello scrittore Emilio Salgari nel 1911: un personaggio quest'ultimo a cui ritorna nel 2015 con l'\"autobiografia fantastica\" \"Vita segreta di Emilio Salgari\") e alla morte di un noto attore sul set di un film di avventure girato a Torino alla fine degli anni cinquanta. Altri due \"gialli torinesi\", per quanto anomali, sono anche \"Il cielo sopra Torino\", sull'uccisione di un giovane fascista all'inizio del 1940, e \"La figlia dell'istante\", un ironico feuilleton che copre un intero secolo, strizzando l'occhio a Carolina Invernizio. A differenza della maggior parte degli altri cicli di romanzi \u201cgialli\u201d, costruiti intorno a un unico protagonista, qui la sola protagonista fissa \u00e8 la citt\u00e0 di Torino, descritta in epoche varie che vanno dalla fine dell'Ottocento alla fine del Novecento. Ma ci sono alcuni personaggi che ritornano da un libro all'altro, anche se colti in diversi momenti della loro vita: per esempio, la Scarlet protagonista trentenne di \"Dissolvenza incrociata\" ha un ruolo minore di ragazzina in \"Il cielo sopra Torino\", che si svolge vent'anni prima. \nFra i romanzi \u201cfuori serie\u201d ci sono un noir psicologico a cavallo fra il tema del plagio e quello del feticismo (\"Il calzolaio\") e la storia grottesca delle reazioni politiche e mediatiche suscitate dalla pubblicazione a puntate di un romanzo \u201cpoliticamente scorretto\u201d in cui gli omosessuali hanno preso il potere (\"L'invasione degli ultragay\").\nNel 2016, poco prima della morte causata dalle conseguenze di un infarto, ha pubblicato \"Attraverso lo schermo - Film visti e film fatti\", un'autobiografia dedicata ai suoi 77 anni di rapporto con il cinema, prima come spettatore e poi come autore."}
{"id": "3274375", "revid": "486946", "url": "https://it.wikipedia.org/wiki?curid=3274375", "title": "Adelorna", "text": ""}
{"id": "3274376", "revid": "131358", "url": "https://it.wikipedia.org/wiki?curid=3274376", "title": "Union Cheb", "text": ""}
{"id": "3274379", "revid": "767487", "url": "https://it.wikipedia.org/wiki?curid=3274379", "title": "L'onest\u00e0 del peccato", "text": "L'onest\u00e0 del peccato \u00e8 un film muto italiano del 1918 diretto da Augusto Genina."}
{"id": "3274380", "revid": "599013", "url": "https://it.wikipedia.org/wiki?curid=3274380", "title": "I caratteri", "text": ""}
{"id": "3274381", "revid": "1305772", "url": "https://it.wikipedia.org/wiki?curid=3274381", "title": "I cavalieri", "text": ""}
{"id": "3274382", "revid": "834", "url": "https://it.wikipedia.org/wiki?curid=3274382", "title": "I Cavalieri", "text": ""}
{"id": "3274386", "revid": "72686", "url": "https://it.wikipedia.org/wiki?curid=3274386", "title": "Gundam 0083", "text": ""}
{"id": "3274394", "revid": "1305772", "url": "https://it.wikipedia.org/wiki?curid=3274394", "title": "I Do", "text": ""}
{"id": "3274399", "revid": "22356", "url": "https://it.wikipedia.org/wiki?curid=3274399", "title": "Pararhabdodon isonense", "text": ""}
{"id": "3274400", "revid": "121187389", "url": "https://it.wikipedia.org/wiki?curid=3274400", "title": "I Feel Love", "text": "I Feel Love \u00e8 un singolo di Donna Summer del 1977, estratto dall'album \"I Remember Yesterday\".\nDestinato a svettare nelle classifiche di molti paesi, il brano viene citato fra i pi\u00f9 influenti in assoluto per gli sviluppi di molta musica da ballo elettronica. \u00c8 inoltre al primo posto nella classifica di Billboard delle migliori canzoni disco di sempre, stilata nel 2016 da Giorgio Moroder.\nIl brano.\nSebbene la musica elettronica popolare fosse ormai diffusa, prima di \"I Feel Love\" la maggior parte dei brani disco music era accompagnato da un'orchestra acustica. La produzione di Moroder e Pete Bellotte, che realizzarono il brano accompagnandolo interamente con un sintetizzatore Moog, venne presto imitata da altri musicisti.\nA differenza di molti brani disco music dell'epoca, \"I Feel Love\" venne realizzata dapprima componendo il sottofondo e la linea di basso e successivamente la melodia, la cui tonalit\u00e0 venne modulata a intervalli regolari insieme alla voce di Donna Summer. Il brano \u00e8 accompagnato da un ritmo di quattro quarti e linee di basso progressive.\nSecondo le parole del compositore altoatesino:\nCover di Sam Smith.\nNel 2019 il cantante britannico Sam Smith ha inciso e pubblicato una cover del brano."}
{"id": "3274403", "revid": "22356", "url": "https://it.wikipedia.org/wiki?curid=3274403", "title": "Claosaurus agilis", "text": "Il claosauro (Claosaurus agilis) era un dinosauro erbivoro appartenente agli adrosauri, o dinosauri a becco d'anatra. Visse nel Cretaceo superiore (Santoniano/Campaniano, circa 80 milioni di anni fa). I suoi resti fossili sono stati ritrovati in Nordamerica (Kansas). \u00c8 considerato uno dei pi\u00f9 piccoli e primitivi adrosauri conosciuti.\nDescrizione.\nQuesto dinosauro \u00e8 noto grazie a uno scheletro postcranico quasi completo, che ha permesso di ricostruire un animale lungo circa 3,5 metri (misura insolitamente piccola per un adrosauro) e pesante forse mezza tonnellata. Il corpo di \"Claosaurus\" era relativamente snello, cos\u00ec come le zampe posteriori; le zampe anteriori erano un po' pi\u00f9 corte rispetto alla misura media per gli adrosauri, mentre la coda era lunga e irrigidita da tendini ossificati. Il cranio, purtroppo, non \u00e8 noto.\nClassificazione.\nRinvenuto in sedimenti marini, questo dinosauro \u00e8 uno dei pi\u00f9 antichi adrosauri nordamericani noti. Il significato del nome (\"lucertola rotta\") si riferisce al fatto che i fossili vennero ritrovati in pezzi sparsi, e vennero recuperati nel corso di anni. La prima descrizione fu effettuata da Othniel Charles Marsh, che nel 1872 attribu\u00ec i fossili a una nuova specie del genere \"Hadrosaurus\" (\"H. agilis\"); solo nel 1890 Marsh si rese conto che questo dinosauro era abbastanza distinto da meritare un genere a parte. Attualmente \"Claosaurus\" \u00e8 considerato uno degli adrosauri pi\u00f9 primitivi, forse affine all'europeo \"Telmatosaurus\" e al nordamericano \"Lophorhothon\". La mancanza di materiale cranico, tuttavia, non permette una classificazione dettagliata di queste forme. Per lungo tempo si ritenne che \"Claosaurus\" possedesse un rudimento di primo dito nelle zampe posteriori, ma \u00e8 stato dimostrato che questa convinzione fu dovuta a un errore di interpretazione dei fossili.\nUn'altra specie attribuita a \"Claosaurus\", \"C. affinis\", ritrovata in South Dakota in associazione con la tartarugha gigante \"Archelon\", \u00e8 basata su resti troppo frammentari per poter essere classificata anche solo a livello generico."}
{"id": "3274404", "revid": "22356", "url": "https://it.wikipedia.org/wiki?curid=3274404", "title": "Claosaurus", "text": ""}
{"id": "3274406", "revid": "706090", "url": "https://it.wikipedia.org/wiki?curid=3274406", "title": "Episodi de Il Trono di Spade (prima stagione)", "text": "La prima stagione della serie televisiva Il Trono di Spade (\"Game of Thrones\"), composta da 10 episodi, \u00e8 stata trasmessa sul canale statunitense HBO dal 17 aprile al 20 giugno 2011.\nIn Italia, la stagione \u00e8 andata in onda in prima visione sul canale satellitare Sky Cinema 1 dall'11 novembre al 9 dicembre 2011. \u00c8 stata trasmessa in chiaro dal 2 al 30 maggio 2013 su Rai 4.\nDurante questa stagione escono dal cast principale Sean Bean, Mark Addy e Harry Lloyd.\n\"L'inverno sta arrivando\".\nTrama.\nOltre la Barriera, una mastodontica muraglia di ghiaccio che separa il continente di Westeros dalle minacce dell'estremo Nord, un trio di Guardiani della Notte, confraternita maschile dedita alla difesa della Barriera, \u00e8 in perlustrazione nella Foresta Stregata, alla ricerca della popolazione nomade dei Bruti. Improvvisamente, il gruppo subisce un'imboscata tesa dai cosiddetti \"Estranei\", creature spietate e leggendarie ma ritenute oramai estinte da secoli.\nA Grande Inverno, capoluogo del Nord e sede della nobile Casa Stark, l'unico Guardiano della Notte sopravvissuto all'attacco degli Estranei viene catturato e giudicato disertore, motivo per cui l'onorevole Eddard \"Ned\" Stark, Lord Protettore del Nord, emette la sua condanna a morte. Di ritorno al castello, Ned e il suo seguito s'imbattono nel cadavere di una meta-lupa, un'antica bestia originaria del Nord, e nella sua cucciolata. Ned decide allora di affidare i 6 cuccioli di meta-lupo (che rappresentano il vessillo della sua casata) ai suoi 6 figli: Robb, Sansa, Arya, Bran, Rickon e il bastardo Jon Snow.\nCatelyn, amorevole moglie di Ned, comunica al marito la notizia della prematura dipartita di Jon Arryn, caro amico di Ned, e dell'incombente arrivo di una carovana reale proveniente dalla capitale di Approdo del Re, che conta Re Robert Baratheon, la Regina Cersei Lannister e i fratelli di quest'ultima, Jaime, suo gemello, e Tyrion, un nano soprannominato \"Folletto\".\nIl giorno della sua venuta, Robert, fedele amico di Ned col quale ha combattuto per la conquista del Trono di Spade, gli offre la carica di Primo Cavaliere del Re, detenuta da Jon Arryn, e in pi\u00f9 prospetta a Ned l'idea di unire le loro Case con un matrimonio combinato tra i rispettivi figli, Joffrey e Sansa. In serata, per\u00f2, Catelyn riceve una lettera da parte di sua sorella Lysa, vedova del defunto Jon, nella quale Lysa incolpa i Lannister, casata della Regina Cersei, della morte di suo marito, cos\u00ec Ned accetta l'incarico di Robert per sostare ad Approdo del Re e scoprire la verit\u00e0.\nIl giorno successivo, mentre si sta arrampicando su di una torre, il piccolo Bran sorprende casualmente i gemelli Lannister, Cersei e Jaime, durante un rapporto incestuoso, alche Jaime scaraventa Bran gi\u00f9 dalla finestra, nella speranza di salvaguardare il loro sporco segreto.\nNel frattempo, aldil\u00e0 del Mare Stretto, nel continente orientale di Essos, la giovane Daenerys Targaryen, l'ultima discendente femminile della precedente dinastia regnante sul Trono di Spade, che fu spodestata durante la guerra di Robert, viene costretta dal suo crudele e borioso fratello maggiore, Viserys, a sposare Khal Drogo, il capo di una vasta trib\u00f9 di fenomenali e barbarici guerrieri \"Dothraki\", di cui Viserys intende usufruire per potersi riappropriare del Trono di Spade. In occasione del suo matrimonio con Drogo, a Daenerys vengono regalate delle uova di drago pietrificate da Magistro Illyrio Mopatis, presso cui lei e Viserys hanno alloggiato, poi i due sposi consumano la loro prima notte di nozze.\n\"La Strada del Re\".\nTrama.\nPoco prima di ripartire verso Approdo del Re, Cersei e Jaime vengono a sapere che Bran \u00e8 miracolosamente sopravvissuto alla caduta dalla torre, sprofondando tuttavia in uno stato di coma.\nMentre la carovana reale s'incammina per la capitale, seguita da Ned e dalle sue due figlie femmine, Sansa ed Arya, Jon prende la decisione di unirsi ai Guardiani della Notte, accompagnato da suo zio Benjen Stark, fratello di Ned e ranger della confraternita, e da Tyrion, in visita di piacere alla Barriera.\nUna notte, nelle stanze private di Bran, penetra un assassino che cerca di uccidere il ragazzino, ma soltanto l'intervento di Estate, meta-lupo di Bran, riesce a trarre in salvo sia il padrone, sia Catelyn. Scossa dall'avvenimento, Catelyn indaga a fondo e, all'interno della torre da cui Bran \u00e8 precipitato, rinviene un capello biondo che, assieme al criptico messaggio di sua sorella Lysa, non fa che accrescere i suoi sospetti su un possibile coinvolgimento dei Lannister. Catelyn decide allora di cavalcare in segreto fino ad Approdo del Re per mettere in guardia Ned contro i Lannister.\nDurante la marcia verso la capitale, lungo la Strada del Re, Ned e Robert discutono sul matrimonio tra Daenerys Targaryen e Khal Drogo, e Robert esprime tutto il suo odio nei confronti dell'intera dinastia Targaryen, dato che furono Aerys II Targaryen, detto il \"Re Folle\", e suo figlio maggiore Rhaegar il motivo per il quale scese in guerra e usurp\u00f2 loro il Trono di Spade, in ritorsione al rapimento e alla morte di Lyanna Stark, sorella minore di Ned, nonch\u00e9 promessa sposa di Robert.\nIntanto, Arya, dall'animo ribelle ed anticonformista, si allena con la spada per affinare le sue abilit\u00e0, infatti Jon le aveva precedentemente regalato un piccolo pugnale che lei ribattezza \"Ago\".\nIl principe Joffrey, in un gesto di pura prepotenza, assale l'amico garzone di Arya, Mycah, con cui la bambina stava giocando, cos\u00ec Arya dapprima aggredisce Joffrey, che a sua volta viene ferito da Nymeria, meta-lupa di Arya. Pur di salvare Nymeria dall'ira di Joffrey, Arya riesce a farla disperdere tra la boscaglia, ma Robert, su insistenza di Cersei, impone che la meta-lupa di Sansa, Lady, venga uccisa al posto di Nymeria, mentre Sandor Clegane, il \"Mastino\", guardia del corpo di Joffrey, ammazza il povero Mycah. Nell'attimo stesso in cui Ned, a malincuore, sopprime Lady, Bran si risveglia dal coma a Grande Inverno.\nAd Essos, nell'accampamento Dothraki, Daenerys comincia ad abituarsi al suo stato di \"Khaleesi\" e lascia che la sua ancella Doreah le insegni i segreti dell'erotismo per impressionare Drogo. \n\"Lord Snow\".\nTrama.\nUna volta giunto ad Approdo del Re, Ned viene accolto da Jaime nella Sala del Trono di Spade, dove i due rievocano aneddoti del passato riguardo il precedente sovrano di Westeros, Aerys II Targaryen il Folle, che uccise barbaramente il padre e il fratello maggiore di Ned, Brandon, per poi essere eliminato a tradimento dallo stesso Jaime, ai tempi un membro della sua Guardia Reale e che, da allora, viene ricordato in qualit\u00e0 di \"Sterminatore di Re\".\nDurante una riunione del Concilio Ristretto, composto dal fratello minore di Robert, Renly Baratheon, il Maestro del Conio Petyr \"Ditocorto\" Baelish, il Maestro dei Sussurri e responsabile dello spionaggio Varys, e il Gran Maestro Pycelle, Ned scopre che la Corona \u00e8 fortemente indebitata, specialmente nei confronti della Casa Lannister.\nIntanto, Catelyn arriva in segreto ad Approdo del Re, ma le spie di Varys la riconoscono immediatamente e pertanto la scortano in uno dei bordelli gestiti da Ditocorto, amico di vecchia data di Catelyn. Qui, la donna mostra a Baelish e Varys l'arma adoperata dal sicario mandato ad uccidere Bran. Petyr ammette che il pugnale, forgiato in Acciaio di Valyria, apparteneva a lui, prima di averlo ceduto a Tyrion in una scommessa, cos\u00ec Baelish promette a Catelyn di aiutare Ned a venirne a capo, dopodich\u00e9 la donna si rimette in marcia verso Grande Inverno.\nLa tensione tra Sansa ed Arya \u00e8 salita alle stelle dalla morte di Lady, e Ned, nel consolare Arya, apprende della passione della figlia per i duelli con la spada, per questo ingaggia Syrio Forel, un abilissimo schermidore Braavosiano, nella speranza che insegni ad Arya come combattere secondo le tecniche orientali della \"Danza dell'Acqua\".\nA Grande Inverno, Bran \u00e8 ormai cosciente ma, purtroppo, oltre che ad aver dimenticato ci\u00f2 che gli \u00e8 capitato, ha perso l'uso delle gambe, per il quale resta profondamente amareggiato.\nJon inizia il suo addestramento al Castello Nero dei Guardiani della Notte, situato ai piedi della Barriera, dimostrandosi gi\u00e0 molto abile e schernendo i neo-arruolati, anche se apprende che la vera natura dei suoi confratelli si \u00e8 ridotta ad una mera colonia penale, caratterizzata principalmente da malviventi, ladri, stupratori e assassini. In seguito, Benjen, zio di Jon, parte per una missione di ricerca dei Bruti, popolo nomade e barbaro che spesso e volentieri compie razzie ai danni della societ\u00e0 civilizzata, oltre la Barriera.\nTyrion, ospite al Castello Nero, viene umilmente pregato dal Lord Comandante dei Guardiani della Notte, Jeor Mormont, e da Maestro Aemon di intercedere tramite sua sorella Cersei, la Regina, affinch\u00e9 Re Robert invii loro pi\u00f9 reclute per contrastare la minaccia dei Bruti.\nNel Mare Dothraki, un'immensa pianura di Essos, Daenerys riesce pian piano ad integrarsi tra i Dothraki, adottando i loro usi e costumi, parlando la loro lingua e comportandosi da vera Khaleesi, il che suscita le angherie di Viserys, ansioso di riacquisire il pieno potere di Westeros. Daenerys scopre inoltre di essere incinta di Drogo.\n\"Il giuramento\".\nTrama.\nAd Approdo del Re, Sansa \u00e8 ancora distrutta dopo l'uccisione di Lady, la sua meta-lupa. Eddard chiede al Gran Maestro Pycelle informazioni sulla morte del suo predecessore, il Primo Cavaliere Jon Arryn. Il Gran Maestro gli rivela quindi che Arryn, poco prima di morire, gli aveva chiesto in prestito un libro: \"Storia e discendenze delle Grandi Casate Nobili dei Sette Regni\". Eddard, incuriosito, si fa consegnare il volume. Cercando altre informazioni da Petyr Baelish, Eddard indaga su un armaiolo, che gli racconta di come l'ex Primo Cavaliere si recasse spesso da lui per parlare con il suo apprendista, un ragazzo di nome Gendry; Eddard, guardandolo negli occhi, capisce che si tratta di un figlio bastardo di re Robert.\nSulla Barriera, intanto, arriva Samwell Tarly, un ragazzo dell'Altopiano, altro regno facente parte dei Sette Regni di re Robert e amministrato dalla Casa Tyrell, piuttosto grassoccio e incapace di combattere, che diviene oggetto di nonnismo da parte dell'addestratore, ser Alliser Thorne. Jon Snow, non condividendo i metodi dell'addestratore, cerca di proteggere Sam ed invita i suoi nuovi amici, Grenn e Pyp, a fare altrettanto.\nAd Approdo del Re inizia il torneo indetto per festeggiare la nomina di Eddard come Primo Cavaliere del Re. Durante il primo combattimento, Petyr Baelish racconta strane verit\u00e0 sulla Guardia Personale del principe Joffrey, Sandor Clegane detto \"il Mastino\", ad una sconvolta Sansa. Durante il torneo, inoltre, la regina Cersei si reca da Eddard per cercare di capire i suoi scopi e lo minaccia velatamente.\nDurante il viaggio di ritorno al Nord, Catelyn Tully si ferma in una locanda situata nelle Terre dei Fiumi, altro regno facente parte dei Sette Regni e governato dal padre della donna, lord Hoster Tully, dove incontra Tyrion Lannister, di ritorno dalla Barriera. Cat lo accusa pubblicamente del tentato assassinio di Bran e, sfruttando i suoi rapporti di amicizia con tutte le casate delle Terre dei Fiumi, la donna assolda alcuni nobili cavalieri e un paio di mercenari, prendendo il nano prigioniero.\n\"Il lupo e il leone\".\nTrama.\nAd Approdo del Re continua il torneo in onore del nuovo Primo Cavaliere. Gli sfidanti alla giostra di quel giorno sono ser Loras Tyrell, soprannominato Cavaliere di Fiori, e la \"Montagna\" Gregor Clegane, fratello maggiore del Mastino. Il giovane Tyrell vince con un escamotage, ma Clegane, infuriato, prima uccide il proprio cavallo e poi attacca a sorpresa l'avversario, che viene per\u00f2 difeso da Sandor Clegane, frappostosi tra i due. Pi\u00f9 tardi, Varys rivela ad Eddard che uno dei cavalieri morti al torneo quel giorno era stato pagato per avvelenare Jon Arryn con un veleno chiamato \"Lacrime di Lys\", affermando inoltre che re Robert potrebbe fare la stessa fine.Arya Stark si ritrova casualmente ad origliare una conversazione tra Varys e Magistro Illyrio, nobiluomo della citt\u00e0 libera di Pentos, legato alla Casa Targaryen, nella quale i due concordano sul fatto che una guerra \u00e8 ormai alle porte; la bambina riferisce tutto al padre, ma non viene creduta. Durante una riunione del Concilio Ristretto, re Robert viene informato della gravidanza di Daenerys e pertanto ordina che la ragazza venga assassinata, ma Eddard si oppone e si dimette dall'incarico di Primo Cavaliere. Mentre Robert e sua moglie Cersei hanno un intenso scambio di opinioni riguardo al loro rapporto coniugale, Eddard incontra una giovane prostituta, madre di una bambina appena nata e avuta da re Robert, nel bordello di Ditocorto. Usciti dal bordello, Eddard e i suoi uomini vengono circondati da Jaime Lannister e alcuni suoi soldati, che attaccano gli uomini del Nord. I soldati di Ned vengono uccisi, Eddard viene ferito alla gamba e lasciato a terra privo di sensi, mentre Jaime lascia la citt\u00e0, intimandogli di dire a sua moglie Cat di rilasciare suo fratello Tyrion.\nLungo la Strada Alta, diretti verso la Valle di Arryn, altro regno facente parte dei Sette Regni e una volta amministrato da Jon Arryn, Tyrion nega fermamente a Catelyn di aver avuto a che fare con Bran. Poco dopo, il gruppo viene attaccato da alcuni barbari delle montagne e, durante lo scontro, il Folletto salva la vita a Lady Stark, cos\u00ec il gruppo scampa all'agguato. Una volta giunti a Nido dell'Aquila, capoluogo della Valle, Lysa accusa pubblicamente Tyrion di essere responsabile della morte di suo marito Jon e pertanto ordina che venga rinchiuso nelle celle del castello.\n\"La corona d'oro\".\nTrama.\nEddard Stark si risveglia dolorante nei suoi alloggi privati, dove trova ad aspettarlo re Robert e la regina Cersei, che lo accusa dell'agguato a Jaime e dell'arresto di Tyrion. Re Robert prende le difese di Ned e arriva a picchiare la sua regale consorte, poi costringe Eddard a ritirare le dimissioni da Primo Cavaliere del Re e infine lo informa che prender\u00e0 parte ad una battuta di caccia e che, in sua assenza, Eddard svolger\u00e0 le funzioni di reggente. Sostituitosi al re durante le udienze giornaliere, Eddard Stark viene informato che nelle Terre dei Fiumi alcuni villaggi stanno venendo razziati dagli uomini al comando di ser Gregor Clegane, alfiere di Tywin Lannister, che \u00e8 il padre della regina Cersei. Poich\u00e9 la Casa Tully, a cui appartiene sua moglie Catelyn, \u00e8 signora di quelle terre, Eddard interpreta l'attacco di ser Gregor come una forma di rappresaglia per il rapimento del Folletto e pertanto convoca Tywin Lannister a giudizio, perch\u00e9 risponda dei crimini del suo vassallo. Inoltre, Eddard affida al cavaliere Beric Dondarrion il compito di fermare e catturare ser Gregor Clegane. Dopo lo scontro con ser Jaime, Eddard \u00e8 fermamente deciso a tornare al Nord, ma trova l'opposizione delle sue figlie: le proteste di Sansa, che elogia i capelli biondi di Joffrey, richiamano l'attenzione di Eddard sull'incongruenza dei tratti somatici di Robert e Joffrey, deducendo che il padre dei tre figli di Cersei sia in realt\u00e0 Jaime Lannister e che l'assassinio di Jon Arryn e l'agguato a Bran siano stati commessi per mantenere quel segreto.\nA Grande Inverno, intanto, Bran si trova con il fratello maggiore Robb e con Theon Greyjoy; quest'ultimo \u00e8 il figlio del Lord Protettore delle Isole di Ferro, altro regno facente parte dei Sette Regni, ed \u00e8 stato preso come \"ostaggio\" dagli Stark quando era solo un bambino, dopo la ribellione di suo padre Balon, avvenuta circa nove anni prima. Il trio di ragazzi sta commentando l'attentato avvenuto contro lord Eddard ma, dopo un acceso scambio di opinioni, Robb e Theon si accorgono che Bran si \u00e8 allontanato da loro in sella al suo cavallo. Galoppando troppo velocemente nel bosco, Bran cade vittima di un'imboscata da parte di una manciata di Bruti. L'arrivo fortunoso dei suoi due compagni, prima Robb e poi Theon, lo salva. Stark e Greyjoy, alla fine, prendono prigioniera l'unica sopravvissuta del gruppo dei Bruti, una donna di nome Osha, impiegandola poi come serva a Grande Inverno.\nTyrion Lannister, rinchiuso nella fortezza di Nido dell'Aquila, grazie al suo acume e alla sua astuzia riesce ad ottenere un processo per singolar tenzone. Il suo campione \u00e8 il mercenario Bronn, che vince lo scontro contro il campione di Lysa. Dichiarato innocente, Tyrion parte per gli accampamenti militari Lannister stanziatisi, nel frattempo, nelle Terre dei Fiumi.\nAl di l\u00e0 dal Mare Stretto, Daenerys Targaryen sta conquistando la stima dei Dothraki ed esegue un crudele rituale della fertilit\u00e0, divorando un intero cuore di cavallo crudo, mentre suo fratello Viserys continua ad essere ignorato e la sua impazienza a crescere. Daenerys scopre inoltre di essere immune al contatto con fiamme roventi. Durante un festeggiamento per il bambino che la Khaleesi porta in grembo, Viserys tenta di rubare le tre preziose uova di drago di sua sorella, le quali le erano state donate il giorno del matrimonio con Khal Drogo da Magistro Illyrio, non riuscendovi grazie all'opposizione di ser Jorah Mormont. In preda al furore, Viserys si ubriaca e poi entra nella tenda dei festeggiamenti, dove minaccia di morte la sorella se Khal Drogo non terr\u00e0 fede alla promessa di dargli la corona in cambio della sposa. Drogo finge di stare al gioco, \"incoronandolo\" poi con dell'oro fuso. Daenerys osserva impassibile la scena, commentando cinicamente che il vero Drago erede dei Targaryen non sarebbe dovuto morire a contatto con il fuoco.\n\"Il gioco dei troni\".\nTrama.\nNelle Terre dei Fiumi, Tywin Lannister \u00e8 pronto con un esercito a muovere guerra alla Casa Tully: l'uomo, per nulla turbato dall'arrivo della lettera di Eddard Stark, discute con suo figlio Jaime e gli spiega i motivi che l'hanno spinto ad invadere la terra natia di Catelyn.\nAlla Barriera, intanto, fa ritorno il cavallo di Benjen Stark, anche se del ranger non c'\u00e8 ancora traccia. Jon Snow viene nominato attendente del comandante Mormont e, bench\u00e9 deluso per non essere stato qualificato come ranger, presta ugualmente il giuramento e diviene ufficialmente un Guardiano della notte a tutti gli effetti.\nA Vaes Dothrak, citt\u00e0 sacra per i Dothraki, Jorah Mormont sventa l'attentato ordinato da Robert Baratheon ai danni di Daenerys. Quindi Khal Drogo ricompensa l'uomo e poi promette a Daenerys un dono per il loro bambino in arrivo: salper\u00e0 alla volta di Westeros col suo intero \"khalasar\" e conquister\u00e0 il Trono di Spade e i Sette Regni.\nAd Approdo del Re, Cersei ed Eddard hanno un duro scontro verbale nel quale entrambi escono allo scoperto sulle loro intenzioni: ormai la frattura fra le loro Casate \u00e8 inevitabile. Re Robert ritorna in citt\u00e0 ferito gravemente, in seguito alla battuta di caccia andata male, quindi chiede all'amico Stark di scrivere il suo testamento, in cui lo nomina reggente dei Sette Regni finch\u00e9 suo figlio, Joffrey, non raggiunger\u00e0 l'et\u00e0 giusta per regnare. Eddard trascrive per\u00f2 la parola \"vero erede\" anzich\u00e9 \"figlio\". Intuito che l'incidente di caccia di Robert era solo un modo per ucciderlo e farlo fuori, Renly, suo fratello minore, tenta di convincere Eddard a togliere la custodia di Joffrey a Cersei, perch\u00e9 vuole prendersi lui il trono. Ned per\u00f2 rifiuta categoricamente, poich\u00e9 ritiene che sia Stannis Baratheon, fratello maggiore di Renly, il legittimo erede al trono, quindi gli invia una lettera in cui lo avvisa della vera paternit\u00e0 dei tre figli di Cersei. Re Robert muore, quindi Eddard Stark, con l'appoggio della Guardia Cittadina, che \u00e8 stata pagata da Ditocorto affinch\u00e9 sia fedele a Ned, accusa Joffrey, in quel momento gi\u00e0 sedutosi sul Trono di Spade, di essere indegno a regnare poich\u00e9 frutto di un incesto. Il rapido tradimento di Petyr Baelish e della Guardia Cittadina, per\u00f2, porta Ned ad essere arrestato.\n\"La guerra alle porte\".\nTrama.\nAd Approdo del Re, le guardie Lannister prendono in custodia Sansa ed eliminano ci\u00f2 che resta delle guardie Stark, poi costringono la ragazza ad inviare una lettera al fratello maggiore, Robb Stark, per imporgli la sottomissione alla corona e per informarlo del \"tradimento\" di Ned. Il maestro di scherma di Arya, Syrio Forel, si sacrifica e riesce a far scappare la bambina, in quel momento braccata da alcune guardie Lannister. Rimasta sola, Arya recupera la spada donatagli dal fratello bastardo Jon Snow e, dopo aver pugnalato un ragazzino, si nasconde tra le mura cittadine. Il Concilio Ristretto si \u00e8 liberato di tutte le cariche vacanti consegnandole a fedeli e affiliati della Casa Lannister: la carica di Primo Cavaliere \u00e8 andata a Tywin Lannister, mentre Barristan Selmy, comandante della Guardia Reale, viene sollevato dall'incarico perch\u00e9 accusato di essere troppo vecchio; egli per\u00f2 si rifiuta di accettare le condizioni offertegli e si allontana dalla sala. In tale seduta, Sansa tenta di suscitare la compassione dell'irremovibile re Joffrey, il quale accetta di graziare Eddard solo se questi lo riconoscer\u00e0 come vero ed unico re.\nAlla Barriera, intanto, vengono portati i corpi di due ranger morti facenti parte della spedizione di Benjen Stark; non si hanno per\u00f2 ancora tracce dell'uomo e del resto della sua squadra. Il comandante Mormont viene informato della morte del re e dell'accusa di tradimento imputata a lord Eddard Stark, pertanto avvisa il giovane Snow, turbato per la sorte delle sorelle e del padre, che in segreto medita di disertare e fuggire dalla Barriera. Durante la notte, uno dei due cadaveri ranger si rianima come non-morto e attacca il comandante Mormont, Jon Snow e il suo meta-lupo, Spettro. Il non-morto, che all'apparenza sembrava invincibile, viene ucciso da Jon grazie all'espediente di bruciarlo con il fuoco.\nA Nido dell'Aquila, lady Catelyn cerca l'alleanza della sorella Lysa, che per\u00f2 gliela nega perch\u00e9 intende tenere l'esercito della Valle a protezione sua e del suo unico figlio, Robin Arryn. Catelyn se ne va delusa, per poi dirigersi verso Grande Inverno. Sulla via del ritorno, Tyrion e Bronn vengono circondati dai barbari delle montagne, pronti ad ucciderli, ma grazie alla sua dialettica Tyrion riesce a persuaderli a combattere con suo padre contro gli Stark.\nDurante il saccheggio di un villaggio, contro ogni usanza conosciuta, Daenerys salva e protegge alcune schiave, provocando cos\u00ec dissapori tra i suoi soldati. Uno di loro si ribella e viene ucciso personalmente da Drogo, il quale, ferito, si fa convincere da Daenerys ad affidarsi alle cure di una delle schiave salvate da lei, una guaritrice di nome Mirri Maz Duur.\nA Grande Inverno, Robb Stark riceve l'ordine di sottomettersi a Re Joffrey I e, per tutta risposta, chiama a raccolta l'esercito del Nord e dichiara guerra aperta ai Lannister, nominando suo fratello minore, Bran, Lord di Grande Inverno in sua vece. Una volta giunta all'accampamento militare degli Stark, Cat si ricongiunge col figlio maggiore e con i suoi luogotenenti e lo esorta a proseguire la sua marcia.\nNelle Terre dei Fiumi, intanto, Tyrion raggiunge l'accampamento Lannister assieme ai suoi nuovi \"alleati\". Il padre Tywin lo costringe a prendere posto nelle prime linee dell'esercito Lannister, comandando per l'appunto i suoi nuovi amici, i barbari delle montagne.\n\"La confessione\".\nTrama.\nAd Approdo del Re, Eddard Stark continua ad essere tenuto prigioniero nelle segrete della Fortezza Rossa. Varys, in gran segreto, lo nutre e lo aggiorna sulle novit\u00e0, esortandolo a giurare fedelt\u00e0 a Joffrey per salvarsi la vita. Eddard per\u00f2 manifesta le sue intenzioni di non voler confessare il suo presunto tradimento ai danni della corona.\nNelle Terre dei Fiumi, l'esercito Stark continua ad avanzare verso Approdo del Re e, una volta giunto in prossimit\u00e0 delle Torri Gemelle, Robb invia sua madre a contrattare con l'anziano lord Walder Frey, alfiere dei Tully e signore di quelle terre, nel tentativo di ottenere il permesso di attraversare il guado cittadino. Le trattative hanno esito positivo e il ragazzo sigla anche un patto matrimoniale con una delle nipoti/figlie di lord Walder.\nAlla Barriera, intanto, il Lord Comandante Mormont affida la sua spada in acciaio di valyria, \"Lungo Artiglio\", al giovane Snow, come ricompensa per avergli salvato la vita. Successivamente, Jon viene informato dall'amico Samwell Tarly delle manovre militari del fratellastro Robb e continua a meditare di disertare per raggiungere la sua famiglia, nonostante il giuramento dei Guardiani della notte imponga loro di difendere il reame senza interferire nei vari scontri politici e militari.\nNel Mare Dothraki, intanto, Khal Drogo \u00e8 sofferente per via di un'infezione causatagli dalle precedenti ferite e, nonostante gli sforzi della sua Khaleesi, sembra destinato a morte certa. Daenerys si affida quindi alla guaritrice Mirri Maz Duur, per eseguire dei riti di magia come ultima speranza per salvare Drogo. Un suo luogotenente le si rivolta contro per via di questa scelta e Jorah si vede costretto ad ucciderlo. All'improvviso, Daenerys inizia a soffrire per il parto prematuro, ma le levatrici dothraki si rifiutano di assisterla, in quanto credono sia stata maledetta da Mirri Maz Duur alla quale, alla fine, ser Jorah \u00e8 costretto a chiedere aiuto.\nLa sera prima della battaglia Tyrion, infuriato per l'ordine ricevuto dal padre, si concede svaghi nella sua tenda e invita una giovane prostituta di nome Shae a passare la notte con lui. Il mattino dopo, l'esercito Lannister si scontra con l'esercito Stark, guidato da Roose Bolton, un alfiere degli Stark. Nonostante le truppe Lannister vincano lo scontro, al termine della battaglia ricevono la notizia che Robb Stark, al comando di un distaccamento dell'esercito del Nord, ha colto alle spalle l'esercito di Jaime, impegnato nell'assedio di Delta delle Acque, il capoluogo delle Terre dei Fiumi, sconfiggendolo e prendendo prigioniero lo stesso Sterminatore di Re, soprannome affibbiato a Jaime dopo il regicidio di re Aerys.\nArya, nel frattempo, continua a nascondersi nei bassifondi della citt\u00e0. Suo malgrado, la ragazzina assiste alla deportazione del padre Eddard al Tempio di Baelor per il pubblico processo, facendosi strada fra la folla che accusa il padre di essere un traditore. Eddard scorge Yoren, un reclutatore dei Guardiani della notte e amico di suo fratello Benjen, tra la calca, pertanto gli fa cenno di occuparsi della piccola Arya, appostata in quel momento in segreto ai piedi di una statua, mentre lui accetta di confessare fedelt\u00e0 al Trono di Spade. Nonostante tutte le falsit\u00e0 che Eddard si \u00e8 trovato costretto ad ammettere, re Joffrey lo condanna a morte per decapitazione, con in sottofondo le urla disperate della giovane Sansa, ancora tenuta in ostaggio dai Lannister.\n\"Fuoco e sangue\".\nTrama.\nAd Approdo del Re, il reclutatore dei Guardiani della notte, Yoren, taglia i capelli ad Arya per farla assomigliare ad un maschio. La piccola viene subito presa di mira da due bulli, ma grazie alla sua spada e a Gendry, figlio bastardo di Re Robert ed ex aiutante dell'armaiolo, riesce a farsi rispettare. Poi la carovana parte verso il Nord. Alla Fortezza Rossa, re Joffrey tortura Sansa mostrandole la testa del padre, Septa e persone a lei care infilate su delle picche: Sansa comincia a dare segni di repulsione verso il ragazzo e a tramare contro di lui.\nA Grande Inverno, Bran continua a fare strani sogni, soprattutto su dei corvi, che sembrano essere premonitori sulla sorte del padre. Poco dopo, infatti, riceve la notizia della morte di lord Eddard.\nAnche nell'accampamento dell'esercito del Nord giunge la notizia della morte di Eddard, lacerando gli animi di Robb e di sua madre Cat. A quel punto, gli alfieri del Nord rinnovano la loro lealt\u00e0 a Robb Stark e lo nominano Re del Nord, in aperto contrasto al Re dei Sette Regni, Joffrey. Lady Catelyn parla con Jaime Lannister, in quel momento tenuto prigioniero, e riesce a far confessare la defenestrazione di Bran, pur senza scoprire la motivazione.\nNell'accampamento militare dei Lannister, il Primo Cavaliere Tywin ammette di aver sottovalutato la scaltrezza di suo figlio Tyrion in battaglia e, in un inatteso atto di fiducia, lo nomina Primo Cavaliere in sua vece. Prima di partire per Approdo del Re, a Tyrion viene consigliato di tenere d'occhio e imporre rigore a Joffrey e Cersei.\nAlla Barriera, Jon Snow fugge alla volta dell'esercito Stark, ma i suoi confratelli lo scoprono e riescono a fargli cambiare idea. Alla fine, Snow viene ammonito e convinto a rinnovare la sua lealt\u00e0 ai soli Guardiani della notte. Il Lord Comandante Jeor Mormont, preoccupato per le insistenti voci sugli Estranei, organizza una vasta spedizione al di l\u00e0 della Barriera e chiama a raccolta tutti gli uomini disponibili.\nNel Mare Dothraki, la maggior parte del khalasar di Drogo se n'\u00e8 andato e con Daenerys sono rimasti solo pochi fedeli. Drogo \u00e8 sopravvissuto grazie allo strano rito di guarigione della schiava Mirri Maz Duur, ma si ritrova in uno stato vegetativo, mentre suo figlio \u00e8 nato morto e deforme: la schiava ha cos\u00ec ottenuto la vendetta per la distruzione del proprio villaggio. Daenerys, sconvolta per la morte del figlio e per le condizioni di Drogo, concede una morte dignitosa al marito e lo soffoca lei stessa con un cuscino, poi fa costruire un'alta pira funeraria, sulla quale vengono posti il corpo di Drogo, le tre Uova di Drago ricevute come dono di nozze e la schiava Mirri Maz Duur legata viva: mentre le fiamme divampano, Daenerys vi si getta dentro senza mostrare dolore. Il mattino dopo, ser Jorah la ritrova indenne tra le ceneri, con tre cuccioli di drago avvinghiati al corpo; a quel punto, gli uomini e le donne rimasti del suo khalasar le giurano eterna fedelt\u00e0."}
{"id": "3274409", "revid": "112055941", "url": "https://it.wikipedia.org/wiki?curid=3274409", "title": "Prova di Mos\u00e8", "text": "La Prova di Mos\u00e8 \u00e8 un dipinto a olio su tavola (89x72 cm) di Giorgione, databile al 1502-1505 circa e conservato nella Galleria degli Uffizi a Firenze. L'opera fa \"pendant\" con il \"Giudizio di Salomone\" nello stesso museo.\nStoria.\nLe due tavolette arrivarono alla Galleria dalla villa di Poggio Imperiale nel 1795, con attribuzione a Giovanni Bellini. L\u00ec sono note almeno dal 1692, quando vennero registrate tra i beni della granduchessa Vittoria Della Rovere: si \u00e8 ipotizzato quindi che originariamente fossero ad Urbino nei patrimoni Della Rovere portati a Firenze proprio da Vittoria.\nChe le due tavole fossero in coppia \u00e8 evidente per le dimensioni analoghe e per le analoghe scelte compositive: se in una predomina la figura del faraone in trono, nell'altra ha un posto simmetrico il re d'Israele.\nCome la maggior parte delle opere di Giorgione ci sono state molte discordanze attributive e di datazione. Se alcuni mettono in dubbio la sua mano nella realizzazione delle figure, i paesaggi sono invece quasi certamente di mano sua. Fiocco (1941) cita come collaboratore possibile il Campagnola, Longhi (1946) un ignoto ferrarese, Morassi (1942) il Catena, Moro (1989) Giovanni Agostino da Lodi. Secondo studi pi\u00f9 recenti le discordanze stilistiche sarebbero piuttosto da imputare ai restauri.\nLe datazioni proposte oscillano tra il 1495 e il 1505, ma le pi\u00f9 probabili sono legate ai primi anni del Cinquecento. Fu Cavalcaselle il primo a riferire le due opere a Giorgione, nel 1861.\nDescrizione e stile.\nL'iniquo faraone d'Egitto mise alla prova Mos\u00e8 bambino, turbato da un gesto del bimbo con cui gli aveva fatto cadere la corona dalla testa, e timoroso che in futuro gli avrebbe potuto usurpare la ricchezza e il potere. Posto davanti a due contenitori, di carboni ardenti e di monete d'oro, il neonato sceglie i tizzoni, bruciandosi la lingua (per questo divenne per sempre balbuziente) ma rassicurando il faraone sulla sua innocenza. Si tratta di un episodio non proveniente dalla Bibbia, ma da testi ebraici medievali, quali li \"Shemot Rabb\u00e0\" o la Bibbia versificata di Geofroy de Paris ed Herman de Valencerinies.\nIl faraone si trova su un alto trono a sinistra, circondato da vari personaggi; davanti a lui si vede sua figlia con Mos\u00e9 bambino, da lei adottato, in braccio, che si protende verso uno dei due contenitori portati da due paggi. Dietro si trovano altre figure in abiti dalle fogge esotiche, tipiche dell'arte veneziana che era abituata alle popolazioni straniere. Essi sono rappresentati per lo pi\u00f9 in isocefalia, cio\u00e8 con le teste alla stessa altezza. La figura femminile voltata verso l'esterno sembra anticipare la \"Giuditta con la testa di Oloferne\" dell'Ermitage, mentre le altre fisionomie corrispondono alle tipologie ideali del maestro.\nDietro si dispiega un vasto paesaggio con a sinistra alti alberi ombrosi e a destra un'apertura in lontananza in cui si vedono colline, castelli e montagne che si perdono all'orizzonte.\nRispetto alla tavoletta di \"Salomone\" si notano rimandi anche nel contenuto: se in questa scena un re dispotico mette alla prova un bambino, nell'altra un re saggio si mostra giudice imparziale tra due donne che si contendono un neonato vivo e ne disconoscono uno morto."}
{"id": "3274410", "revid": "2118580", "url": "https://it.wikipedia.org/wiki?curid=3274410", "title": "Coppa J.League 2010", "text": "La J.League Cup 2010 (o Coppa Yamazaki Nabisco 2010), la Coppa di Lega nipponica di calcio, venne vinta dal J\u00fabilo Iwata.\nA questa competizione hanno preso parte tutte le squadre di J.League 1.\nKashima Antlers, Kawasaki Frontale, Sanfrecce Hiroshima e Gamba Osaka accedono direttamente ai quarti a causa della loro partecipazione alla fase a gironi dell'AFC Champions League. Dalla fase a gironi accedono ai quarti le prime due di ogni gruppo."}
{"id": "3274411", "revid": "287204", "url": "https://it.wikipedia.org/wiki?curid=3274411", "title": "I Know", "text": ""}
{"id": "3274412", "revid": "256896", "url": "https://it.wikipedia.org/wiki?curid=3274412", "title": "Donaldiini", "text": "Donaldiini \u00e8 una trib\u00f9 di ragni appartenente alla sottofamiglia Dendryphantinae della famiglia Salticidae dell'ordine Araneae della classe Arachnida.\nDistribuzione.\nL'unico genere oggi noto di questa trib\u00f9 \u00e8 diffuso a Panama.\nTassonomia.\nA maggio 2010, gli aracnologi riconoscono un solo genere appartenente a questa trib\u00f9:"}
{"id": "3274413", "revid": "36426", "url": "https://it.wikipedia.org/wiki?curid=3274413", "title": "Prova del fuoco di Mos\u00e8", "text": ""}
{"id": "3274415", "revid": "177744", "url": "https://it.wikipedia.org/wiki?curid=3274415", "title": "Reiter Marsch", "text": "Reiter Marsch (Marcia dei Cavalieri) op. 428, \u00e8 una marcia di Johann Strauss II.\nIl 17 febbraio 1887, il \"Wiener Illustrirtes Extrablatt\" scrisse in un suo articolo:\nIl libretto, che tanto aveva incuriosito e attratto l'attenzione del sessantunenne Johann Strauss, era una rivisitazione del celebre romanzo \"Der abenteuerliche Simplicissimus\" (L'Avventuroso Simplicissimus) dello scrittore H.J.C. von Grimmelshausendel del 1669 e ambientato durante la Guerra dei Trent\u2019anni. L'obiettivo dichiarato di L\u00e9on con questo libretto era il \"superamento delle operette senza senso\", e ci\u00f2 coincise con il desiderio di Strauss di impegnarsi nella composizione di musiche pi\u00f9 adatte ad un dramma che ad un'operetta. \nIl lavoro ebbe la sua prima presso il \"Theater an der Wien\" di Vienna la sera del 17 dicembre 1887 sotto il titolo di \"Simplicius\", Operetta in un Preludio e 2 atti.\nDalle melodie del \"Simplicius\", successivamente, il compositore ricav\u00f2 un totale di sei brani orchestrali che durante il mese di agosto vennero pubblicati dall'editore \"Cranz\": un valzer, una marcia, una quadriglia e tre polke. Tra le prime opere ad apparire in stampa vi fu la \"Reitermarsch\", la cui prima esecuzione avvenne con l'Orchestra Strauss sotto la direzione di Eduard Strauss nella Sala Dorata del Musikverein, il 15 gennaio 1888. Tuttavia, un'altra prima esecuzione ebbe luogo quasi un mese prima, il 18 dicembre 1887 (il giorno dopo la prima dell'operetta) quando Karl Komz\u00e1k II (1850-1905) la diresse ad un concerto con l'84\u00ba reggimento di fanteria della citt\u00e0 di Vienna nel \"Volksgarten\". La \"Reitermarsch\" ebbe molto successo ed entr\u00f2 subito nel repertorio di molte bende militari.\nPer la melodia principale della sua \"Reitermarsch\", Johann Strauss utilizz\u00f2 la melodia del \"Reiterlied\" (Canto dei cavalieri), cantata durante la prima del lavoro da Josef Josephi (il cui vero nome era Josef Ichh\u00e4user, 1852-1920) nel ruolo dell'Eremita. Le melodie che compongono questo brano provengono dalla seguenti parti dell'operetta:"}
{"id": "3274416", "revid": "834", "url": "https://it.wikipedia.org/wiki?curid=3274416", "title": "I Quattro Moschettieri", "text": ""}
{"id": "3274417", "revid": "834", "url": "https://it.wikipedia.org/wiki?curid=3274417", "title": "I Wanna Be Your Man (EP)", "text": ""}
{"id": "3274418", "revid": "1723025", "url": "https://it.wikipedia.org/wiki?curid=3274418", "title": "Marie Cavallier", "text": "Biografia.\nMarie Cavallier \u00e8 nata a Parigi, in Francia. \u00c8 l'unica figlia nata dal matrimonio tra Alain Cavallier e Fran\u00e7oise Grassiot. Si \u00e8 trasferita in Svizzera, a Ginevra, dopo il divorzio dei suoi genitori.\nLa Principessa ha quattro fratellastri, Benjamin e Gregory Grandet, nati entrambi in Svizzera, e Charles e Edouard Cavallier, nati a Parigi.\nIstruzione.\nDopo il divorzio dei suoi genitori, Marie frequenta la scuola internazionale Coll\u00e8ge Alpin Beau Soleil, in Svizzera. Successivamente, studia prima International Business ed Economia presso il Babson College, una scuola privata a Wellesley negli Stati Uniti,\npoi Economia a Ginevra. Consegue la laurea presso la Marymount Manhattan College di New York.\nDurante gli anni dell'universit\u00e0, nel 1994, Marie lavora come assistente del responsabile alle pubbliche relazioni della Est\u00e9e Lauder, e anche presso la ING Numismatic Group SA a Ginevra.\nDopo la laurea, inizia a lavorare per DoubleClick Inc a New York. Ritornata in Francia, lavora per Media Marketing e, in Svizzera, per Radianz, del gruppo Reuters, e ING Numismatic Group SA. \nInterrompe ogni attivit\u00e0 con il fidanzamento.\nLa Principessa Marie \u00e8 di madrelingua francese, ma parla fluentemente anche italiano, inglese e spagnolo. Dopo il matrimonio ha iniziato a studiare il danese.\nMatrimonio.\nIl 24 maggio 2008, Marie Cavallier ha sposato S.A.R. il Principe Joachim di Danimarca e con il matrimonio \u00e8 diventata S.A.R. la Principessa Marie, Contessa di Monpezat. La cerimonia ha avuto luogo presso la Chiesa di M\u00f8gelt\u00f8nder, mentre il banchetto delle nozze si \u00e8 tenuto nella residenza reale di Schackenborg.\nFigli.\nIl 10 novembre 2008, la corte reale danese ha annunciato che la Principessa Marie era in attesa del primo figlio della coppia, per maggio 2009. Marie ha partorito un figlio maschio al Rigshospitalet il 4 maggio 2009 alle 4:57 del mattino. I nomi del piccolo, Principe Henrik Carl Joachim Alain, sono stati rivelati al suo battesimo, che ha avuto luogo il 26 luglio 2009 nella Chiesa di M\u00f8gelt\u00f8nder.\nIl 24 agosto 2011, la corte reale danese ha annunciato che la Principessa Marie era in attesa del secondo figlio della coppia, per gennaio 2012. Il 24 gennaio 2012, la Principessa Marie ha partorito una bambina. La Principessa ha ricevuto i nomi di Athena Marguerite Francoise Marie ed \u00e8 stata battezzata il 20 maggio 2012 sempre nella Chiesa di M\u00f8gelt\u00f8nder.\nLa principessa Marie \u00e8 anche madrina della figlia di Oscar e Britt Davidsen Siesbye, a sua volta madrina del Principe Henrik. Nell'ottobre 2009 \u00e8 diventata madrina di Agathe Anna Steenstrup, figlia di Peter e Henriette Steenstrup, il cui figlio era, a sua volta, paggio al matrimonio di Joachim e Marie.\n\u00c8 anche madrina della figlia del principe ereditario Frederik e principessa ereditaria Mary, la principessa Josephine."}
{"id": "3274419", "revid": "1305772", "url": "https://it.wikipedia.org/wiki?curid=3274419", "title": "I Wanna Be Your Man", "text": ""}
{"id": "3274421", "revid": "287204", "url": "https://it.wikipedia.org/wiki?curid=3274421", "title": "Jean Baptiste Eug\u00e9ne Estienne", "text": ""}
{"id": "3274422", "revid": "448172", "url": "https://it.wikipedia.org/wiki?curid=3274422", "title": "Jean-Baptiste Eug\u00e8ne Estienne", "text": ""}
{"id": "3274427", "revid": "1305772", "url": "https://it.wikipedia.org/wiki?curid=3274427", "title": "Iancului", "text": ""}
{"id": "3274428", "revid": "287204", "url": "https://it.wikipedia.org/wiki?curid=3274428", "title": "Ibach (disambigua)", "text": ""}
{"id": "3274429", "revid": "1305772", "url": "https://it.wikipedia.org/wiki?curid=3274429", "title": "Ica\u00f1o", "text": ""}
{"id": "3274432", "revid": "1305772", "url": "https://it.wikipedia.org/wiki?curid=3274432", "title": "Pratt &amp; Whitney F135", "text": "Il Pratt &amp; Whitney F135 \u00e8 un motore a turboventola con postbruciatore sviluppato per il caccia multiruolo F-35 Lightning II. La famiglia dei propulsori F135 ha diverse varianti, tra cui una versione convenzionale e una versione STOVL (\"Short Take Off Vertical Landing\") che comprende una ventola per la spinta verticale chiamata Rolls-Royce LiftSystem. Il primo esemplare di produzione in versione STOVL \u00e8 stato consegnato a dicembre 2010.\nSviluppo.\nLe origini del propulsore risalgono ad un programma DARPA del 1986 che mirava a sviluppare un aereo da caccia con capacit\u00e0 \"stealth\" e STOVL per il Corpo dei Marines statunitense da parte del team Skunk Works della Lockheed Martin. Paul Bevilaqua, un progettista della Lockheed concep\u00ec e brevett\u00f2 un prototipo di aereo, e la Pratt &amp; Whitney (P&amp;W) svilupp\u00f2 il propulsore. Questo dimostratore impiegava la ventola del primo stadio di un propulsore F119 come ventola di sollevamento, e le ventole del modello F100-220 per il propulsore. Inoltre venne impiegata la grande turbina a bassa pressione della versione F100-229, in modo da poter raggiungere la potenza necessaria per la ventola di sollevamento e un ugello a spinta variabile. Questo dimostratore forn\u00ec le basi per lo sviluppo del propulsore F135.\nAl termine del 2010 il propulsore ha completato 20\u00a0000 ore di test, terminando la fase di sviluppo e di dimostrazione ed \u00e8 stato consegnato il primo esemplare di produzione. Gli aerei F-35 utilizzeranno questo propulsore o il propulsore alternativo F136, sviluppato da un team GE/Rolls-Royce.\nIl team di sviluppo del F135 \u00e8 composto da Pratt &amp; Whitney, Rolls-Royce e Hamilton Sundstrand. La P&amp;W \u00e8 il \"prime contractor\" ed \u00e8 responsabile del propulsore principale e dell'integrazione dei sistemi, mentre la Rolls-Royce si occupa del sistema di sollevamento verticale per la versione STOVL e la Hamilton Sundstrand sviluppa principalmente il sistema di controllo elettronico, il sistema relativo al carburante e il sistema di attuatori. Il programma di sviluppo ha sub\u00ecto un ritardo di 13 mesi.\nLo sviluppo del propulsore non \u00e8 terminato, poich\u00e9 \u00e8 iniziato nel 2009 un progetto riguardante una versione del propulsore pi\u00f9 durevole, in grado di aumentare la vita dei componenti chiave. Questi sono principalmente contenuti nelle parti \"calde\" del motore (la camera di combustione e le palette della turbina ad alta pressione), poich\u00e9 le elevate temperature riducono la durata dei componenti. Il propulsore di test \u00e8 chiamato XTE68/LF1.\nSotto pressione del Pentagono, la P&amp;W mira a produrre l'F135 ad un prezzo inferiore rispetto all'F119, anche se questo \u00e8 pi\u00f9 potente.\nProgetto.\nL'F-135 \u00e8 un propulsore a turboventola con un compressore a tre stadi a bassa pressione e a sei stadi ad alta pressione. La sezione \"calda\" comprende un combustore anulare con una turbina a singolo stadio ad alta pressione e una turbina a doppio stadio a bassa pressione. Il postbruciatore contiene un ugello convergente-divergente variabile.\nLe versioni convenzionale (\"F135-PW-100\") e per portaerei (\"F135-PW-400\") hanno una spinta con postbruciatore di circa e una spinta \"a secco\" di circa . La differenza principale tra i modelli 100 e 400 consiste nell'impiego di materiali resistenti alla corrosione del sale per la versione da portaerei.\nLa versione STOVL (\"F135-PW-600\") ha le stesse prestazioni, con la produzione di di spinta verticale. Combinata con la spinta della ventola di sollevamento () e dei due ugelli posizionati nell'attaccatura delle ali per il controllo del rollio ( ciascuno), il sistema Rolls-Royce LiftSystem raggiunge una spinta totale di , quasi la stessa prodotta dal propulsore stesso in modalit\u00e0 postbruciatore, senza tuttavia l'ingente consumo di carburante e il calore dei gas di scarico.\nUno degli obiettivi primari del progetto F135 consisteva nel migliorare l'affidabilit\u00e0 e la facilit\u00e0 di manutenzione. Il propulsore \u00e8 stato quindi progettato con un minor numero di componenti. Molti di essi, chiamati \"line-replaceable components\", possono essere rimossi e sostituiti con l'ausilio di sei strumenti a mano. Inoltre, il sistema \"health management system\" permette di trasmettere ai tecnici a terra dati in tempo reale, permettendo la preparazione delle riparazioni prima che l'aereo ritorni alla base. Secondo il costruttore, questi dati possono ridurre drasticamente (fino al 94%) i tempi di riparazione e di diagnosi dei guasti rispetto ad un propulsore tradizionale.\nI propulsori F135/F136 non sono stati progettati per volare in modalit\u00e0 supercrociera."}
{"id": "3274433", "revid": "1305772", "url": "https://it.wikipedia.org/wiki?curid=3274433", "title": "If I Ruled the World", "text": ""}
{"id": "3274439", "revid": "834", "url": "https://it.wikipedia.org/wiki?curid=3274439", "title": "If I ruled the world", "text": ""}
{"id": "3274442", "revid": "1305772", "url": "https://it.wikipedia.org/wiki?curid=3274442", "title": "Igal", "text": ""}
{"id": "3274443", "revid": "729019", "url": "https://it.wikipedia.org/wiki?curid=3274443", "title": "Layar", "text": "Layar \u00e8 una societ\u00e0 olandese con sede ad Amsterdam nata nel 2009 da Raimo van der Klein, Claire Boonstra e Maarten Lens-FitzGerald.\nCrearono un browser per dispositivi mobile chiamato Layar che permette agli utenti di fare ricerche sfruttando la tecnologia della Realt\u00e0 aumentata.\nIl primo settembre 2010, Il World Economic Forum annuncia Layar come Pioniere tecnologico per il 2011.\nTecnologie.\nPerch\u00e9 Layar funzioni ha bisogno di:\nI dati si trovano sotto forma di strati o livelli chiamati \"layer\" che non sono altro che servizi web di tipo REST che forniscono punti di interesse geolocalizzati in prossimit\u00e0 del luogo in cui si trova l'utente.\nI Layer sono mantenuti da terze parti usando API gratuite; Layar \u00e8 responsabile della loro convalida nel processo di pubblicazione.\nDa luglio 2010 Layar ha raggiunto 1000 layer."}
{"id": "3274444", "revid": "115533", "url": "https://it.wikipedia.org/wiki?curid=3274444", "title": "Forze armate delle Bahamas", "text": ""}
{"id": "3274445", "revid": "115533", "url": "https://it.wikipedia.org/wiki?curid=3274445", "title": "Forze armate bahamensi", "text": ""}
{"id": "3274446", "revid": "120797869", "url": "https://it.wikipedia.org/wiki?curid=3274446", "title": "Giudizio di Salomone (Giorgione)", "text": "Il Giudizio di Salomone \u00e8 un dipinto a olio su tavola (89x72 cm) di Giorgione, databile al 1502-1505 circa e conservato nella Galleria degli Uffizi a Firenze. L'opera fa \"pendant\" con la \"Prova di Mos\u00e8\" nello stesso museo.\nStoria.\nLe due tavolette arrivarono alla Galleria dalla villa di Poggio Imperiale nel 1795, con attribuzione a Giovanni Bellini. L\u00ec sono note almeno dal 1692, quando vennero registrate tra i beni della granduchessa Vittoria Della Rovere: si \u00e8 ipotizzato quindi che originariamente fossero ad Urbino nei patrimoni Della Rovere portati a Firenze proprio da Vittoria.\nChe le due tavole fossero in coppia \u00e8 evidente per le dimensioni analoghe e per le analoghe scelte compositive: se in una predomina la figura del faraone in trono, nell'altra ha un posto simmetrico il re d'Israele.\nCome la maggior parte delle opere di Giorgione ci sono state molte discordanze attributive e di datazione. Se alcuni mettono in dubbio la sua mano nella realizzazione delle figure, i paesaggi sono invece quasi certamente di mano sua (Berenson, 1936). Fiocco (1941) cita come collaboratore possibile il Campagnola, Longhi (1946) un ignoto ferrarese, Morassi (1942) il Catena. Secondo studi pi\u00f9 recenti le discordanze stilistiche sarebbero piuttosto da imputare ai restauri. A conferma di ci\u00f2 si registra una pittura compatibile con lo stile giorgionesco, cio\u00e8 colore su colore (come nella \"Madonna Benson\" o nella \"Nativit\u00e0 Allendole\"), mentre la grossa quercia si vede anche nella \"Giuditta con la testa di Oloferne\" all'Ermitage, nonch\u00e9 nella celeberrima \"Tempesta\".\nLe datazioni proposte oscillano tra il 1495 e il 1505, ma le pi\u00f9 probabili sono legate ai primi anni del Cinquecento. Fu Cavalcaselle il primo a riferire le due opere a Giorgione, nel 1861.\nDescrizione e stile.\nSu un alto trono a destra Salomone d\u00e0 ordine a un soldato di dividere a met\u00e0 un bambino conteso da due donne. Ecco che una delle due vi rinuncia mettendosi in ginocchio e guardandolo in facce, mentre l'altra sembra fare un gesto di disinteressato egoismo.\nTutto intorno si trovano varie figure in abiti dalle fogge esotiche, tipiche dell'arte veneziana che era abituata alle popolazioni e ai costumi stranieri. Essi sono rappresentati per lo pi\u00f9 in isocefalia, cio\u00e8 con le teste alla stessa altezza.\nDietro si dispiega un vasto paesaggio con ala centro un'alta quercia e cipressi, e con una parte scura, data dallo sperone roccioso a destra, e una aperta in lontananza sul paesaggio, in cui si vedono castelli e montagne che si perdono all'orizzonte.\nRispetto alla tavoletta di \"Mos\u00e8\" si notano rimandi anche nel contenuto: se in quella scena un re dispotico mette alla prova un bambino, in questa un re saggio si mostra giudice imparziale tra due donne che si contendono un neonato vivo e ne disconoscono uno morto.\nSul verso \u00e8 presente una decorazione pittorica con fronde di palma e di alloro intrecciate."}
{"id": "3274447", "revid": "115533", "url": "https://it.wikipedia.org/wiki?curid=3274447", "title": "Reali Forze di Difesa Bahamensi", "text": ""}
{"id": "3274448", "revid": "767487", "url": "https://it.wikipedia.org/wiki?curid=3274448", "title": "The Best of 2010", "text": "The Best of 2010 \u00e8 un album di Daniele Vit, pubblicato nel 2010. Contiene 13 brani, fra i quali 3 inediti ed un remake di \"Pensami stanotte\"."}
{"id": "3274449", "revid": "486946", "url": "https://it.wikipedia.org/wiki?curid=3274449", "title": "Componente di terra delle forze armate belghe", "text": ""}
{"id": "3274450", "revid": "486946", "url": "https://it.wikipedia.org/wiki?curid=3274450", "title": "Esercito del Belgio", "text": ""}
{"id": "3274453", "revid": "21880", "url": "https://it.wikipedia.org/wiki?curid=3274453", "title": "Rhenini", "text": "Rhenini \u00e8 una trib\u00f9 di ragni appartenente alla sottofamiglia Dendryphantinae della famiglia Salticidae dell'ordine Araneae della classe Arachnida.\nDistribuzione.\nI sette generi oggi noti di questa trib\u00f9 sono diffusi in Asia, Africa, America centrale e meridionale.\nTassonomia.\nA maggio 2010, gli aracnologi riconoscono sette generi appartenenti a questa trib\u00f9:"}
{"id": "3274454", "revid": "767487", "url": "https://it.wikipedia.org/wiki?curid=3274454", "title": "Locomotiva FDS 400", "text": "La locomotiva FDS gruppo 400 \u00e8 una locotender a vapore costruita dalle Officine Meccaniche Reggiane per il servizio sulle linee delle Ferrovie Complementari della Sardegna, poi Ferrovie della Sardegna, ed oggi impiegate per il servizio turistico Trenino Verde dell'ARST.\nStoria.\nLe locomotive vennero ordinate allo scopo di potenziare il parco macchine FCS, che necessitava di mezzi pi\u00f9 potenti, alle Officine Meccaniche di Reggio Emilia pi\u00f9 conosciute come le \"Reggiane\" e consegnate in numero di tre unit\u00e0 nel 1931. Il primo esemplare (la numero 400) inizi\u00f2 l'esercizio il 12 giugno di quello stesso anno, seguita nel mese successivo dalle altre due unit\u00e0 (numerate 401 e 402), si tratter\u00e0 delle ultime locomotive a vapore a venire acquisite dalle FCS. Vennero a svolgere servizio principalmente sulla tratta Cagliari-Arbatax, facendo base presso il compartimento cagliaritano delle FCS. Accantonate in seguito al progressivo passaggio alla trazione diesel, dagli anni ottanta sono state oggetto di restauro a cura dell'Ente Turistico della Sardegna. La prima \u00e8 stata la FDS 400, la seconda, la 402 mentre la 401 \u00e8 stata demolita nel 1997 a scopo ricambi; ci\u00f2 allo scopo di promuovere il turismo ferroviario sulla rete FdS (oggi ARST) mediante la creazione del servizio turistico denominato \"Trenino Verde\". Le due locomotive gruppo 400 tuttora esistenti vengono impiegate per i convogli turistici diretti verso Arbatax e Sorgono."}
{"id": "3274457", "revid": "102710025", "url": "https://it.wikipedia.org/wiki?curid=3274457", "title": "Biforcazione omoclina", "text": "In matematica, una biforcazione omoclina \u00e8 una biforcazione globale che si verifica spesso quando un'orbita periodica collide con un punto di sella.\nDurante una biforcazione omoclina in 2D, l'orbita periodica cresce fino a collidere con il punto di sella. Al punto di biforcazione il periodo dell'orbita periodica \u00e8 cresciuto all'infinito ed \u00e8 diventato un'orbita omoclina. Dopo la biforcazione non c'\u00e8 pi\u00f9 un'orbita periodica.\nLe biforcazioni omocline possono verificarsi in maniera supercritica e subcritica. La variante mostrata sopra \u00e8 una biforcazione omoclina \"piccola\" o \"di tipo I\". In 2D esistono anche biforcazioni omocline \"grandi\" o \"di tipo II\", nelle quali l'orbita omoclina \"intrappola\" gli altri limiti dei collettori, stabili e instabili, della sella. In tre o pi\u00f9 dimensioni, possono verificarsi biforcazioni di codimensioni maggiori, producendo dinamiche complesse e, possibilmente, caotiche."}
{"id": "3274461", "revid": "709565", "url": "https://it.wikipedia.org/wiki?curid=3274461", "title": "Thomas Hampson (atleta)", "text": ""}
{"id": "3274468", "revid": "332944", "url": "https://it.wikipedia.org/wiki?curid=3274468", "title": "Tour de Ski 2009/2010", "text": ""}
{"id": "3274469", "revid": "332944", "url": "https://it.wikipedia.org/wiki?curid=3274469", "title": "Tour de Ski 2010", "text": ""}
{"id": "3274470", "revid": "339392", "url": "https://it.wikipedia.org/wiki?curid=3274470", "title": "Forze armate del Canada", "text": ""}
{"id": "3274474", "revid": "36426", "url": "https://it.wikipedia.org/wiki?curid=3274474", "title": "Chiesa di Santa Maria Assunta (Sclafani Bagni)", "text": "La chiesa di Santa Maria Assunta \u00e8 la chiesa madre di Sclafani Bagni, nella Citt\u00e0 metropolitana di Palermo\nStoria.\nIn una prima fase la chiesa, situata a ridosso dell'area del castello, fu probabilmente fondata come chiesa palatina al servizio dei signori di Sclafani, con dimensioni notevolmente pi\u00f9 ridotte di quelle odierne.\n\u00c8 possibile che gli interventi trecenteschi d'espansione e qualificazione urbana, tradizionalmente riconosciuti all'opera di Matteo Sclafani, abbiano anche riguardato la chiesa (a questo periodo si data il portale ogivale tuttora esistente).\nAgli inizi del Seicento la chiesa sub\u00ec importanti modifiche, connesse ad un generale rinnovamento delle chiese madri di vari centri della diocesi di Cefal\u00f9: un documento 4 dicembre 1611 ci informa della commissione del rinnovamento della navata ad opera di Giovanni Antonio De Maria, di Polizzi.\nI documenti di archivio ci forniscono sulla chiesa numerose altre informazioni: nel 1574 era gi\u00e0 stato realizzato un nuovo fonte battesimale, opera di Francesco Seminara di Troina (autore anche del portale di palazzo La Farina (oggi Gagliardo) di Polizzi, in stile plateresco) e nel 1608 venne installato un orologio sulla torre campanaria. Diverse campane furono realizzate dai maestri fonditori della regione (in particolare dei paesi di Tortorici e di Castelbuono) tra il 1628 e il 1667. Un piccolo organo per la chiesa fu acquistato nel 1604 e uno nuovo fu costruito nel 1615 ad opera di Antonino La Valle, pi\u00f9 tardi dorato e decorato con dipinti sugli sportelli, oggi perduti.\nLa cappella principale della chiesa viene decorata per volere di don Sebastiano La Chiana: nel 1623 viene eseguito un altare di legno intagliato e dorato e nel 1630 viene affidato un ciclo decorativo di tele e affreschi al pittore Matteo Sammarco (autore anche della tela con la \"Messa di san Gregorio\" nella chiesa di Santa Maria Maggiore d'Isnello e attivo nelle Madonie fino al 1654), di cui attualmente resta solo la tela con l\"Ultima Cena\". Erano tuttavia state realizzate tra il 1630 e il 1633 anche altre due tele (\"La presa di Jesu Cristo nostro Signore dalli Giudei con tutti li personaggi\" e la \"Resurrezione di Nostro Signore\") e diversi affreschi (quattro pannelli con gli \"Evangelisti\" oppure i \"Dottori della Chiesa\", e ancora i \"Misteri della Passione\" ed infine la \"Maddalena\", la \"Veronica col sudario\" ed \"Adamo ed Eva\", da dipingersi nell'arco).\nDescrizione.\nOggi la chiesa presenta un impianto a tre navate, separate da arcate, ampio e profondo presbiterio ed una seconda porta d'ingresso mentre gli altari laterali, noti dalla documentazione, sono stati soppressi o ampiamente modificati.\nLa torre campanaria, massiccia, serra il prospetto principale come una torre fortificata.\nVi si conserva un sarcofago romano con scene dionisiache, reimpiegato per la sepoltura dei conti di Sclafani e proveniente dal castello.\nNella chiesa esistono inoltre diversi altri dipinti.\nNella chiesa si conserva infine una statua lignea di San Rocco del 1604 di Cosimo La Russa, un intagliatore poco noto attivo anche in altri centri vicini e autore anche di una cancellata lignea nella chiesa di San Filippo. La statua proviene dalla distrutta chiesa di San Rocco."}
{"id": "3274479", "revid": "1573940", "url": "https://it.wikipedia.org/wiki?curid=3274479", "title": "Chiesa di San Filippo (Sclafani Bagni)", "text": "La chiesa di San Filippo \u00e8 un edificio religioso di Sclafani Bagni.\nNella sua conformazione attuale, la chiesa presenta un impianto a tre navate con tre absidi, alto campanile laterale e prospetto seicentesco che d\u00e0 su un'ariosa piazzetta.\nLa chiesa, di ignota origine, \u00e8 menzionata per la prima volta in un documento del 1573, relativo alla riparazione del portale. Altri lavori in pietra sono documentati nel 1596. Negli stessi anni viene ricostruito il campanile e la campana viene ordinata da un maestro fonditore di Tortorici. Sono documentati inoltre restauri agli archi della chiesa nel 1620 e nel 1628 il rifacimento della volta. \nNel 1648 viene rifatto dal \"maiolicaro\" Vincenzo Cellino di Collesano il pavimento, un brano del quale si conserva tuttora in un angolo dell'edificio. Il pavimento si presenta in mattonelle maiolicate bipartite in bianco e verde, con una decorazione a campanule (definita nelle descrizioni \"ad occhio di bue\").\nNel 1664 fu realizzato il nuovo portale dal lapicida Antonino Barchi, con bottega in Caltavuturo.\nIntorno alla met\u00e0 del Settecento la chiesa aveva acquisito una certa importanza e divenne parrocchia.\nPer una statua lignea di San Filippo, anteriore al 1578, siamo informati di numerosi restauri e dorature avvenute a pi\u00f9 riprese. La statua era in origine dotata di uno sgabello e di una \"vara\" per le processioni (con pitture di Antonio Fazzuni, di Palermo). Nel 1584 viene realizzato un Crocifisso intagliato da Domenico Coniglio. Nel 1609 Cosimo La Russa, l'autore della statua di San Rocco attualmente nella chiesa matrice, realizz\u00f2 una cancellata lignea con statue a chiusura di una cappella, non pi\u00f9 conservata. Nel 1625 fu realizzata una statua di Sant'Orsola, probabilmente per questa chiesa, oggi scomparsa. Infine va citata la statua dell'Immacolata di Pietro Mignosi\nLa chiesa inoltre conserva la piccola \"vara\" del Crocefisso, uno dei pochi esempi superstiti di questo apparato per le processioni, in genere destinato, a causa dell'uso, a venire spesso rinnovato. Nel corso del Cinquecento e del Seicento le \"vare\", che ospitavano statue o gruppi scultorei, avevano infatti sostituito i gonfaloni lignei che servivano da insegna alle numerose confraternite. Questo esemplare di piccole dimensioni (\"varetta\") fu eseguito nel 1630 dall'intagliatore Giuseppe Farullo di Polizzi (e gi\u00e0 restaurata nel 1650 da Vincenzo Lo Presti), per ospitare un gruppo con Il Crocifisso, la Madonna e San Giovanni Evangelista, probabilmente preesistente."}
{"id": "3274484", "revid": "287204", "url": "https://it.wikipedia.org/wiki?curid=3274484", "title": "Pressburger", "text": ""}
{"id": "3274485", "revid": "110157", "url": "https://it.wikipedia.org/wiki?curid=3274485", "title": "Chiesa di San Giacomo (Sclafani Bagni)", "text": "La chiesa di San Giacomo \u00e8 un edificio religioso di Sclafani Bagni.\nChiusa al culto e in precarie condizioni, la chiesa, di ignote origini, \u00e8 ricordata la prima volta in un documento del 1573, relativo alla realizzazione di affreschi. Il culto del santo titolare, patrono delle milizie aragonesi, era stato probabilmente introdotto nel Quattrocento. Una riqualificazione dell'interno, con il rifacimento degli archi delle navate, con colonne e capitelli risale all 1628. Al 1598 e al 1611 risalgono alcuni lavori nel campanile.\nL'edificio \u00e8 a tre navate, separate da archi sostenuti da colonne in pietra, con cappelle laterali decorate e in facciata un portale, attualmente danneggiato.\nIl portale fu forse iniziato nel 1663 dal lapicida Antonio Barchi, che doveva prendere a modello quello \"dell'oratorio delle Anime del Purgatorio in S. Pietro a Caltavuturo\u201d, e realizzato tra il 1666 e il 1667 dai lapicidi della famiglia Palumbo, compresa una statua di San Giacomo, attualmente rimontata sulla facciata della chiesa di San Pietro.\nL'interno conserva una decorazione a stucco, attualmente degradata e danneggiata, dovuta probabilmente a pi\u00f9 interventi durante il Seicento e il Settecento.\nTra questi interventi \u00e8 documentata na \"Assunzione della Beata Vergine\", che si deve nel 1613 al maestro Jacopo Frignoni. Nello stesso anno, il figlio, il pittore Francesco Frignoni, decora la cappella di San Giacomo con un ciclo di affreschi, comprendenti quattro storie del santo (il pannello meglio conservato raffigura l'episodio di \"Ges\u00f9 che cammina sulle acque\") e altre figure, tra cui forse \u00e8 tuttora leggibile un San Giacomo \"matamoros\" (il santo che secondo la leggenda scende dal cielo ad aiutare i cristiani nella battaglia di Clavijo contro gli infedeli). La raffigurazione di questo episodio, che allude alla lotta della chiesa della Controriforma contro l'eresia protestante, si inquadra nell'attribuzione alle immagini di una marcata funzione didascalica, propria di questo periodo. Al padre e al figlio insieme viene quindi affidato, ancora nello stesso anno, il completamento di una statua di Santa Lucia, oggi probabilmente nella chiesa di San Francesco.\nLa decorazione a ghirlande in stucco degli archi della navata si deve invece ad un intervento del 1657 di Pietro De Giorgio.\nAd Antonio Fazzuni si deve una statua di San Giacomo del 1577.\nOltre alle opere ora conservate nella chiesa matrice, l'attivismo e le disponibilit\u00e0 economiche della confraternita, ma anche la devozione di singoli e di gruppi di fedeli, fa registrare la committenza di pitture (affreschi e tele di Filippo Romana), campane (fonditori di Tortorici) ed intagli lignei (intagliatori Giuseppe Farullo e Vincenzo Lo Presti), noti solamente dai documenti."}
{"id": "3274486", "revid": "123391939", "url": "https://it.wikipedia.org/wiki?curid=3274486", "title": "Ellsworth Vines", "text": "Per quattro anni \u00e8 stato al primo posto della classifica, una volta da solo, due volte con Fred Perry e l'ultima volta pari merito sia con Perry che con Don Budge.\nBudge nel confrontare Vines con Fred Perry disse:\nAnni dopo Don consider\u00f2 Vines come il migliore giocatore di tutti i tempi nelle \"sue giornate\". Budge era stupito quando qualcuno non aveva sentito parlare di Vines che lui stesso considerava il campione degli anni trenta.\nPer Jack Kramer Vines \u00e8 stato insieme a Budge uno fra i due migliori giocatori di tutti i tempi. Budge venne considerato il migliore, secondo la biografia di Kramer del 1979, ma al massimo della forma Vines era semplicemente imbattibile per chiunque.\nCarriera.\nNei tornei riservati agli amatori Ellsworth vinse tre tornei del Grande Slam, Wimbledon nel 1932 e gli U.S. National Championships nel biennio 1931-1932.\nPass\u00f2 tra i professionisti nel 1934 e fino al 1938 ha ottenuto il primo posto tra i professionisti (ma per due volte secondo al mondo, dietro a due amatori).\nNel 1934 e nel 1935 vinse quasi tutti i grandi titoli riservati ai professionisti: i due grandi tour annuali e i principali tornei come il Wembley Championship in entrambi gli anni, il Paris Indoor nel 1934, Southport Pro nel 1935 e il French Pro Championship nel 1935.\nDopo altri due anni come indiscusso campione tra i professionisti non aveva pi\u00f9 bisogno di alcun torneo per rivendicare il titolo di numero uno, ha giocato e vinto per tre volte consecutive il tour annuale tra i professionisti, dal 1936 al 1938.\nNel 1939 perse la prima posizione per mano di Don Budge e in ottobre vinse il suo ultimo torneo, gli U.S. Pro Tennis Championships, prima di ritirarsi nel maggio successivo a causa di problemi fisici, della voglia di godersi la vita familiare e del suo desiderio di impegnarsi seriamente nel golf.\n\u00c8 stato inserito nella International Tennis Hall of Fame nel 1962."}
{"id": "3274488", "revid": "1762651", "url": "https://it.wikipedia.org/wiki?curid=3274488", "title": "Le cose che restano", "text": "Le cose che restano \u00e8 una miniserie televisiva italiana, diretta da Gianluca Maria Tavarelli, e trasmessa nel 2010 su Rai 1.\nRacconta gli anni del primo decennio degli anni duemila della storia italiana, attraverso le vicende di una famiglia (problemi nel matrimonio, omosessualit\u00e0, immigrazione illegale, amore e adulterio).\nIl titolo deriva da un verso di una poesia di Emily Dickinson.\nTrama.\nPietro (Ennio Fantastichini) \u00e8 un ingegnere sposato con Anita (Daniela Giordano), medico che ha abbandonato la propria carriera per seguire i 4 figli: Andrea (Claudio Santamaria), Nora (Paola Cortellesi), Nino (Lorenzo Balducci) e l'adolescente Lorenzo (Alessandro Sperduti). Abitano una grande casa a Roma, la cui parte principale \u00e8 la cucina, gestita da mamma Anita.\nLa serenit\u00e0 della famiglia viene distrutta dall'improvvisa morte del figlio minore Lorenzo, in seguito ad un incidente stradale. La grande casa si svuota: la madre Anita inizia a perdere la lucidit\u00e0, verr\u00e0 ricoverata in una clinica per malattie mentali fuori Roma."}
{"id": "3274490", "revid": "300067", "url": "https://it.wikipedia.org/wiki?curid=3274490", "title": "Janice Braxton", "text": ""}
{"id": "3274505", "revid": "6923", "url": "https://it.wikipedia.org/wiki?curid=3274505", "title": "Villa San Marco (Santa Flavia)", "text": "Villa San Marco \u00e8 una residenza civile di Santa Flavia.\nLa villa venne edificata nel 1673 intorno ad una preesistente torre d'avvistamento del XVI secolo per il controllo di piantagioni di \"cannamele\" (canna da zucchero). Progettista fu l'architetto Domenico Cirrincione, frate domenicano, incaricato da Vincenzo Giuseppe Filingeri, conte di San Marco, principe di Mirto e Grande di Spagna.\n\u00c8 un raro esempio di architettura civile di stile manierista, che fonde elementi militari (bastioni angolari, merli, ponte levatoio, alte mura di cinta), a caratteri tipici dell'architettura residenziale (scalone monumentale a doppia rampa, balconi, cappella). La cappella \u00e8 per\u00f2 rifacimento dell'architetto Francesco Paolo Palazzotto nel 1906.\nDa due portali monumentali si accede ai giardini recintati, denominati \"floretta\" e \"fruttiera\", dove sono presenti alberi dalle dimensioni monumentali.\nDurante la seconda guerra mondiale lo scrittore Giuseppe Tomasi di Lampedusa, cugino dei Filingeri per parte di madre, soggiorn\u00f2 in questa villa.\nLa villa \u00e8 propriet\u00e0 privata."}
{"id": "3274509", "revid": "767487", "url": "https://it.wikipedia.org/wiki?curid=3274509", "title": "Josh Mitchell", "text": "Carriera.\nDal 2002 al 2004 ha giocato nel Newcastle United Jets.\nNel 2005 si \u00e8 trasferito in Romania all'Universitatea Craiova.\nNel 2010 \u00e8 ritornato a giocare in patria, al Perth Glory FC."}
{"id": "3274511", "revid": "287204", "url": "https://it.wikipedia.org/wiki?curid=3274511", "title": "Kinemacolor", "text": "Il Kinemacolor fu il primo processo riuscito di film a colori, usato commercialmente dal 1908 al 1914. Fu inventato da Charles Urban nel 1906. Questi fu influenzato dal lavoro di William Norman Lascelles Davidson. Fu lanciato dalla Urban Trading Co. di Londra Charles Urban nel 1908. Dal 1909 in poi, il processo fu conosciuto come Kinemacolor. Era un processo di mescolanza additiva a due colori, che fotografava e proiettava una pellicola in bianco e nero dietro filtri alternati rosso e verde.\nIl processo.\n\"How to Make and Operate Moving Pictures\" (\"Come fare per gestire i film\") pubblicato dalla Funk and Wagnalls nel 1917 nota quanto segue:\nPrima cinematografica.\nIl primo film mostrato in Kinemacolor fu un cortometraggio di otto minuti girato a Brighton intitolato \"A Visit to the Seaside\", che fu presentato commercialmente nel settembre 1908. Il 26 febbraio 1909, il pubblico comune vide per la prima volta il Kinemacolor in un programma di ventuno cortometraggi mostrati al Palace Theater di Londra. Il processo fu visto per la prima volta negli Stati Uniti l'11 dicembre 1909, in un'esposizione allestita da Smith e Urban al Madison Square Garden di New York.\nNel 1910, la Kinemacolor distribu\u00ec il primo film drammatico fatto con questo processo, \"Checkmated\". Il documentario \"With Our King and Queen Through India\" (noto anche come \"The Durbar at Delhi\", 1912) e i drammi \"The World, the Flesh and the Devil\" (1914), e \"Little Lord Fauntleroy\" (1914) furono i primi tre lungometraggi fatti a colori. Sfortunatamente, questi ultimi due lungometraggi furono anche tra gli ultimi film distribuiti dalla Kinemacolor.\nSuccesso e declino.\nI proiettori Kinemacolor furono infine installati in circa 300 cinema in Gran Bretagna, e furono prodotti 54 film drammatici. Quattro cortometraggi drammatici furono dalla Kinemacolor anche negli Stati Uniti nel 1912\u20131913, e uno in Giappone, \"Yoshitsune Senbon Zakura\" (1914).\nTuttavia, la compagnia non fu mai un successo, in parte per via degli alti costi di installazione degli speciali proiettori Kinemacolor nelle sale cinematografiche. Inoltre, il processo soffriva della formazione di \"frange\" e \"aloni\" sulle immagini, un problema insolubile finch\u00e9 il Kinemacolor rimase un processo per fotogrammi successivi. La Kinemacolor negli Stati Uniti divenne molto importante quando il suo studio di Hollywood fu rilevato da David Wark Griffith, che rilev\u00f2 anche i progetti falliti della Kinemacolor per girare \"The Clansman\" di Thomas Dixon, che divenne alla fine il\nceleberrimo \"La nascita di una nazione\" (1915).\nLa prima versione (additiva) del Prizma Color, sviluppato da William Van Doren Kelley negli Stati Uniti dal 1913 al 1917, usava alcuni degli stessi principi del Kinemacolor. Nel Regno Unito, William Friese-Greene svilupp\u00f2 un altro sistema di mescolanza additiva per i film chiamato Biocolour. Tuttavia, nel 1914 George Albert Smith fece causa a Friese-Greene per violazione dei brevetti della Kinemacolor, rallentando lo sviluppo del Biocolour da parte dello stesso Friese-Greene e di suo figlio Claude negli anni 1920."}
{"id": "3274514", "revid": "1305772", "url": "https://it.wikipedia.org/wiki?curid=3274514", "title": "Raquel Revuelta", "text": "Biografia.\nRaquel Revuelta, proveniente da Siviglia viene incoronata Miss Spagna nel 1989 presso La Orotava (Tenerife). Anche se da piccola sognava di diventare un'infermiera, alla fine ha optato per gli studi tecnici in attivit\u00e0 commerciali e del turismo, dedicandosi in contemporanea alla moda ed della televisione. Ha fondato l'agenzia di moda Doble Erre, che ha avuto sotto contratto le future Miss Spagna Mar\u00eda Jos\u00e9 Su\u00e1rez e Eva Gonz\u00e1lez. In seguito, Raquel Revuelta ha partecipato a Miss Universo 1990. Nel 2004 \u00e8 comparsa come comparsa nel film \"Troy\"."}
{"id": "3274522", "revid": "983767", "url": "https://it.wikipedia.org/wiki?curid=3274522", "title": "Museo storico della motorizzazione militare", "text": "Il museo storico della motorizzazione militare \u00e8 sito in viale dell'Esercito 170 nella citt\u00e0 militare della Cecchignola, nel quartiere Giuliano-Dalmata a Roma.\nStoria.\nIl museo \u00e8 stato fondato nel 1955 su iniziativa del Capo del corpo automobilistico allora in carica. Il museo risulta essere l'unica mostra italiana di veicoli del XX secolo della motorizzazione militare.&lt;br&gt;\nOriginariamente era sito in spazi limitati per essere spostato nell'attuale sede nel 1991.\nDescrizione.\nIl museo misura 50.000 m\u00b2 tra viali spaziosi e blocchi schematici a scheda secondo la moda dell'inizio del secolo scorso.&lt;br&gt;\nIl museo consta di oltre trecento pezzi tra automobili ed autocarri sia civili che militari d'epoca, 60 pezzi tra mezzi cingolati, blindati e corazzati e sessanta motocicli.&lt;br&gt;\nInoltre vi \u00e8 una biblioteca archivio con materiale su mezzi a motore, materiale fotografico e documentari ed una carta su muro raffigurante una manovra del maresciallo Cadorna nel Trentino nel 1916.\nTra gli automezzi esposti vi sono dei carri a traino animale risalenti ad un periodo compreso tra il 1914 ed il 1916, una Fiat 501 torpedo, un autocarro Fiat-SPA 38R e due autocarri Fiat, una Fiat 513 modello 4 1910 utilizzata da Vittorio Emanuele III durante la prima guerra mondiale, un'ambulanza Fiat Tipo 2 del 1910 utilizzata nel film \"Addio alle armi\", oltre a vari carri."}
{"id": "3274523", "revid": "6923", "url": "https://it.wikipedia.org/wiki?curid=3274523", "title": "Villa Spedalotto", "text": "Villa Spedalotto \u00e8 una residenza civile di Santa Flavia.\nLa villa \u00e8 una residenza di villeggiatura situata su una collina ai margini della piana di Solanto, circondata da oliveti e agrumeti. La casa, ad un piano, \u00e8 costruita attorno ad una corte aperta, con due corpi di servizio che si dipartono dal corpo principale, al centro del quale si trova un pronao in stile Neoclassico. Commissionata nel 1783 da don Barbaro Arezzo all'architetto Giovanni Emanuele Cardona (o Incardona, attivo a Palermo dal 1775 al 1820), fu costruita tra il 1784 ed il 1793.\nIl progettista fu allievo dell'architetto Giuseppe Venanzio Marvuglia, il massimo esponente del Neoclassicismo in Sicilia. Nel 1790, ancora in costruzione, fu acquistata da Onofrio Emanuele Patern\u00f2, Barone di Spedalotto. Gli interni sono affrescati in uno stile tra il Neoclassico-Pompeiano e l'Impero, e sono attribuiti ad Elia Interguglielmi.\nNel 1845 fu posta l'attuale pavimentazione della terrazza, in maioliche bicrome bianche e blu di Vietri, mentre tra il 1900 ed il 1902 furono sostituiti i pavimenti all'interno. La parte centrale del prospetto, parzialmente danneggiata da un bombardamento aereo alleato nel 1943, fu ricostruita nel 1945.\nDal 9 ottobre al 9 dicembre 1799, sono stati ospitati i principi reali ereditari Francesco di Borbone (futuro Re Francesco I) con la consorte Maria Clementina d'Asburgo, e la figlia Maria Carolina (futura Duchessa di Berry). La famiglia reale, fuggita da Napoli per la rivoluzione del 1799, era divisa tra Villa Spedalotto (i principi reali) e Villa Valguarnera (i sovrani Ferdinando I e Maria Carolina).\nSuccessivamente vi soggiorneranno Francesco II di Borbone, duca di Calabria, e Luigi Filippo d'Orleans, futuro re dei Francesi. Una tradizione vuole che in questa Villa sia nato, nel 1810, Ferdinando II di Borbone Re delle Due Sicilie, ma la storiografia ufficiale lo indica nato a Palermo, a Palazzo Reale.\nDurante gli anni 70 del XIX secolo vi soggiorn\u00f2 spesso l'astronomo gesuita padre Angelo Secchi che, amico del Marchese di Spedalotto, usava la terrazza per le sue osservazioni.\nIl 30 marzo 1987, nella cappella della Villa, \u00e8 stato celebrato il matrimonio tra il duca d'Aosta Amedeo di Savoia e Silvia Patern\u00f2 di Spedalotto.\nNel 1991 \u00e8 stata la \"location\" per alcune scene del film \"Johnny Stecchino\" di Roberto Benigni.\nLa villa \u00e8 propriet\u00e0 privata."}
{"id": "3274524", "revid": "1873017", "url": "https://it.wikipedia.org/wiki?curid=3274524", "title": "Suparinpei", "text": " \u00e8 un kata di karate. Tipico dello stile G\u014dj\u016b-ry\u016b e dello stile Shito-Ryu, da cui pass\u00f2 ad altri stili..\nStoria.\nIl kata \u00e8 stato integrato nello stile Naha-te dal maestro Kanryo Higaonna, che ha imparato quando era studente in Cina, il kata proviene da Fuzhou ed il suo nome originale era , per\u00f2 \u00e8 stato rinominato dal Maestro Ch\u014djun Miyagi.\nNei nostri tempi, sappiamo di quattro versioni del kata Suparinpei praticato nella provincia del Fujian: tre di loro senza riferimento all'uso delle armi, mentre l'altro era praticato con un pugnale nella scuola di Chuan Yong Chun, e questo \u00e8 chiamato \"Baagirin\".\nCaratteristiche.\nSi tratta di un kata molto lungo e introduce due modi di calciare, il salto in avanti ed a forma di semicerchio.\nSecondo le tradizioni orali, questo kata ha tre livelli: alto, medio e basso, ed \u00e8 stato quest'ultimo a rimanere mentre gli altri sono andati perduti. Questi tre livelli hanno ancora un senso: infatti il numero 108 deriverebbe dal calcolo 36 x 3. Il 108, numero sacro nel Buddismo sarebbero le inclinazioni malvagie che cercano lo spirito.\nCaratteristiche nello stile G\u014dj\u016b-ry\u016b.\nNel G\u014dj\u016b-ry\u016b \u00e8 l'8\u00b0 dei kata superiori (Kaishuu kata) e il 18\u00b0 di tutti i kata, pertanto \u00e8 l'ultimo di tutti i kata. \n\u00c8 un kata molto lungo, il pi\u00f9 lungo del G\u014dj\u016b-ry\u016b. Si dice che chi abbia una piena padronanza di questo kata, abbia piena padronanza di tutto il G\u014dj\u016b-ry\u016b.\nDi solito viene eseguito per l'esame di cintura nera 5\u00b0 dan assieme al kata Kururunfa.\nTecniche del kata nello stile G\u014dj\u016b-ry\u016b.\n\u00c8 considerato una sintesi della scuola G\u014dj\u016b-ry\u016b. Comincia con Sanchin Dachi e prosegue con tecniche di Mawashi Uke, di calci, di Tobi Geri e di diverse forme di parata. Ad ogni modo le tecniche sono davvero parecchie e di elevato livello."}
{"id": "3274528", "revid": "6923", "url": "https://it.wikipedia.org/wiki?curid=3274528", "title": "Villa Valdina", "text": "Villa Valdina \u00e8 una residenza civile di Santa Flavia.\nLa villa \u00e8 una la residenza di villeggiatura, costruita tra il XVII secolo ed il XVIII secolo dalla famiglia Pap\u00e8, Principi di Valdina e protonotari del Regno delle Due Sicilie. Si trova al centro della piana di Solanto, circondata da un grande fondo agricolo che ne lambisce gli estremi, il Castello dal lato mare, e l'antica via consolare \"De Spucches\" a monte.\nIntorno all'originaria torre quattrocentesca fu edificata una grande villa barocca con due corti, una ovale di servizio ed una quadrata privata. Intorno alla casa furono piantati i giardini, riccamente decorati da vasi in calcarenite e fontane. Uno dei giardini cinto da mura, racchiude la deliziosa Cappella \"rocaille\" della villa, con il prospetto ricoperto da conchiglie incastonate. Pietro Novelli detto \"Il Monrealese\", allievo palermitano di Antoon van Dyck, fu ospite del Principe di Valdina per qualche mese nel 1631.\nPer sdebitarsi dell'ospitalit\u00e0 (era fuggito da Palermo), decor\u00f3 l'interno del muro di cinta del giardino della cappella, con le \"stazioni della Via Crucis\", e l'interno della Cappella con affreschi sulla \"Nativit\u00e0\". Gli affreschi sul muro sono stati quasi cancellati dal tempo, mentre quelli della cappella sono stati trasportati su tela negli anni Settanta.\nUna lapide ricorda che il re Ferdinando III di Borbone fu ospite di questa villa in due diversi momenti, il 7 maggio 1779 e una seconda volta il 6 maggio 1780, per \"venationis causa\" (caccia). \nLa villa \u00e8 propriet\u00e0 privata."}
{"id": "3274529", "revid": "1305772", "url": "https://it.wikipedia.org/wiki?curid=3274529", "title": "Strade statali dell'Africa Orientale Italiana", "text": " \nLe strade statali dell'Africa Orientale Italiana sono le infrastrutture viarie di grande comunicazione, inquadrate nel piano dei trasporti dell'Azienda Autonoma Strade Statali (AASS), che dal 1936 al 1941 furono realizzate dall'Italia fascista nei territori dell'Africa Orientale Italiana (AOI). \nCaratteristiche.\nLo sviluppo totale complessivo era di quasi 5000\u00a0km, di cui 400 gi\u00e0 costruiti in Eritrea nella fase della preparazione alla guerra d'Etiopia.\nAlle strade principali, tutte asfaltate e servite da importanti opere infrastrutturali, fu nel contempo affiancata una capillare rete di collegamento secondaria (fino a 4000\u00a0km di sviluppo) che garantiva il collegamento dei centri minori alla viabilit\u00e0 primaria.\nLa costruzione del sistema viario dell'AOI fu attuato con carattere d'urgenza su ordini dello stesso Mussolini, ma vi furono notevoli incrementi nel costo delle opere.\nAgli inizi del 1940, erano state realizzate tutte le strade fondamentali del \"Piano Stradale dell'AOI\", tranne alcuni tratti sulla Addis Abeba-Gondar (strada inserita anche nel successivo piano pluriennale) e sulla Gondar-Dessi\u00e8. \nPer quanto riguarda il secondo progetto viario del 1937 fu ultimata solo la Addis Abeba-Harar. Si lavorava inoltre su due delle tre strade transoceaniche che dovevano collegare Mogadiscio al centro dell'Impero. \nInoltre all'inizio del conflitto mondiale si lavorava tra Gimma e Sir\u00e8, tra Lechemti e Ghimbi, ed infine tra Gimma e Scioa Ghimira. \nLe strade.\nNella tabella sono indicate le strade statali secondo la numerazione loro assegnata con evidenziati i centri urbani da esse collegati."}
{"id": "3274530", "revid": "547034", "url": "https://it.wikipedia.org/wiki?curid=3274530", "title": "Giovan Battista Spinelli", "text": "Biografia.\nGiovanni Battista Spinelli apparteneva ad una famiglia bergamasca molto facoltosa. Suo padre, Sante Spinelli, si trasfer\u00ec da Bergamo a Chieti dove fu mercante di granaglie. Sua sorella Caterina spos\u00f2 il barone Ludovico de Pizzis di Ortona. Giovan Battista nacque nel palazzo Sirolli, in piazza San Giustino, come ricorda una targa.\nLo Spinelli si afferm\u00f2 come artista in tutto l'Abruzzo. Ad Ortona nella Chiesa della SS. Trinit\u00e0, si trovano una Incoronazione di Maria e altri dipinti, realizzati intorno al 1630; in diverse chiese di Ortona, Chieti e Penne si possono ammirare altre tele di epoca successiva. Infatti l'ultimo periodo della sua vita fu speso tra Lanciano e Ortona, dove mor\u00ec. Fu sepolto nell'ex chiesa di San Domenico nel quartiere Terravecchia, oggi sede della Biblioteca diocesana.\nIntorno al 1630, lo Spinelli si trasfer\u00ec a Napoli e conobbe Giovan Battista Caracciolo e Massimo Stanzione, di quest'ultimo viene considerato da Bernardo De Dominici come l'ultimo dei discepoli. Dai due artisti partenopei acquis\u00ec una diversa concezione compositiva, pur mantenendo una sua indipendenza cromatica.\nNegli ultimi anni, grazie agli studi e approfondimenti di Roberto Longhi, Walter Vitzthum e Nicola Spinosa, lo Spinelli \u00e8 riemerso come figura di spicco del Seicento napoletano, per la sua abilit\u00e0 di disegnatore, ma principalmente per le caratteristiche fisiche e fisionomiche delle sue figure. Pertanto, dopo essere stato per secoli ignorato dalla critica, Spinelli \u00e8 riapparso come un'artista originale influenzato dalle immagini che gli pervenivano dallo studio dei manieristi nordici, da Luca da Leida a Hendrick Goltzius, da Jacob Matham a Heinrich Aldegrever.\nNumerose sue opere si trovano a Castellammare di Stabia e in chiese e collezioni private di Napoli. Due grandi composizioni sono presenti nella Galleria degli Uffizi a Firenze: il \"Trionfo di David\" e \"David che placa Saul\". Altre opere sono: il \"Santo Stefano\" di una collezione privata a Firenze, un quadro conservato nella quadreria dell'ospedale di S. Maria del Popolo agli Incurabili, l\u2019\"Adorazione dei pastori\" conservato alla National Gallery di Londra.\nSecondo il De Dominici, lo Spinelli mor\u00ec a Ortona il 20 novembre 1647, all'et\u00e0 di circa 50 anni; mentre secondo studi pi\u00f9 recenti egli sarebbe stato ancora in vita nel 1658."}
{"id": "3274531", "revid": "1632387", "url": "https://it.wikipedia.org/wiki?curid=3274531", "title": "Amigurumi", "text": "Amigurumi (\u7de8\u307f\u3050\u308b\u307f), letteralmente \"giocattoli lavorati all'uncinetto\" o, talvolta, a maglia) \u00e8 l'arte giapponese di lavorare all'uncinetto o a maglia piccoli animaletti o creature antropomorfizzate. Il nome \u00e8 il risultato della combinazione delle parole giapponesi \"ami\", che significa lavorare a maglia o all'uncinetto, e \"nuigurumi\", che significa peluche.\nGli amigurumi non hanno un uso pratico; sono creati e collezionati per ragioni estetiche. Caratteristica estetica degli amigurumi \u00e8 essere kawaii.\nTecniche.\nGli amigurumi sono solitamente realizzati all'uncinetto a maglia bassa con la tecnica della lavorazione in tondo, ma possono essere anche lavorati ai ferri (anche in questo caso lavorando circolarmente con il goco di ferri o la tecnica del \"magic loop\" con ferro circolare e con ampio uso di tecniche avanzate quali i ferri accorciati). Gli uncinetti o i ferri utilizzati sono leggermente pi\u00f9 piccoli della norma, perch\u00e9 \u00e8 necessario costruire una struttura che tenga ben stretta al suo interno l'imbottitura, solitamente formata da poliestere (fiberfill o imbottitura di cuscini), avanzi di filato in lana o bambagia; per lo stesso motivo i pupazzi sono generalmente realizzati in lana o cotone. Sono lavorati suddivisi in parti che successivamente vengono unite, ad eccezione di quelli che non presentano arti (aventi soltanto la testa e il busto), che possono essere trattati come un unico pezzo."}
{"id": "3274532", "revid": "1442080", "url": "https://it.wikipedia.org/wiki?curid=3274532", "title": "Rudrini", "text": "Rudrini \u00e8 una trib\u00f9 di ragni appartenente alla Sottofamiglia Dendryphantinae della Famiglia Salticidae dell'Ordine Araneae della Classe Arachnida.\nDistribuzione.\nI cinque generi oggi noti di questa trib\u00f9 sono diffusi principalmente nelle Americhe; il solo genere Pseudomaevia, composto da due specie, \u00e8 endemico della Polinesia.\nTassonomia.\nA maggio 2010, gli aracnologi riconoscono cinque generi appartenenti a questa trib\u00f9:"}
{"id": "3274533", "revid": "110157", "url": "https://it.wikipedia.org/wiki?curid=3274533", "title": "Riitta Inkeri V\u00e4is\u00e4nen", "text": "Biografia.\nNel 1976 la Vaisanen ottiene prima la corona di Miss Finlandia e nel corso dello stesso anno anche quella del concorso di bellezza internazionale Miss Europa, ottenuta il 5 giugno 1976 a Rodi in Grecia.\nDopo il titolo, intraprende la carriera di conduttrice televisiva. Il primo programma che le viene affidato nel 1984 \u00e8 \"Spede Show\", che iniziato nel 1984 una delle trasmissioni pi\u00f9 longeve della televisione finlandese, in onda ininterrottamente dal 1968 al 1987.\nHa vinto per cinque anni consecutivi il riconoscimento Telvis Awards, dal 1987 al 1991."}
{"id": "3274547", "revid": "1915706", "url": "https://it.wikipedia.org/wiki?curid=3274547", "title": "Bicalutamide", "text": "La bicalutamide \u00e8 un composto chimico prevalentemente usato come farmaco antiandrogeno per la cura del tumore alla prostata. Tra i diversi nomi col quale viene venduto, quello pi\u00f9 diffuso \u00e8 Casodex. \u00c8 tipicamente impiegato in combinazione a farmaci che agiscono sugli ormoni del rilascio delle gonadotropine (GnRH) o alla rimozione chirurgica dei testicoli per la cura del tumore alla prostata in stadio metastatico. Altri utilizzi sono la cura dell'irsutismo nelle donne, del priapismo negli uomini e della pubert\u00e0 precoce nei bambini. Pu\u00f2 fungere da componente integrante nella terapia ormonale di una donna transessuale. La somministrazione avviene per via orale. \nL'assunzione di questa sostanza negli uomini pu\u00f2 causare dolore ai capezzoli, crescita del seno e vampate di calore. Altri effetti collaterali meno comuni sono la completa femminilizzazione del corpo maschile e la disfunzione sessuale. Nei soggetti di sesso femminile il farmaco sembra produrre pochi effetti collaterali, tuttavia il suo utilizzo da parte delle donne \u00e8 sconsigliato dalla Food and Drug Administration (FDA). L'uso durante la gravidanza pu\u00f2 danneggiare il feto. Nei test clinici, la bicalutamide ha causato l'aumento degli enzimi epatici in circa l'1% dei pazienti che l'hanno assunta. Raramente sono stati registrati casi di danneggiamento del fegato e tossicit\u00e0 polmonare. Sebbene i rischi legati al fegato siano minimi, \u00e8 consigliato effettuare degli esami epatici durante la cura.\nLa bicalutamide appartiene alla classe dei farmaci antiandrogeni non steroidei (AANS). La sua funzione \u00e8 quella di bloccare il recettore androgeno (RA) al quale normalmente si legano gli ormoni sessuali androgeni, testosterone e diidrotestosterone (DHT). Non riduce la quantit\u00e0 degli androgeni, tuttavia bloccandone i ricettori pu\u00f2 avere un effetto estrogenico negli uomini. La sostanza \u00e8 ben assorbita, la sua assunzione non \u00e8 influenzata dal cibo e l'emivita misura circa una settimana. \nIl composto \u00e8 stato brevettato nel 1982 e approvato per l'utilizzo in ambito medico nel 1995. \u00c8 presente nella lista dei farmaci essenziali dell'organizzazione mondiale della sanit\u00e0 che comprende i pi\u00f9 sicuri ed efficaci medicinali di cui un sistema sanitario non pu\u00f2 fare a meno. Pu\u00f2 essere acquistabile come medicinale equivalente. \u00c8 venduto in pi\u00f9 di 80 paesi, tra cui quelli pi\u00f9 sviluppati. Rappresenta l'antiandrogeno pi\u00f9 utilizzato nella cura del tumore alla prostata ed \u00e8 stato prescritto a milioni di pazienti affetti da tale malattia."}
{"id": "3274554", "revid": "1305772", "url": "https://it.wikipedia.org/wiki?curid=3274554", "title": "Transformers (videogioco 2003)", "text": " \u00e8 un videogioco d'azione pubblicato dalla Takara nell'ottobre 2003 per PlayStation 2, esclusivamente in Giappone. \u00c8 basato sul popolare franchise \"Transformers\". Durante le prime fasi dello sviluppo i mass media avevano fatto credere che il videogioco si sarebbe chiamato \"Transformers: Tataki\", un titolo che ancora oggi viene molto utilizzato dai fan per distinguere questo titolo da altri della stessa serie.."}
{"id": "3274558", "revid": "413500", "url": "https://it.wikipedia.org/wiki?curid=3274558", "title": "Antiandrogeno", "text": "Un antiandrogeno \u00e8 un gruppo di composti antagonista del recettore dell'ormone in grado di prevenire o inibire gli effetti biologici degli androgeni, ormoni sessuali maschili, sui tessuti sensibili del corpo. Gli antiandrogeni solitamente funzionano bloccando i recettori.\nGli antiandrogeni possono essere utilizzati per il trattamento dell'iperplasia prostatica benigna (ingrossamento della prostata), acne, alopecia androgenetica (calvizie maschile), e irsutismo (eccessiva pelosit\u00e0). A volte essi sono utilizzati anche come agente contraccettivo maschile o per reprimere la mascolinizzazione nel caso di una disforia di genere."}
{"id": "3274561", "revid": "297059", "url": "https://it.wikipedia.org/wiki?curid=3274561", "title": "Casodex", "text": ""}
{"id": "3274563", "revid": "297059", "url": "https://it.wikipedia.org/wiki?curid=3274563", "title": "Cosudex", "text": ""}
{"id": "3274564", "revid": "297059", "url": "https://it.wikipedia.org/wiki?curid=3274564", "title": "Calutide", "text": ""}
{"id": "3274565", "revid": "297059", "url": "https://it.wikipedia.org/wiki?curid=3274565", "title": "Kalumid", "text": ""}
{"id": "3274567", "revid": "297059", "url": "https://it.wikipedia.org/wiki?curid=3274567", "title": "Antiandrogeni", "text": ""}
{"id": "3274574", "revid": "767487", "url": "https://it.wikipedia.org/wiki?curid=3274574", "title": "Felt", "text": "I Felt sono stati un gruppo musicale britannico di genere indie pop, attivo dal 1979 al 1989.\nStoria.\nIl gruppo viene fondato da Lawrence Hayward, enigmatico cantautore con la passione per i Television. Il nome del gruppo deriva dall'omonima parola pronunciata enfaticamente nel brano \"Venus\" dell'album \"Marquee Moon\"..\nDopo un primo singolo autoprodotto del 1979, Lawrence raccoglie attorno a s\u00e9 alcuni musicisti tra i quali Gary Ainge e Maurice Deebank per la pubblicazione del suo primo EP, \"Crumbling the Antiseptic Beauty\".\nNel 1985 entra il tastierista Martin Duffy, che diventer\u00e0 membro dei Primal Scream.\nIl quarto disco \"Ignite the Seven Cannons\" del 1985 viene prodotto da Robin Guthrie dei Cocteau Twins. Deebank non \u00e8 soddisfatto del risultato dell'album ed abbandona.\nNel 1989, dopo 10 anni, 10 album e 10 singoli Lawrence annuncia lo scioglimento del gruppo. Fonda in seguito i Denim e successivamente i Go Kart Mozart."}
{"id": "3274580", "revid": "1305772", "url": "https://it.wikipedia.org/wiki?curid=3274580", "title": "Ghostbusters II (videogioco 1990 NES)", "text": "Ghostbusters II \u00e8 un videogioco a piattaforme per la console NES ispirato al film \"Ghostbusters II - Acchiappafantasmi II\", pubblicato per la prima volta nel 1990 dalla software house Activision. Il titolo \u00e8 stato pubblicato il 26 dicembre 1990 in Giappone, il 1\u00ba aprile 1990 in America del Nord e il 9 dicembre 1990 in Europa.\n\u00c8 completamente diverso dagli altri videogiochi di \"Ghostbusters II\" usciti per home computer (1989), DOS (1990) e Game Boy (1990)."}
{"id": "3274581", "revid": "1442080", "url": "https://it.wikipedia.org/wiki?curid=3274581", "title": "Isabelle Carr\u00e9", "text": "Biografia.\nInizia la propria carriera cinematografica nei primi anni novanta. Il suo primo ruolo importante \u00e8 nel film \"Beau fixe\" (1992), che le vale la candidatura ai Premi C\u00e9sar 1993 come migliore promessa femminile. \u00c8 candidata nuovamente tre anni dopo per \"L'ussaro sul tetto\" (\"Le Hussard sur le toit\") e una terza volta nel 1998 per l'autentico \"tour de force\" in \"La donna proibita\" (\"La femme d\u00e9fendue\"), in cui l'attrice \u00e8 ininterrottamente in scena per l'intera durata del film. Questa straordinaria performance viene riconosciuta con il Premio Romy Schneider, destinato alle attrici emergenti francesi.\nNel 2003 giunge alla grande affermazione con il ruolo di una donna affetta da malattia di Alzheimer nel film \"Ricordo di belle cose\" (\"Se souvenir des belles choses\"), diretto da Zabou Breitman, che le fa conquistare il Premio C\u00e9sar e il Premio Lumi\u00e8re.\nSuccessive prove di rilievo, che fruttano nuove candidature ai C\u00e9sar, sono quelle in \"I sentimenti\" (\"Les sentiments\") (2003), \"Entre ses mains\" (2005) e \"Anna M.\" (2007).\nDoppiatrici italiane.\nDa doppiatrice \u00e8 sostituita da: "}
{"id": "3274584", "revid": "119227880", "url": "https://it.wikipedia.org/wiki?curid=3274584", "title": "Angelo Gamba", "text": "Notizie biografiche.\nIl suo debutto avvenne nel 1899 al Politeama di Legnago come Manrico ne \"Il trovatore\".\nSi esib\u00ec negli anni successivi in numerosi e prestigiosi teatri europei: nel 1900 interpret\u00f2 il Duca di Mantova nel \"Rigoletto\" al Teatro Nazionale di Bielostock, nello stesso anno interpret\u00f2 Radames nell'\"Aida\" a Poltava.\nA Venezia, nel 1901, interpret\u00f2 Adel Muza nell'\"Ebreo\" di Apolloni, sempre nello stesso anno fu Don Jos\u00e8 nella \"Carmen\", messa in scena presso il teatro Solodownikoff di Kiev.\nNegli anni tra il 1902 e il 1908, aument\u00f2 il suo successo, con esibizioni in numerosi teatri italiani e stranieri: nel 1903 fu a San Pietroburgo, Montevideo, Genova, Napoli e Milano. Nel 1904 al Teatro alla Scala interpret\u00f2 Radames nell'\"Aida\" di Giuseppe Verdi.\nDivenuto un tenore di successo, si esib\u00ec a Perugia, Bari, Modena, La Valletta, Il Cairo, Verona e Trieste; i suoi pezzi forti erano Radames nell'\"Aida\", Don Jos\u00e8 nella \"Carmen\", Canio nei \"Pagliacci\" ed Ernani nell'\"Ernani\".\nIl 5 settembre 1905 \u00e8 Manrico ne Il trovatore con Riccardo Stracciari al Teatro Donizetti di Bergamo e nel 1906 canta nella prima assoluta di \"Velda\" di Leopoldo Cassone al Teatro Vittorio Emanuele di Torino.\nNel dicembre 1908 venne scritturato al Teatro Vittorio Emanuele II di Messina, interpretava Radames nell'\"Aida\", interpreti il soprano ungherese Paola Koralek (Aida) e poi i cantanti Flora Perini, Aristide Anceschi, Giuseppe Quinzi Tapergi, Francisca Solari, Umberto Sacchetti, Gaetano Mazzanti. \nLa direzione era del maestro Franco Paolantonio. \nLa sera di domenica 27 dicembre 1908 ci fu la rappresentazione, con enorme successo. \nGli artisti della compagnia cenarono assieme, poi si diressero ciascuno al proprio alloggio: Gamba stava, con moglie Elisabetta Manin (1872-1908) e i due figli, all'Hotel Trinacria. \nIl tremendo terremoto lo colse, come tutti gli altri, nel sonno. \nGamba si ritrov\u00f2 da solo, semisepolto dalle macerie, con accanto i corpi senza vita dei due figli e della moglie, circondato dalle fiamme. \nRitrovato ancora vivo dai soccorritori, spir\u00f2 poche ore pi\u00f9 tardi, mentre si cercava di strapparlo alla morte. \nGli altri artisti della compagnia riuscirono tutti a salvare miracolosamente la propria vita, anche se alcuni di loro riportarono gravi ferite o rimasero sfigurati da queste."}
{"id": "3274585", "revid": "2730", "url": "https://it.wikipedia.org/wiki?curid=3274585", "title": "Castello di Gaillon", "text": "Il castello di Gaillon \u00e8 una residenza nobiliare rinascimentale presso Gaillon nella regione francese della Normandia.\nStoria.\nIl complesso monumentale pu\u00f2 essere considerato una delle prime architetture rinascimentali in Francia. Fu costruito infatti per il cardinal Georges d'Amboise, ministro di Luigi XII, e mecenate della cultura artistica proveniente dall'Italia, che aveva potuto conoscere nelle sue missioni a Milano.\nIntorno al 1502 il Cardinale, arcivescovo di Rouen, decide di ampliare e trasformare una precedente residenza fortificata e inizia cos\u00ec la costruzione, diretta da costruttori francesi provenienti dalla valle della Loira.\nIntorno al 1506 interviene sul complesso cantiere l'architetto italiano fra' Giocondo del quale non \u00e8 chiaro il ruolo, ma che dovette introdurre, su corpi di fabbrica gi\u00e0 in parte edificati, un linguaggio architettonico maggiormente dipendente dall'architettura italiana, per esempio nel disegno delle aperture e delle cornici. A partire dal 1506 lavor\u00f2 alla progettazione dei giardini Parcello da Mercogliano, il quale li struttur\u00f2 secondo il gusto rinascimentale allora in voga. Al centro dei giardini fu posta una splendida fontana lavorata con Marmo di Carrara. ai fianchi dei giardini vi era un gioco fi labirinti fatti di siepi ed alberi, Il tutto fu recintato da mura di cinta adornate di torri.\nLavorarono a Gaillon altri artisti francesi ed italiani, tra cui Pierre Delorme, Pacello da Mercogliano, specialista di giardini a cui si deve la sistemazione originaria dell'esterno del castello.\nLa morte di d'Amboise non interruppe i lavori che furono ampliati dai suoi successori. Il castello di Gaillon rimase a lungo la residenza favorita dagli arcivescovi di Rouen.\nNel XVII secolo il castello e le sue pertinenze furono ampliati da Jules Hardouin-Mansart e Andr\u00e9 Le N\u00f4tre. Nel XVIII secolo i lavori videro lo smantellamento dei giardini e la fontana a causa delle condizioni di degrado in cui versavano, al loro posto furono progettati padiglioni dal gusto tardo-barocco e nuovi giardini dal gusto settecentesco. La grande residenza nobiliare fu notevolmente danneggiata durante la rivoluzione francese, la cappella palatina superiore fu completamente distrutta, con essa parti delle facciate e i giardini caddero in abbandono. Nel XIX si provvide a trasformare l'antica residenza in una prigione, iniziarono i lavori di riadattamento, quello che rimaneva dei giardini fu raso al suolo, le ale fecero posto a padiglioni penitenziari. Agli inizi del XIX secolo la prigione accoglieva detenuti di entrambi i sessi, ma verso il 1868 inizi\u00f2 ad accogliere anche i ragazzi. Nel 1870 al posto dei demoliti giardini fu costruito un centro di igiene mentale, abbattuto all'inizio del XX secolo. Durante il XX secolo \u00e8 stata restaurata l'entrata del castello. A partire dal XXI secolo \u00e8 partito un notevole interesse per la forma originaria che il castello avrebbe avuto tra il XV e il XVI secolo, all'apice del suo splendore. Grazie alle notevole quantit\u00e0 di fonti iconografiche e di planimetrie \u00e8 stato possibile creare modellini che ricostruiscono il castello e i giardini con il loro aspetto rinascimentale originario. Si sta mettendo in conto di restaurare la cappella palatina."}
{"id": "3274604", "revid": "1543377", "url": "https://it.wikipedia.org/wiki?curid=3274604", "title": "Little Johnny Jewel", "text": "Little Johnny Jewel \u00e8 il primo singolo del gruppo new wave newyorkese dei Television pubblicato nel 1975. In origine autoprodotto ed uscito per la Ork Records,\nIl brano \u00e8 stato incluso della versione deluxe dell'album Marquee Moon.\n\u00c8 considerato il brano che ha fatto conoscere il gruppo, le sue versioni live sono diventate leggendarie, vero e proprio manifesto dello stile incendiario del chitarrista Tom Verlaine, uno dei manifesti della new wave.\nIl brano \u00e8 suddiviso sul 45 giri in due parti, lato A chiamato \"Part One\" dove il cantato \u00e8 una sorta di preparazione dell'esplosione della parte chitarrista del lato B: \"Part Two\".\nLive.\nVersioni live del brano sono presenti sia su \"Live at the Old Waldorf\" che sul doppio \"The Blow-Up\", dove sfiora i 15 minuti di durata.\nCover famose.\nSiouxsie and the Banshees nell'album \"Through the Looking Glass\""}
{"id": "3274614", "revid": "1226", "url": "https://it.wikipedia.org/wiki?curid=3274614", "title": "Testa di Santo Stefano", "text": "La Testa di Santo Stefano \u00e8 un dipinto a olio su tavola (32,4x27,6\u00a0cm) di Cima da Conegliano conservato nel Philadelphia Museum of Art."}
{"id": "3274616", "revid": "119257011", "url": "https://it.wikipedia.org/wiki?curid=3274616", "title": "Novelda Club de F\u00fatbol", "text": "Il Novelda Club de F\u00fatbol \u00e8 una societ\u00e0 calcistica spagnola con sede nella citt\u00e0 di Novelda. Milita nella \"Tercera Divisi\u00f3n\", la quarta divisione del campionato spagnolo.\nHa giocato otto stagioni nella \"Segunda Divisi\u00f3n\" e trentatr\u00e9 nella \"Tercera Divisi\u00f3n\".\nLa squadra divent\u00f2 nota anche a livello internazionale quando, nella Coppa del Re 2001-2002, incontr\u00f2 il Valencia: la partita balz\u00f2 agli onori delle cronache perch\u00e9 il tecnico dei \"pipistrelli\" Rafael Ben\u00edtez schier\u00f2 quattro calciatori extracomunitari, quando il limite massimo era fissato a tre; questo errore caus\u00f2 la sconfitta a tavolino del suo club, nonostante la vittoria sul campo per uno a zero."}
{"id": "3274633", "revid": "300067", "url": "https://it.wikipedia.org/wiki?curid=3274633", "title": "Pocatello (Idaho)", "text": ""}
{"id": "3274634", "revid": "1603714", "url": "https://it.wikipedia.org/wiki?curid=3274634", "title": "Adorazione dei Magi (Lorenzo Costa)", "text": "L'Adorazione dei Magi \u00e8 un dipinto tempera su tavola (75x81 cm) di Lorenzo Costa il Vecchio, firmato e datato 1499, e conservato nella Pinacoteca di Brera a Milano. \nStoria.\nL'opera era in origine la predella della pala d'altare di Francesco Francia con la \"Nativit\u00e0 di Cristo con santi\", che era stata commissionata da Antonio Galeazzo Bentivoglio per la chiesa di Santa Maria della Misericordia a Bologna: la pala e la predella arrivarono a Brera nel 1809, mentre la cimasa con \"Cristo risorto tra la Vergine annunciata e l'Angelo annunciante\", pure del Costa, rimase nella chiesa. La pala fece poi ritorno a Bologna nel 1816.\nDescrizione e stile.\nLa scena \u00e8 sviluppata secondo l'iconografia tradizionale, con la capannuccia a sinistra e il corteo che si svolge in primo piano, da destra verso sinistra. Numerosi sono i rimandi simbolici tipici del soggetto, come l'edificio classicheggiante in rovina su cui \u00e8 costruita la capannuccia, simbolo della nascita del cristianesimo dalle rovine del paganesimo.\nDietro Maria, che mostra il Bambino all'adorazione dei tre re, e Giuseppe si vedono alcuni pastori, accorsi a vedere il nascituro, taluni affacciati da una staccionata, un motivo di origine fiamminga. I tre Magi, diversi per razza ed et\u00e0, si apprestano a rendere omaggio a Ges\u00f9, seguiti dall'esotico corteo, in cui figurano vari personaggi in vesti sgargianti ed esotiche, tra cui cavalieri, paggetti, filosofi (con la barba) e pellegrini. In basso si vede un cagnolino, mentre tiene in spalla una scimmietta, e in secondo piano si trovano alcuni gruppi di uomini a cavallo, su un cammello, a piedi. \nLa composizione \u00e8 paratattica, con pi\u00f9 episodi narrativi giustapposti a formare il corteo dei Magi, in cui l'evento principale, l'adorazione, passa quasi in secondo piano rispetto alla ricchezza di dettagli descrittivi frammentari e all'esuberanza delle decorazioni. Evidenti sono i richiami alla tradizione fiorentina della fine del secolo, soprattutto di autori quali Ghirlandaio, Perugino e Filippino Lippi.\nIl paesaggio fatto di rupi scoscese che digradano al centro in una valle che si perde all'orizzonte, richiamano da una parte la tradizione del rinascimento ferrarese per le forme bizzarre delle congregazioni, del quale il Costa, pure ferrarese, fu uno degli eredi; dall'altra Leonardo da Vinci e la sua prospettiva aerea. "}
{"id": "3274639", "revid": "1745361", "url": "https://it.wikipedia.org/wiki?curid=3274639", "title": "Twister (gioco)", "text": "Twister \u00e8 un gioco di societ\u00e0 inizialmente prodotto dalla MB, ed in seguito rilevato dalla Hasbro. Il gioco \u00e8 stato lanciato sul mercato nel 1966.\nStoria.\nTwister fu brevettato da Charles F. Foley e Neil Rabens nel 1966, ma non divent\u00f2 un successo fino al momento in cui Eva Gabor gioc\u00f2 con Johnny Carson durante la puntata del 3 maggio 1966 della trasmissione televisiva \"Tonight Show\". Tuttavia, insieme al successo, Twister richiam\u00f2 su di s\u00e9 alcune critiche. La compagnia che produceva il gioco, la MB fu accusata di vendere \"sesso in scatola\". L'accusa era probabilmente dovuta al fatto che Twister era il primo gioco in cui il corpo dei giocatori aveva un ruolo fondamentale nello svolgimento di una partita.\nDescrizione del gioco.\nTwister \u00e8 giocato su un tappeto di plastica di grandi dimensioni, che rappresenta il principale piano di gioco. Sul tappeto sono disposte quattro file di grandi cerchi colorati, di colori differenti per ogni riga: rosso, giallo, blu e verde. Una lancetta \u00e8 collegata a una tavoletta quadrata: serve per dare ai giocatori indicazioni sulle mosse da fare. La tavoletta \u00e8 divisa in quattro sezioni sulle quali \u00e8 scritto: piede destro, piede sinistro, mano destra e mano sinistra. Ciascuna di queste quattro sezioni si divide a sua volta in quattro colori (rosso, giallo, blu e verde). Dopo aver fatto ruotare la lancetta, viene chiamata una combinazione di colore/arto che i giocatori devono compiere. Ad esempio: se la combinazione chiamata \u00e8 \"mano destra, giallo\", i giocatori dovranno spostare la loro mano destra sul pi\u00f9 vicino cerchio di colore giallo.\nIn una partita a due giocatori, le due persone non possono mettere la mano o il piede sullo stesso cerchio, mentre nel caso si giochi in pi\u00f9 di due persone, le regole sono differenti. Non essendoci sufficienti cerchi colorati i giocatori sono spesso tenuti a mantenere posizioni improbabili o precarie, arrivando al punto di perdere la posizione o cadere al suolo. Un giocatore viene eliminato quando cade o quando tocca con il gomito o il ginocchio il tappeto. Non vi \u00e8 alcun limite nel numero di persone che possono giocare contemporaneamente, bench\u00e9 risulti molto difficoltoso giocare in pi\u00f9 di quattro alla volta.\nNella cultura di massa.\nMusica.\nNell'edizione di \"Twister Dance 2012\" \u00e8 inclusa la canzone \"Till the World Ends\" (remixata per Twister) della cantante statunitense Britney Spears che appare nella confezione, in uno spot pubblicitario e nei video di istruzione che verranno pubblicati nell'autunno 2012.\nCinema.\nNel film \"The Mask 2\" Loki sfida Alvey in una versione complicata e fantasiosa di Twister intitolato \"Super Twister\". \nNel film \"Men in Black II\" \u00e8 presente una scena dove s'intravedono degli alieni giocare proprio a Twister con la coprotagonista della pellicola.\nTelevisione.\nNel 13\u00ba episodio della 2\u00aa serie di \"Sex and the City\" la protagonista Carrie Bradshaw, interpretata da Sarah Jessica Parker gioca una partita di Twister con Seth, interpretato da Jon Bon Jovi, un ragazzo conosciuto nella sala d'aspetto di una psicanalista. \nNel 4\u00ba episodio della 1\u00aa stagione di \"Friends\" i protagonisti nel finale dell'episodio giocano una partita a Twister."}
{"id": "3274644", "revid": "287204", "url": "https://it.wikipedia.org/wiki?curid=3274644", "title": "Austin Nichols", "text": ""}
{"id": "3274647", "revid": "226458", "url": "https://it.wikipedia.org/wiki?curid=3274647", "title": "Sonata per viola (Mendelssohn)", "text": "La Sonata per viola in do minore (MWV Q 14) \u00e8 una composizione giovanile di Felix Mendelssohn, scritta all'et\u00e0 di 15 anni. Lo spartito autografo \u00e8 datato 14 febbraio 1824 e la sonata non \u00e8 stata pubblicata se non postuma, nel 1966, senza che le venisse assegnato un numero di opus.\nLa sonata per viola era un genere cameristico poco comune ed esistono poche composizioni analoghe dell'epoca. Tuttavia Mendelssohn era un abile violinista e violista e conosceva bene le difficolt\u00e0 compositive ed esecutive proprie di tale strumento."}
{"id": "3274649", "revid": "599013", "url": "https://it.wikipedia.org/wiki?curid=3274649", "title": "Wilfred Baddeley", "text": "\u00c8 stato il maggiore tra i gemelli Baddeley, suo fratello Herbert mor\u00ec il 20 luglio 1931 a Cannes.\nCarriera.\nHa preso parte al Torneo di Wimbledon per la prima volta nel 1890 e l'anno successivo vinse per la prima volta il torneo, con questa vittoria contro Joshua Pim divenne il tennista pi\u00f9 giovane ad aver vinto il singolare maschile e mantenne il record fino alla vittoria di Boris Becker nel 1985.\nDal 1891 fino al 1896 Wilfred arriv\u00f2 per sei volte consecutive alla finale di Wimbledon vincendo tre volte.\nInsieme al gemello arriv\u00f2 per sei volte alla finale del doppio maschile a Wimbledon vincendo quattro volte, dopo la finale del 1897 entrambi i gemelli si ritirarono dalla carriera tennistica per proseguire quella da avvocati."}
{"id": "3274656", "revid": "125625864", "url": "https://it.wikipedia.org/wiki?curid=3274656", "title": "L'ultima zingarata", "text": "L'ultima zingarata \u00e8 un film italiano del 2010, ideato e prodotto da Francesco Conforti e diretto da Federico Micali e Yuri Parrettini.\nTrama.\nIl film, realizzato in omaggio al celebre \"Amici miei\" di Mario Monicelli, si compone di due parti: un cortometraggio, in cui viene proposto un finale alternativo alla trama monicelliana, ed un lungometraggio, che narra della realizzazione del progetto e mostra numerose interviste ai protagonisti del film originale, tra cui Mario Monicelli, Gastone Moschin e Milena Vukotic.\nIl cortometraggio, introdotto dallo stesso Moschin, si apre con la frase che d\u00e0 origine al film. Alla morte dell'amico Giorgio Perozzi (interpretato nell'originale da Philippe Noiret), l'architetto Rambaldo Melandri (Moschin) si infuria di fronte all'indifferenza del figlio e della moglie del Perozzi, personaggi sussiegosi e poco inclini a tollerare l'indole dissacrante del defunto e, con la voce rotta, invoca, \u00abun funeralone da fargli pigliare un colpo a tutti e due a quelli... E migliaia di persone, e tutti a piangere... E corone, e telegrammi, bande, bandiere, puttane e militari...\u00bb.\nA differenza del finale amaramente disincantato dell'originale, la folla giunta davanti alla chiesa di Santo Spirito d\u00e0 vita a un corteo maestoso e festante. Il 3 settembre 2010, il cortometraggio \u00e8 stato presentato alla Mostra d'arte cinematografica presso la Villa degli Autori del Lido.\nNel 2012 il docufilm \u00e8 stato trasmesso da Sky Arte in occasione dell'anniversario della morte di Mario Monicelli, e quindi reso disponibile su Sky \"on demand\".\nProduzione.\nI ruoli dei protagonisti del film sono stati reinterpretati da attori fiorentini non professionisti, ad eccezione del personaggio che fu di Adolfo Celi, l'illustre cattedratico Alfeo Sassaroli, che \u00e8 interpretato dallo stesso Monicelli: si tratta dell'ultima apparizione cinematografica del grande regista.\nLa popolazione di Firenze ha accolto con favore l'idea: la mattina del 6 giugno 2010 migliaia di volontari si sono presentati vestiti a lutto nella storica piazza Santo Spirito, per partecipare come comparse alle esequie del Perozzi. Il film utilizza lo stesso piano sequenza di \"Amici miei\", sovrapponendovi le voci originali."}
{"id": "3274660", "revid": "1543377", "url": "https://it.wikipedia.org/wiki?curid=3274660", "title": "Madonna col Bambino in un paesaggio", "text": "La Madonna col Bambino in un paesaggio \u00e8 un dipinto a olio su tavola (44x36,5\u00a0cm) di Giorgione, databile al 1498-1500 circa e conservato nell'Ermitage a San Pietroburgo.\nStoria e descrizione.\nLa tavola arriv\u00f2 nel museo nel 1817 dalla collezione Crichton.\nCome la maggior parte delle opere attribuite a Giorgione, la scarsit\u00e0 di documentazione e la difficolt\u00e0 di isolare i caratteri stilistici della relativamente breve carriera dell'artista, rispetto anche ad altri allievi e seguaci, rendono attribuzione e datazione particolarmente difficile. La \"Madonna col Bambino in un paesaggio\" viene fatta oscillare tra il 1495 e il 1505 circa, con una prevalenza agli ultimi anni del XV secolo.\nIn quel periodo gli artisti veneziani si dedicavano all'ideazione di nuove tipologie delle iconografie tradizionali. Ad esempio invece di mettere la Madonna su un trono, circondata da santi, iniziava ad essere frequente la sua collocazione nel paesaggio, come nella tavola presente. Le piccole dimensioni farebbero pensare a una destinazione privata dell'opera, per la devozione quotidiana.\nMaria \u00e8 raffigurata seduta di tre quarti verso sinistra, spostata rispetto all'asse del dipinto e piegata verso il Bambino che tiene sulle ginocchia, mentre si protende con il braccio destro per tenergli il capo addormentato. Ges\u00f9 \u00e8 nudo, mentre la Madonna indossa un'inconsueta veste verde e rossa, che spicca con un panneggio pesante e sovrabbondante rispetto allo sfondo paesistico, impostato sulle tonalit\u00e0 del verde, del giallo e del marrone, oltre al cielo azzurrino nel quale si confondono, per effetto della foschia, le montagne pi\u00f9 lontane.\nLa rappresentazione \u00e8 altamente lirica, con un legante luminoso dorato che crea un effetto caldo e pacatamente intimo, fondendo le figure col paesaggio."}
{"id": "3274664", "revid": "124840328", "url": "https://it.wikipedia.org/wiki?curid=3274664", "title": "Stazione di Praja-Ajeta-Tortora", "text": "La stazione di Praja-Ajeta-Tortora \u00e8 una stazione ferroviaria della linea Salerno-Reggio Calabria, ubicata nel centro di Praia a Mare. La denominazione composita fa riferimento anche ad Aieta e a Tortora.\nStoria.\nLa stazione venne aperta all'esercizio nell'estate del 1894 assieme al tronco di 62,7\u00a0km di cui era capolinea, il vertice opposto della tratta era la stazione di Pisciotta-Palinuro. Poich\u00e9 all'epoca Praia era ancora frazione del comune di Aieta l'antico nome della stazione era Praja d'Ajeta-Tortora, solo in seguito fu convertito mantenendo la versione con la lettera J.\nStrutture e impianti.\nL'impianto \u00e8 gestito da Rete Ferroviaria Italiana.\nLa stazione \u00e8 di tipo passante; le tre banchine, fornite di pensilina, sono collegate da un sottopassaggio. \nL'impianto ha quattro binari per servizio viaggiatori, di cui il secondo e il terzo di corretto tracciato; oltre la terza banchina c'\u00e8 un fascio binari di ricovero e manovra mentre contiguo alla prima banchina \u00e8 posto un binario tronco.\nMovimento.\nTrasporto nazionale.\nLa stazione \u00e8 servita da treni InterCity, che collegano lo scalo con Salerno, Napoli, Roma, Milano, Paola, Lamezia Terme, Villa San Giovanni e Reggio Calabria.\nI treni InterCity vengono effettuati con locomotive E.401, E.402B, E.403 con carrozze UIC-Z + semipilota di seconda classe e Gran Confort di prima classe.\nTrasporto regionale.\nLa stazione \u00e8 servita da treni Regionali che collegano Praja-Ajeta-Tortora con:\nI treni del trasporto regionale vengono effettuati con E.464 con carrozze UIC-X restaurate + carrozze semipilota, carrozze piano ribassato + carrozze semipilota, carrozze MDVC, carrozze MDVE + carrozze semipilota, miste di prima e seconda classe. Inoltre vengono utilizzati i treni Minuetto ALe 501/502.\nServizi.\nLa stazione, che a fini commerciali RFI classifica nella categoria \"Silver\", dispone di:"}
{"id": "3274694", "revid": "120150668", "url": "https://it.wikipedia.org/wiki?curid=3274694", "title": "Giuditta con la testa di Oloferne (Giorgione)", "text": "Giuditta con la testa di Oloferne \u00e8 un dipinto a olio su tavola trasportata su tela () di Giorgione, databile al 1504 circa e conservato nell'Ermitage a San Pietroburgo.\nStoria.\nL'opera ha una datazione incerta che oscilla tra la fine del XV secolo e il 1505, ma \u00e8 uno dei capisaldi della prima fase giovanile di Giorgione, una cio\u00e8 delle poche opere del maestro veneto su cui la critica concordi nell'attribuzione. L'iconografia di Giuditta, eroina biblica, era allora nuova a Venezia, con l'eccezione di alcune realizzazioni in scultura della fine del XV secolo.\nL'opera arriv\u00f2 a San Pietroburgo nel 1772 con gli acquisti sulla piazza parigina da parte degli inviati di Caterina II di Russia. Anteriormente si trovava nella collezione del barone L.A. Crozat de Tierra. Alla fine dell'Ottocento la pellicola pittorica fu trasferita su tela, per il deterioramento del supporto originario, che era l'anta di un mobile.\nDescrizione e stile.\nGiuditta, eroina spesso assurta a simbolo delle virt\u00f9 civiche, \u00e8 rappresentata a figura intera, di dimensioni leggermente inferiori al naturale, inquadrata in una tavola a sviluppo prevalentemente verticale. Il tema della bellezza trionfante sulla tirannia \u00e8 qui risolto nel contrasto tra il volto idealizzato di Giuditta, perfettamente ovale e levigato, di ascendenza leonardesca, e il volto tumefatto della testa decapitata di Oloferne, sotto il piede della donna. Sensuale \u00e8 l'apparizione della gamba eburnea di Giuditta, dallo spacco della veste rosata che a sinistra si increspa in pieghette secche e ritmate, di ascendenza nordica. A un'ispirazione fiamminga rimanda anche il gioiello appuntato sul petto dell'eroina, sicuramente ispirato alle oreficerie coeve.\nLa posa deriva dalla statuaria antica, in particolare dall\"'Afrodite Urania\" di Fidia, mentre alcuni stilemi rimandano a Perugino (l'impugnatura della spada), Lorenzo Costa (la lunga manica) e Leonardo da Vinci (oltre alla fisionomia della protagonista, gli effetti di sfumato, il legante atmosferico e il campionario erbaceo in primo piano. Oltre un muretto, infatti, si distende un ampio paesaggio, con un bosco e una citt\u00e0 che si perde lontana nella foschia azzurrina, cos\u00ec come le montagne.\nL'albero che torreggia dietro Giuditta, proseguendo idealmente la sua figura in modo da darle un maggiore risalto monumentale, \u00e8 una quercia: tale espediente \u00e8 comune anche ad altre opere attribuite a Giorgione.\nL'effetto in generale \u00e8 estremamente calibrato e di innato lirismo, con la serena figura di Giuditta, ora che ha raggiunto il suo obiettivo di eliminare il tiranno assiro, immersa nella frescura del paesaggio al mattino, con un'atmosfera poetica che non \u00e8 scalfita nemmeno dalla presenza della testa mozzata del nemico, che opprimeva la sua citt\u00e0 Betulia."}
{"id": "3274704", "revid": "37318419", "url": "https://it.wikipedia.org/wiki?curid=3274704", "title": "Mini Linux", "text": ""}
{"id": "3274715", "revid": "37318475", "url": "https://it.wikipedia.org/wiki?curid=3274715", "title": "Zampanella", "text": ""}
{"id": "3274731", "revid": "547034", "url": "https://it.wikipedia.org/wiki?curid=3274731", "title": "Invisibili", "text": "Invisibili \u00e8 stato un programma televisivo italiano, andato in onda su Italia 1 in seconda serata per due stagioni, nel 2003 e nel 2004 (sette puntate), condotto da Marco Berry.\nNel 2010 \u00e8 iniziata la trasmissione, sulla stessa emittente, di \"Invincibili\", programma sempre ideato da Berry e simile per tematiche ad \"Invisibili\".\nIl programma.\nIl programma affrontava il tema dei senzatetto, raccontando le storie di alcuni di essi (due ogni puntata), con cui Berry trascorreva una giornata. Le storie dei clochard venivano raccontate dagli stessi protagonisti, e ricostruite attraverso attori. La trasmissione alternava momenti registrati in cui venivano mostrate appunto le ricostruzioni delle storie ed i momenti passati in strada da Berry con il protagonista delle sue storie, ad altri in diretta in studio in cui il presentatore intervistava il protagonista della storia.\nRiscontri.\nLa trasmissione ha avuto una media di 1.304.000 telespettatori e picchi di \"share\" del 26%. Il programma ha inoltre ottenuto vari riconoscimenti tra cui il Premio Flaiano, il Premio Ilaria Alpi ed il Telegatto."}
{"id": "3274741", "revid": "547034", "url": "https://it.wikipedia.org/wiki?curid=3274741", "title": "Irma P. Hall", "text": ""}
{"id": "3274761", "revid": "6923", "url": "https://it.wikipedia.org/wiki?curid=3274761", "title": "Roland Sabatier", "text": "Biografia.\nSabatier \u00e8 attivo dal 1963 all'interno del gruppo lettrista, fondato nel 1945 da Isidore Isou, e interviene regolarmente in vari settori artistici (poesia, musica, cinema, teatro, architettura); \u00e8 noto, in particolare, per le sue opere plastiche sviluppate sull'organizzazione dei segni concreti (\"hypergraphie\") e virtuali (\"art infinit\u00e9simal\"). Presente in numerose mostre e collezioni pubbliche e private.\nDa lungo tempo curatore di mostre, Achille Bonito Oliva gli affida nel 1993 la direzione della presentazione del movimento lettrista nell'ambito della Biennale di Venezia. Co-curatore delle manifestazioni \"Collection lettriste : intime et ultime\" e \"L'Anti-cin\u00e9ma lettriste\" alla Villa Cernigliaro (Sordevolo, Piemonte). Nel 2010, concepisce e organizza la mostra \"Lettrisme : vue d'ensemble sur quelques d\u00e9passements pr\u00e9cis\" alla Villa Tamaris Centre d'Art (La Seyne-sur-Mer). I suoi film sono regolarmente proposti alla Cin\u00e9math\u00e8que de Paris. Vive e lavora a Parigi."}
{"id": "3274770", "revid": "228587", "url": "https://it.wikipedia.org/wiki?curid=3274770", "title": "Stuart N. Lake", "text": ""}
{"id": "3274807", "revid": "80598", "url": "https://it.wikipedia.org/wiki?curid=3274807", "title": "Work in Progress (Lucio Dalla e Francesco De Gregori)", "text": "Work in Progress \u00e8 un album dal vivo di Lucio Dalla e Francesco De Gregori, pubblicato l'11 novembre 2010.\nIl disco.\nL'album \u00e8 il riassunto di una lunga tourn\u00e9e che ha visto i due cantautori in giro per tutta Italia, ed \u00e8 stato pubblicato a circa 30 anni di distanza da \"Banana Republic\" e ha raggiunto la quarta posizione in classifica.\n\u00c8 composto da varie canzoni note di entrambi, due inediti, un recitativo dell'attore Marco Alemanno e una versione studio di \"Generale\", il tutto in due CD.\nGli inediti sono \"Non basta saper cantare\" e \"Gran turismo\", scritte in occasione del tour.\nLa copertina del disco \u00e8 un disegno di Mimmo Paladino che ha pure curato la scenografia del tour.\nEsiste anche una versione dell'album con un DVD \"Back to Back\", riassunto visivo dei vari concerti.\nTracce.\n\"CD 1\"\n\"CD 2\""}
{"id": "3274809", "revid": "120619127", "url": "https://it.wikipedia.org/wiki?curid=3274809", "title": "Polittico di Sant'Anna (Cima da Conegliano)", "text": "Il Polittico di Sant'Anna \u00e8 una pala d'altare di Cima da Conegliano, dipinta per l'omonima chiesa conventuale di Capodistria e attualmente conservata nel Castello di San Giorgio, all'interno del percorso espositivo del Museo di Palazzo Ducale di Mantova.\nStoria.\nSe la storia critica \u00e8 piuttosto avara di informazioni sull'opera, particolarmente documentate ne sono invece le vicende storiche, a partire dalle origini. \nNei primi del Novecento, grazie alle ricerche d'archivio di Giuseppa Caprin, fu infatti identificato e pubblicato il carteggio del contratto. Sappiamo cos\u00ec che i frati minori dell'osservanza del convento di Sant'Anna di Capodistria inviarono un loro procuratore, tale Alvise Grisoni, incaricato di scegliere gli artisti che potessero realizzare il dipinto e l'usuale articolata cornice. Il 18 aprile 1513 avvenne la stipula di due separati contratti che impegnavano Giambattista Cima per l'esecuzione delle pitture e Vittore da Feltre per la realizzazione della cornice, lavori da consegnarsi entro il natale dello stesso anno.\nPeter Humfrey considera che l'incarico del procuratore vi fossero anche le indicazioni per la realizzazione dell'opera sul vecchio modello del polittico piuttosto che su un'unica grande pala, uso ormai consolidato a Venezia. Naturalmente doveva anche comunicare la scelta dei santi da rappresentare. Ma a parte queste supposizioni, leggendo pi\u00f9 approfonditamente i contratti lo storico sottolinea come questi siano utili a chiarificare le consuetudini a cui erano vincolate le opere dei pittori veneziani commissionate per l'esportazione. I compensi convenuti prevedevano 70 ducati per i dipinti e 31 ducati per la cornice, alla stipula del contratto sarebbero stati anticipati a ciascuno dei due maestri di 10 ducati. Cima convenne di ricevere met\u00e0 del restante importo alla fine del lavoro e l'altra met\u00e0 quando l'opera fosse stata consegnata sana e salva e installata. Un'ulteriore clausola prevedeva una valutazione finale dell'opera, a cura di esperti nominati dalle due parti, per poter liberare il pagamento definitivo. Humfrey ne deduce il probabile ritorno a Venezia del procuratore o dei frati per il controllo dell'opera e la sua spedizione, l'assunzione da parte dell'autore di una quota del rischio connesso al trasporto e l'uso comune e consolidato di pagamenti a distanza tramite corriere. Infine non rileva alcuna evidenza che gli artisti si siano mai dovuti recare a Capodistria per sopralluoghi o per sovraintendere il rimontaggio del polittico.\nIl vecchio libro di Caprin ci rivela anche alcune vicissitudini dell'opera fino alla fine dell'Ottocento: nei primi del Settecento i francescani fecero aggiungere delle aureole a tutte le figure realizzate con placche d'argento ma strappate via da dei ladri lasciarono marcati danni alle tavole; in una qualche data un \u00abchierico\u00bb cerc\u00f2 di ripulire la firma del Cima facendola invece quasi scomparire; nel 1878 un frate cerc\u00f2 di rimediare i malaccorti restauri precedenti.\nPi\u00f9 confuse furono le vicende postbelliche che portarono l'assegnazione dell'Istria alla Jugoslavia, tanto che per un certo tempo alcuni storici dell'arte ritennero l'opera dispersa. A rendere un po' pi\u00f9 confusa la situazione era il fatto che l'opera fosse stata \"evacuata\" nella Villa Manini di Passariano nel 1940 per difenderla dagli eventuali rischi del conflitto, ma da l\u00ec riconsegnata poi riconsegnata il 15 novembre 1943. Qualche anno dopo, nella situazione ancora incerta dell'amministrazione provvisoria della Zona A e Zona B, i frati decisero di smontare l'opera e trasportarla, assieme a una sessantina di opere d'arte del complesso conventuale di Sant'Anna, in altri loro conventi: prima in quello di Santa Maria Maggiore a Trieste poi, nel 1946 o 1947, in quello di San Francesco della Vigna a Venezia. Da qui, alla fine del 1965, le opere vennero trasportate nel convento di San Francesco a Mantova, il polittico era ancora smontato e cos\u00ec rimase in un ambiente ben poco adatto per alcuni anni ancora. Di fatto il superiore francescano aveva immediatamente notificato la presenza delle opere alla sovrintendenza e questa, nel giugno 1966, aveva chiesto al ministero delucidazioni su loro \"status\" giuridico. Solo nel 1972 fu presa la decisione di trasferire le opere nel deposito pi\u00f9 salubre del Palazzo Ducale. Nel 1977 si inizi\u00f2 a prendere in considerazione il restauro dell'opera del Cima consegnandola due anni dopo all'Istituto centrale per il restauro. Il ripristino delle parti pittoriche risulta terminato nel 1981 ma il polittico rimase a Roma fino al 1992. Giunto dii nuovo a Mantova se ne cur\u00f2 il restauro omesso della cornice lignea e infine fu esposto nella collocazione attuale alla fine del 1993.\nDescrizione e stile.\nL'opera \u00e8 fra gli ultimi lavori di Cima da Conegliano e, sebbene il Cavalcaselle lo abbia considerato appena con sufficienza, si presenta di notevole suggestione e interesse.\nNel primo registro la centrale \"Madonna col Bambino in trono\" \u00e8 affiancata dalle tavole a figura intera con i suoi genitori, Anna e Gioacchino, cui seguono agli estremi le due sante legate \"personalmente\" a Cristo, Maddalena, col vaso di unguento con cui ne unse i piedi, e Caterina d'Alessandria, in virt\u00f9 del matrimonio mistico, recante la ruota del suo supplizio. Nel registro superiore, rappresentati a mezza figura, sono a sinistra Francesco e Chiara, a ricordare le devozioni dell'Ordine, mentre a destra troviamo il dottore della chiesa Girolamo, a cui allora era intitola la provincia francescana dalmata e Nazario, primo vescovo di Capodistria. Quest'ultimo ancora oggetto di grande devozione locale, reca tra le braccia il modello della citt\u00e0, come per offrirla alla protezione divina, e unico nel gruppo guarda decisamente verso i fedeli a chiedere compartecipazione. Nella cimasa un inconsueto (nel XVI secolo) Cristo Pantocratore \u00e8 affiancato dai santi Pietro e Andrea e sormontato nel timpano dalla colomba dello Spirito Santo.\nIl polittico \u00e8 costruito secondo quella \u00abstrategia visiva\u00bb che Bernard Aikema individu\u00f2, proprio nel Cima. L'opera, con la sua posizione centrale sull'altare maggiore, doveva essere apprezzata dal visitatore fin dal suo ingresso nella chiesa: in principio vedendola nel suo assieme di complessa struttura architettonica, poi, nell'avvicinarsi, osservandone in pi\u00f9 accuratamente le parti e i dettagli. Cos\u00ec infine avrebbe potuto focalizzare pienamente l'attenzione sullo sguardo dolce ma malinconico di Maria sul figlio abbandonato nel sonno sul suo grembo, tutti atteggiamenti simbolizzanti il presagio del finale destino sulla croce. Una simbologia ripresa dal Bellini, tra gli altri, ma unica in Cima. Alla base due angioletti sono intenti a suonare uno la viella e l'altro il liuto, altri due angeli assistono sospesi in adorazione sui fianchi, il coro angelico termina con dei rossi cherubini (ancora una citazione dal Bellini) svolazzanti sopra al tutto. Nell'avvicinamento al polittico si pu\u00f2 anche apprezzare il medio orizzonte del delicato paesaggio che conferisce a tutte la figure del primo registro una statuariet\u00e0 ieratica, mentre da visto lontano lo strato di bianche nuvole passante nella parte alta delle tavole conferisce continuit\u00e0 all'insieme."}
{"id": "3274830", "revid": "712828", "url": "https://it.wikipedia.org/wiki?curid=3274830", "title": "Sacra Famiglia Benson", "text": "La Sacra Famiglia Benson \u00e8 un dipinto a olio su tavola (37,3x45,6\u00a0cm) di Giorgione, databile al 1500 circa e conservato nella National Gallery of Art a Washington.\nStoria.\nL'opera proviene forse dalle collezioni di Carlo I d'Inghilterra, passata poi a Giacomo II, che la vendette facendola finire al mercante Allart van Everdingen, residente tra Haarlem e Amsterdam. Sarebbe poi passata in Francia e attraverso varie collezioni sarebbe infine comparsa sul mercato nel 1887. Nel 1894 era nelle collezioni londinesi di Robert Henry Benson, che diede il nome all'opera. Nel 1927 la sua intera collezione d'arte venne venduta, tramite i Duveen Brothers, a Samuel H. Kress, che poi la don\u00f2 alla nascente galleria nazionale americana nel 1952.\nDescrizione e stile.\nIn una capannuccia aperta tramite un arco su un lontano paesaggio (un espediente gi\u00e0 usato da Alvise Vivarini), la Sacra famiglia \u00e8 raccolta attorno al Bambin Ges\u00f9, che si divincola tra le braccia di Maria come un vero neonato. Giuseppe siede su un muretto grezzo, mentre la Madonna \u00e8 assisa su una roccia nuda, che forse si riferiscono all'incompletezza del mondo prima della venuta di Cristo. Se il panneggio sovrabbondante e dalle pieghe secche, come increspate nella carta, rimanda ad esempi fiamminghi (come Hieronymus Bosch), la postura delle figure ricorda il \"protoclassicismo\" di Lorenzo Costa, mentre la fisionomia di Giuseppe riecheggia Giovanni Bellini. Una certa attenzione ai dettagli minuti in primo piano (i sassolini sparsi in terra, alcune pianticelle) deriva forse dall'assimilazione di esempi nordici, ben noti a Venezia, anche attraverso le stampe.\nTipicamente giorgionesca \u00e8 invece la predominanza del colore, che determina il volume delle figure, steso in strati sovrapposti senza il confine netto dato dal contorno, che tendono cos\u00ec a fondere soggetti e paesaggio: si tratta degli effetti atmosferici del tonalismo che ebbe proprio nel maestro di Castelfranco uno dei fondamentali interpreti."}
{"id": "3274844", "revid": "183694", "url": "https://it.wikipedia.org/wiki?curid=3274844", "title": "Alfonso Di Vestea", "text": "Biografia.\nDopo gli studi secondari nel seminario di Atri, studi\u00f2 medicina nelle universit\u00e0 di Bologna e Napoli, laureandosi in quest'ultima citt\u00e0 nel 1882 con Arnaldo Cantani. Di Vestea si orient\u00f2 anch'egli nel campo microbiologia lavorando, nell'istituto diretto da Cantani, con Paolucci, Zagari, Ducrey e Tursini. Nel 1886, grazie a una borsa di studio, si rec\u00f2 a Parigi dove apprese le fondamenta della prevenzione antirabbica da Pasteur, colui che l'anno prima aveva preparato il primo vaccino antirabico.\nRitornato a Napoli, Di Vestea si dedic\u00f2 allo studio della rabbia, istituendo nell'istituto diretto da Cantani un \"Reparto della rabbia\" per lo studio e la prevenzione della terribile malattia. Nel 1887, assieme a Giuseppe Zagari, Di Vestea dimostr\u00f2 che la trasmissione della rabbia al sistema nervoso centrale ha luogo attraverso i nervi periferici. Nel 1904 Di Vestea assieme a Remlinger, ma indipendentemente da questi, riuscirono a dimostrare la filtrabilit\u00e0 dell'agente eziologico della rabbia attraverso le candele filtranti di Berkefeld e di Chamberland.\nDi Vestea si interess\u00f2 ai temi dell'igiene, e svolse un'importante funzione divulgativa e pedagogica formalizzata nel manuale universitario \"Principi d'igiene\" edito a Torino dalla UTET nel 1908. Professore di igiene a Palermo nel 1890 l'anno successivo fu nominato anche capo del laboratorio della \"Scuola di sanit\u00e0 pubblica\" a Roma, l'antesignana dell'Istituto Superiore di Sanit\u00e0. Infine 1892 ottenne la cattedra di igiene a Pisa, sede dove rimase fino al pensionamento.\nRiconoscimenti.\nGli \u00e8 dedicato l'istituto di Igiene dell'Universit\u00e0 di Pisa."}
{"id": "3274850", "revid": "287204", "url": "https://it.wikipedia.org/wiki?curid=3274850", "title": "Jos\u00e9 de Armas", "text": "Ottenne il suo best ranking in singolare il 29 maggio 2003 raggiungendo la 236\u00aa posizione del ranking ATP. Nella sua carriera ha conquistato 23 titoli nel circuito futures, pi\u00f9 della met\u00e0 su cemento outdoor. Ha fatto parte della squadra venezuelana di Coppa Davis."}
{"id": "3274852", "revid": "365417", "url": "https://it.wikipedia.org/wiki?curid=3274852", "title": "Gemma Bertagnolli", "text": "Biografia.\nVincitrice dei concorsi As.Li.Co e Francesco Vi\u00f1as (premio speciale come migliore interprete mozartiana), ha intrapreso una carriera che l'ha portata nei principali teatri e festival italiani ed esteri tra cui Teatro alla Scala, Maggio Musicale Fiorentino, Opera di Roma, Gran Teatro La Fenice, Teatro Regio di Torino, Opera di Zurigo, Th\u00e9\u00e2tre des Champs Elys\u00e9es, Tokyo Bunka Kaikan, Accademia Nazionale di Santa Cecilia, Concertgebouw di Amsterdam, Salzburger Festspiele, Rossini Opera Festival, Accademia Chigiana di Siena, Staatsoper unter den Linden, Maggio Musicale Fiorentino, Teatro Comunale di Bologna, Bayerische Staatsoper, Ravenna Festival e Teatro Nacional de S\u00e3o Carlos, collaborando con direttori quali Bruno Bartoletti, Semyon Bychkov, Daniele Gatti, Gianandrea Gavazzeni, Gianluigi Gelmetti, Fabio Luisi, Lorin Maazel, Zubin Mehta, Riccardo Muti, Wolfgang Sawallisch e con registi quali Pier Luigi Pizzi, Luca Ronconi e Graham Vick. \nParticolarmente nota per le interpretazioni del repertorio antico e barocco, ha collaborato con specialisti della prassi esecutiva storicamente informata quali Rinaldo Alessandrini (Concerto Italiano), Giovanni Antonini (Il Giardino Armonico), Fabio Biondi (Europa Galante), Ivor Bolton, Christophe Coin, Alan Curtis, Ottavio Dantone (Accademia Bizantina), Diego Fasolis (I Barocchisti), Federico Guglielmo, Ren\u00e9 Jacobs, Ton Koopman, Trevor Pinnock, Christina Pluhar, Christophe Rousset, Federico Maria Sardelli (Modo Antiquo), Freiburger Barockorchester, Akademie f\u00fcr Alte Musik Berlin.\nTra i ruoli pi\u00f9 frequentati, Sophie in \"Der Rosenkavalier\", Amenaide in \"Tancredi\", Pamina in \"Die Zauberfl\u00f6te\", Zerlina in \"Don Giovanni\", Despina in \"Cos\u00ec fan tutte\", Susanna in \"Le nozze di Figaro\", Carolina in \"Il Matrimonio segreto\", Norina in \"Don Pasquale\", Nannetta in \"Falstaff\", Adele in \"Die Fledermaus\", Ismene in \"Mitridate, Re di Ponto\", Elisa in \"Il re pastore\". Tra le produzioni di opera barocca ricordiamo \"Solimano\" di Hasse, \"Il ritorno d'Ulisse in patria\" e \"L'incoronazione di Poppea\" di Monteverdi, \"Agrippina\", \"La Resurrezione\" e \"Il Trionfo del tempo e del disinganno\" di H\u00e4ndel, \"L'Olimpiade\" di Pergolesi, \"Motezuma\" di Vivaldi\nCon il pianista Antonio Ballista ha collaborato in numerosi concerti ed incisioni discografiche. In ambito discografico i suoi dischi, specialmente quelli dedicati alla musica barocca, hanno ottenuto riconoscimenti internazionali quali Gramophone Award, Choc du Monde de la Musique e Timbre de Platine d'Op\u00e9ra International.\nHa insegnato canto barocco nei conservatori di Bolzano, Trento e Frosinone. Ha svolto attivit\u00e0 di docente presso la Hochschule f\u00fcr K\u00fcnste Bremen,l'International Music Academy di Kusatsu e alla Sommerakademie del Mozarteum. Dal 2003 \u00e8 ambasciatrice UNICEF."}
{"id": "3274854", "revid": "287204", "url": "https://it.wikipedia.org/wiki?curid=3274854", "title": "Jose de Armas", "text": ""}
{"id": "3274862", "revid": "767487", "url": "https://it.wikipedia.org/wiki?curid=3274862", "title": "Tryo", "text": "Tryo \u00e8 un gruppo francese di musica reggae.\nNel 1995 Guizmo e Manu Eveno incontrano un giovane attore e musicista: Christophe Mali; questo sar\u00e0 il nucleo centrale del gruppo Tryo. Tempo dopo conosceranno l'attuale percussionista, Daniel \"Danielito\" Bravo.\nNonostante il nome possa ingenerare confusione il gruppo \u00e8 quindi costituito da 4 elementi. Inoltre il loro produttore, Bibou, prende parte attivamente alla vita artistica del gruppo costituendo, di fatto, il quinto elemento del gruppo.\nAgli inizi il gruppo \u00e8 fortemente influenzato dalla musica reggae ed \u00e8 da questa ispirazione che nasceranno i primi due album: \"Mamagubida\" e \"Faut qu'ils s'activent\", nel 1998 e nel 2000. Con il loro terzo album, \"Grain de Sable\", si aprono a nuove influenze. Il loro ultimo album, \"Ce que l'on s'aime\", uscito nel settembre del 2008, conferma questa evoluzione proponendo una variet\u00e0 musicale che attinge da suoni provenienti da ogni angolo del mondo, come per esempio nei pezzi: \"Mrs Roy\", \"Tomb\u00e9 mal\" o \"El dulce de leche\".\nTryo ha saputo staccarsi dalla scena tradizionale francese per il suo approccio impegnato alla musica e il mix vocale dei tre cantanti del gruppo.\nLa casa produttrice di Tryo \u00e8 la BMG con il marchio Saint George.\nLa particolarit\u00e0 del gruppo \u00e8 di preferire il passaparola ai media tradizionali, dove appaiono molto raramente."}
{"id": "3274863", "revid": "122978809", "url": "https://it.wikipedia.org/wiki?curid=3274863", "title": "Nemzeti Bajnoks\u00e1g II", "text": "La Nemzeti Bajnoks\u00e1g II \u00e8 la seconda divisione del campionato di calcio ungherese. Corrisponde all'italiana Serie B.\nLa prime 2 classificate a fine campionato verranno promosse nella \"Nemzeti Bajnoks\u00e1g I\", la massima serie nazionale, mentre le ultime tre retrocederanno nella \"Nemzeti Bajnoks\u00e1g III\", la terza serie nazionale."}
{"id": "3274870", "revid": "6923", "url": "https://it.wikipedia.org/wiki?curid=3274870", "title": "Henry Hooker", "text": "Biografia.\nHooker nacque il 10 gennaio del 1828 a Hinsdale, nel New Hampshire, da una famiglia di allevatori.\nNel 1848, all'et\u00e0 di 20 anni, si trasfer\u00ec prima a New York e poi nel 1949 a Kansas City. Erano gli anni della Corsa all'oro e Hooker decise dunque di trasferirsi in California ad Hangtown per diventare un ricercatore d'oro; tuttavia quest'attivit\u00e0 non si dimostr\u00f2 fruttuosa e lasci\u00f2 quindi la California, stabilendosi in Arizona con la moglie Elizabeth Rockwell (sposata nel 1856) e i tre figli.\nIn Arizona Hooker inizi\u00f2 a commerciare bestiame con la popolazione, arricchendosi in questo modo. Nel 1972 inizi\u00f2 ad allargare i suoi territori e stabil\u00ec il Sierra Bonita Ranch, un allevamento di bestiame che arrivava a contenere circa 15.000 animali l'anno.\nDurante la Vendetta degli Earp Hooker ebbe un ruolo fondamentale nelle vicende, fornendo materiale utile a Wyatt e fornendogli ospitalit\u00e0 al Sierra Bonita Ranch.\nMor\u00ec il 5 dicembre del 1907."}
{"id": "3274883", "revid": "1543377", "url": "https://it.wikipedia.org/wiki?curid=3274883", "title": "Metodo Petrus", "text": "Il metodo Petrus \u00e8 un metodo di risoluzione del cubo di rubik ideato da Lars Petrus.\nQuesto metodo consiste in 7 fasi:\nIl metodo Petrus prevede un numero di mosse compreso tra 70 e 100.\nPer rendere pi\u00f9 facile la comprensione, di seguito le varie fasi verranno spiegate descrivendo la risoluzione di un ipotetico cubo, come esempio passo passo.\nPrima fase: il cubo 2x2x2.\nL'obiettivo \u00e8 quello di costruire il cubo 2x2x2 bianco-rosso-blu. Il modo \u00e8 molto semplice e, soprattutto, privo di algoritmi e puramente intuitivo: \u00e8 possibile procedere come nella costruzione della croce iniziale prevista dal metodo Fridrich, nella maniera che preferiamo. Prendendo in mano il nostro ipotetico cubo, \u00e8 possibile, ad esempio, posizionare innanzitutto i due spigoli bianco-blu e bianco-rosso, in seguito l'angolo bianco-rosso-blu e infine lo spigolo rosso-blu.\nSeconda fase: il parallelepipedo 2x2x3.\nSempre ricorrendo al proprio intuito, l'obiettivo \u00e8 allargare il cubo 2x2x2 precedentemente creato, aggiungendo un blocco 2x2 spigolo-angolo-spigolo, per creare un parallelepipedo 2x2x3.\nRiprendendo il nostro cubo bianco-rosso-blu, decidiamo, ad esempio, di aggiungere un blocco rosso-verde: posizioniamo lo spigolo bianco-verde; poi posizioniamo l'angolo bianco-rosso-verde; infine posizioniamo lo spigolo rosso-verde.\nTerza fase: Orientare i sette spigoli restanti.\nCi\u00f2 che dobbiamo fare ora \u00e8 orientare gli spigoli rimanenti. Orientare gli spigoli non significa posizionarli correttamente; in questo caso, se il cubetto dello spigolo rosso-giallo, una volta posizionato nel posto giusto (cio\u00e8 tra la faccia rossa e quella gialla del cubo) utilizzando solo le due facce libere (quindi senza disfare il parallelepipedo finora creato), ha la faccia rossa sulla faccia gialla del cubo e la faccia gialla sulla faccia rossa del cubo, allora esso non \u00e8 orientato. In caso contrario, esso \u00e8 orientato correttamente.\nIl numero di spigoli che devono essere orientati sar\u00e0 sempre un numero pari. Quindi, a seconda dei casi dovremo orientare 0, 2, 4 o 6 spigoli. Gli spigoli vanno orientati sempre a coppie, mai uno per volta. Per orientare una coppia di spigoli:\nAdesso i due spigoli saranno orientati. Fare la stessa cosa con le altre coppie di spigoli non orientati, spostando gli spigoli nella posizione descritta nel punto 2) ricordandosi di muovere solo le due facce libere (che, mantenendo la posizione del cubo descritta nel punto 1) saranno U e L, cio\u00e8 la faccia superiore e quella di sinistra).\nQuarta fase: completare due strati.\nA questo punto dobbiamo completare i primi due strati, facendo in modo che sulla faccia libera del terzo strato si venga a costruire una croce. Per fare ci\u00f2, costruiamo prima un altro blocco 2x2 da unire al parallelepipedo finora creato, ricordandoci di usare solamente le due facce U e L (la faccia F adesso non dovremo pi\u00f9 muoverla). Nel nostro caso, ad esempio, potremmo creare il blocco 2x2 rosso-blu-giallo, posizionando i due spigoli (rosso-giallo e blu-giallo) accanto all'angolo rosso-blu-giallo, e poi unendo il blocco creatosi con il parallelepipedo fatto precedentemente.\nA questo punto, dovremo costruire il blocco 1x2 da \"incastonare\" nello spazio rimasto, in modo da formare un blocco 3x3x2 e completare quindi i primi due strati, sempre usando solamente le facce U e L (il blocco 2x2 appena creato potr\u00e0 essere spostato, muovendo U, ma non disfatto). Nel nostro caso, quindi, dovremo creare il blocco 1x2 rosso-verde-giallo, unendo, in un primo momento, l'angolo rosso-verde-giallo allo spigolo verde-giallo e, poi, inserire il blocco 1x2 venutosi a creare nell'apposito spazio. Una volta fatto ci\u00f2, il cubo si presenter\u00e0 con i primi due strati completati e la faccia superiore avr\u00e0 una croce (nel nostro caso, la croce apparterr\u00e0 alla faccia arancione).\nQuinta fase: posizionare gli angoli.\nArrivati a questo punto, dobbiamo prestare attenzione alla posizione degli ultimi quattro angoli dell'ultimo strato da completare. Possono presentarsi tre casi:\nPer vedere se due angoli della stessa faccia vanno invertiti fra loro, occorre spostarli sotto la faccia del colore che hanno in comune, dopodich\u00e9 controllare se i loro colori corrispondono con le facce adiacenti. Per scambiarli, si posiziona il cubo tenendo i due angoli da scambiare sulla faccia sinistra (L) e, tenendo la croce su U, si esegue questo algoritmo: R U' L' U R' U' L U2. Se gli angoli scambiati tra di loro sono quattro, la mossa va eseguita due volte, sempre mantenendo gli angoli da scambiare sulla faccia sinistra.\nSesta fase: permutare gli angoli.\nAdesso che gli angoli sono stati posizionati, andranno permutati, ovvero andranno ruotati in modo le che facce dei singoli angoli combacino con quelle delle facce del cubo. \nSe nessun angolo \u00e8 gi\u00e0 permutato, si esegue questo algoritmo tenendo il cubo in una posizione qualsiasi, ma sempre con la croce rivolta verso l'alto: L' U' L U' L'U2 L U2. Cos\u00ec facendo, un angolo dovrebbe essere stato permutato. A questo punto, ripetere l'algoritmo tenendo l'angolo permutato davanti a s\u00e9 e in alto a destra. Se non bastasse, ripetere l'algoritmo una seconda volta, mantenendo la stessa posizione.\nSettima fase: posizionare gli spigoli.\nAvendo permutato gli angoli, non ci rimane che permutare gli spigoli. Si potranno presentare quattro casi:"}
{"id": "3274889", "revid": "30445", "url": "https://it.wikipedia.org/wiki?curid=3274889", "title": "Cultura Dalton", "text": "La cultura Dalton \u00e8 una cultura tardo-Paleoindiana e arcaica inferiore che deve le sue caratteristiche alle tipiche punte delle frecce. Queste punte comparvero nella maggior parte del sud-est del Nord America fra gli anni 8500 a.C. - 7900 a.C. circa.\n\u00abErano degli artefatti molto singolari, che avevano basi concave con \"orecchie\" che a volte allargano verso l'esterno (Fagan 2005)\u00bb.\nQuesti strumenti non erano usate solo come punte di freccia lanciate come fossero dei proiettili, ma anche come seghe e coltelli. \nSpesso cambiavano nella forma e nella funzione perch\u00e9 i cacciatori avrebbero affilato i punti pi\u00f9 volte per poi trasformarli in lame quindi scalpelli e raschietti. Una variante delle punte di Dalton erano le punte di Hardaway del Nord Carolina. "}
{"id": "3274890", "revid": "124439623", "url": "https://it.wikipedia.org/wiki?curid=3274890", "title": "Mustafa al-Nahhas", "text": "Istruzione, attivit\u00e0 politica ed esilio.\nNacque a Samanud (Governatorato di Gharbiyya), dove suo padre era un commerciante di legname. Si diplom\u00f2 alla Scuole elementare al-N\u0101siriyya, al Cairo nel 1891 e nella Scuola secondaria khediviale nel 1896. Dopo aver preso il titolo di studi superiori nella Scuola Khediviale di Diritto nel 1900, cominci\u00f2 a lavorare nello studio legale di Muhammad Far\u012bd prima di aprire un suo proprio studio a Mans\u016bra. \nNel 1904 divenne giudice nella Corte Nazionale di Tanta, da cui si dimise 15 anni dopo (1919), quando raggiunse le file del Wafd come rappresentante del Partito Nazionale. Esiliato insieme a Sa\u02bfd Zaghl\u016bl nelle Seychelles tra il 1921 e il 1923, al-Nahh\u0101s fu fatto rimpatriare per rappresentare Samanud nella Prima Camera dei Deputati eletta, a norma di Costituzione, in seguito alle elezioni del 1923.\nStoria politica.\nDivenne ministro delle Comunicazioni nel 1924. Rieletto nel 1926 come deputato di Sir Abu Nanna (Gharbiyya), il Regno Unito pose il suo veto per la nomina a un altro incarico ministeriale. Fu eletto come uno dei due vice-Presidenti della Camera, per diventarne nel 1927 suo Presidente. Alla morte di Sa'd Zaghlul nell'agosto del 1927, egli sconfisse il nipote di Sa'd nella competizione per assumere la guida del partito Wafd. Serv\u00ec come Primo ministro nel 1928, nel 1930, tra il 1936 e il 1937, dal 1942 al 1944, e infine tra il 1950 e il 1952. \nNahh\u0101s prese in moglie una donna assai giovane, Zaynab al-Wak\u012bl, che aveva circa 30 anni meno di lui e si disse che ella avesse avuto una grande influenza sul marito e che avesse svolto un ruolo decisivo nel far finire l'amicizia fra Mustafa al-Nahh\u0101s e Makram \u02bfEbeyd.\nContribu\u00ec alla creazione della Lega Araba nel 1944. Fu Primo ministro per pochi mesi soltanto nel 1928, dopo essere entrato in contrasto col re, a causa del suo intento di limitare strettamente i poteri del sovrano, troppo prono tra l'altro al volere degli occupanti britannici. Quando la Grande Rivolta Araba palestinese del 1936-1939 scoppi\u00f2, al-Nahh\u0101s aiut\u00f2 il Supremo Comitato Arabo a sostenere i diritti del popolo palestinese. Fu uno dei firmatari del trattato anglo-egiziano del 1936, anche se non esit\u00f2 poi a denunciarlo nel 1951. Ci\u00f2 innesc\u00f2 moti anti-britannici nel Paese che portarono alle sue dimissioni da Primo ministro nel gennaio del 1952. \nDopo il colpo di Stato militare del 1952, il Wafd - al pari di tutti gli altri partiti - fu disciolto. Assieme alla moglie, al-Nahh\u0101s conobbe nuovamente il carcere tra il 1953 e il 1954. Quindi fu costretto a ritirarsi a vita privata.\nLa sua morte il 23 agosto 1965 comport\u00f2 grandi dimostrazioni di massa al suo funerale, permesso ma non gradito dal governo di Gam\u0101l \u02bfAbd al-N\u0101\u1e63ir."}
{"id": "3274903", "revid": "330270", "url": "https://it.wikipedia.org/wiki?curid=3274903", "title": "Edelwei\u00df", "text": ""}
{"id": "3274904", "revid": "408977", "url": "https://it.wikipedia.org/wiki?curid=3274904", "title": "Rette sghembe", "text": ""}
{"id": "3274905", "revid": "228587", "url": "https://it.wikipedia.org/wiki?curid=3274905", "title": "Cultura delle grandi pianure", "text": "Le culture delle grandi pianure (\"Plano cultures\") \u00e8 un nome dato dagli archeologi ad un gruppo di diverse comunit\u00e0 di cacciatori-raccoglitori che occupavano la zona delle Grandi pianure del Nord America tra il 9000 a.C. e 6000 a.C.\nErano caratterizzate dalla produzione di una serie di punte di freccia a forma di proiettile chiamate generalmente \"punte Plano\".\nGeneralmente cacciavano bisonti, anche se la loro dieta comprendeva antilocapre, alci, cervi, procioni e coyote.\nCon l'inizio della epoca arcaica avevano iniziato ad adottare un pi\u00f9 vario e sedentario approccio alla sussistenza."}
{"id": "3274907", "revid": "227211", "url": "https://it.wikipedia.org/wiki?curid=3274907", "title": "Variabile casuale singolare", "text": ""}
{"id": "3274908", "revid": "190427", "url": "https://it.wikipedia.org/wiki?curid=3274908", "title": "Aeroporti d'Italia per traffico merci", "text": "Quello che segue, \u00e8 l'elenco degli aeroporti italiani per tonnellate di merci trafficate. \u00c8 aggiornato a dicembre 2016. Fonte: Assaeroporti.it\nStatistiche 2017.\nStatistiche anno 2017, da gennaio a dicembre.\nFonte assaeroporti.it\nStatistiche 2016.\nStatistiche anno 2016, da gennaio a dicembre.\nFonte assaeroporti.it\nStatistiche 2015.\nStatistiche anno 2015, da gennaio a dicembre.\nFonte assaeroporti.it\nStatistiche 2014.\nStatistiche anno 2014, da gennaio a dicembre.\nFonte assaeroporti.it\nStatistiche 2013.\nStatistiche anno 2013, da gennaio a dicembre.\nFonte assaeroporti.it\nStatistiche 2012.\nStatistiche anno 2012, da gennaio a dicembre.\nFonte assaeroporti.it\nStatistiche 2011.\nStatistiche anno 2011, da gennaio a dicembre.\nFonte assaeroporti.it\nStatistiche 2010.\nStatistiche anno 2010, da gennaio a dicembre.\nFonte assaeroporti.it\nVoci correlate.\nFonte: Assaeroporti"}
{"id": "3274909", "revid": "90658405", "url": "https://it.wikipedia.org/wiki?curid=3274909", "title": "Yann Fou\u00e9r\u00e9", "text": "Biografia.\nNato con il nome di Jean-Adolphe Fou\u00e9r\u00e9 ad Aignan (Midi-Pirenei) da una famiglia bretone, \u00e8 stato un indipendentista bretone ed \u00e8 una delle figure pi\u00f9 importanti del nazionalismo bretone.\nDopo la liberazione della Francia nel 1944 venne arrestato ma poco pi\u00f9 tardi riusc\u00ec a fuggire in Galles dove fu ospitato da Gwynfor Evans e da altri nazionalsiti gallesi.\nDal 1942 al 1944 fu prefetto della Bretagna e fu sorvegliato dalle autorit\u00e0 per le sue idee di una Bretagna indipendente dalla Francia.\nNel 1946 venne condannato alla pena dei lavori forzati e alla degradazione nazionale.\nVissuto a lungo in Irlanda, \u00e8 padre dell'attrice Olwen Fou\u00e9r\u00e9.\n\u00c8 stato il fondatore della Celtic League insieme a Alan Heusaff.\n\u00c8 scomparso nel 2011 all'et\u00e0 di 101 anni."}
{"id": "3274922", "revid": "584834", "url": "https://it.wikipedia.org/wiki?curid=3274922", "title": "Baden Airpark", "text": ""}
{"id": "3274923", "revid": "536159", "url": "https://it.wikipedia.org/wiki?curid=3274923", "title": "Aeroporto di Cuneo", "text": ""}
{"id": "3274925", "revid": "767487", "url": "https://it.wikipedia.org/wiki?curid=3274925", "title": "Bert Kaempfert", "text": " Ha composto molta musica easy listening e le note canzoni \"Strangers in the Night\" e \"Moon Over Naples\" (meglio nota come \"Spanish Eyes\").\nBiografia.\nSin da giovane venne chiamato con il nomignolo di Fips e comp\u00ec gli studi musicali nella sua citt\u00e0 natale. Versatile polistrumentista, venne invitato da Hans Busch a suonare nella sua orchestra prima di essere inserito nella banda della marina tedesca durante la seconda guerra mondiale. Successivamente costitu\u00ec la sua grande orchestra, con la quale fece diverse tourn\u00e9e, e nello stesso tempo oper\u00f2 come arrangiatore e produttore discografico, registrando con Freddy Quinn e Ivo Robi\u0107. Nel 1961, scrittur\u00f2 The Beatles per suonare con Tony Sheridan in un album chiamato \"My Bonnie\". L'album ed i suoi singoli, pubblicati dalla Polydor, furono le prime registrazioni dei Beatles che vennero pubblicate.\nIl primo successo della sua orchestra giunse nel 1960, con \"Wonderland by Nigh\", pubblicata nel 1959 con il titolo originale tedesco \"Wunderland bei Nacht\".\nL'orchestra di Kaempfert fece largo uso di corni. Un paio di pezzi caratterizzati dall'ampio utilizzo di ottoni furono \"Magic Trumpet\" e \"The Mexican Shuffle\", che vennero eseguiti sia dall'orchestra di Kaempfert che da quella di Herb Alpert &amp; the Tijuana Brass, il cui stile iniziale Mariachi evolse, dal 1960, nel pi\u00f9 moderno stile di Kaempfert. I Tijuana Brass realizzarono una cover di \"Magic Trumpet\" e Kaempfert restitu\u00ec il favore eseguendo la cover di \"The Mexican Shuffle\".\nMolti dei suoi successi di questo periodo furono composti e arrangiati con l'aiuto del collega tedesco Herb Rehbein, che divenne direttore di una propria orchestra di successo. La morte di Rehbein nel 1979 scosse profondamente Kaempfert. Sia Kaempfert che Rehbein vennero inseriti, postumi, nella \"Songwriters Hall of Fame\".\nNel 1962 esce \"A Swingin' Safari\", album che contribuisce in modo sostanziale a fare di Kaempfert una star a livello internazionale. Il sound \u00e8 molto influenzato dalla musica sudafricana kwela, nei brani \"Zambesi\", \"Wimoweh\", \"Skokaan\" e \"Afrikaan Beat\", cos\u00ec come nelle tracce dei titoli, facendo di Kaempfert uno dei primi esponenti della prima world music. La versione di Billy Vaughn della \"titletrack\" \"A Swingin' Safari\", pubblicata come singolo, raggiunse il numero 13 della classifica di \"Billboard\" nell'estate del 1962. Il brano divenne inoltre sigla iniziale del gioco televisivo \"Match Game\" trasmesso dalla NBC nel periodo 1962-67. Un altro singolo estratto da questo album fu \"That Happy Feeling\", divenuto famoso per essere stato la musica di sottofondo di un programma televisivo per bambini, in onda quotidianamente su WNEW-TV (ora WNYW) a New York fra il 1963 ed il 1967.\nNel 1963 il trombettista jazz Bobby Hackett registr\u00f2 un album completo di 12 composizioni di Kaempfert, \"Bobby Hackett Plays The Music Of Bert Kaempfert\". Esso \u00e8 stato ripubblicato negli Stati Uniti sotto l'etichetta Sony Records nella collana \"Collectable Jazz Classics\", insieme con l'album \"Bobby Hackett Plays The Music Of Henry Mancini\" in un doppio CD.\nNel 1967 il clarinettista jazz Pete Fountain ha registrato l'album \"Pete Fountain Plays Bert Kaempfert\" ad Amburgo, in Germania, con musicisti provenienti dall'orchestra di Kaempfert, interpretando successi del compositore tedesco.\nNel 1967 gli Anita Kerr Singers pubblicarono il LP \"Bert Kaempfert Turns Us On!\", un omaggio a Kaempfert.\nNel 1968 il trombettista jazz Al Hirt registr\u00f2 l'album \"Al Hirt Plays Bert Kaempfert\". Egli, inoltre, esegu\u00ec i maggiori successi del compositore tedesco.\nNel 1970 Johnny Mathis pubblic\u00f2 un doppio LP, \"Sings the Music of Bacharach &amp; Kaempfert\", per la Columbia. Si trattava di un totale di 21 brani in doppio album apribile a libro. I brani di Kaempfert erano arrangiati nel suo stile mentre quelli di Burt Bacharach erano in classico stile americano.\nDal 1970, le vendite della musica di Kaempfert ebbero un notevole calo, ma egli continu\u00f2 a registrare (la sua versione del tema da \"Shaft\" venne apprezzata da Isaac Hayes oltre che dal grande pubblico. Estese il repertorio della sua orchestra registrando musica di stili diversi. Inizi\u00f2 anche a tenere concerti dal vivo a partire dal 1974, con un'apparizione di successo a Londra alla Royal Albert Hall. Mor\u00ec improvvisamente, all'et\u00e0 di 56 anni, a seguito di un ictus nella sua abitazione nell'isola di Maiorca, poco dopo un'apparizione di successo nel Regno Unito.\nKaempfert utilizz\u00f2 molti musicisti, disponibili in Germania e in altre parti d'Europa, tra cui molti degli stessi orchestrali che avevano composto le orchestre di James Last, Kai Warner e Roberto Delgado. Incise con solisti come i trombettisti Charly Tabor, Werner Gutterer, Manfred Moch e Ack van Rooyen, i trombonisti Ake Persson e Jiggs Whigham ed il sax / flauto Herb Geller. Il percussionista Rolf Ahrens forn\u00ec il ritmo, caratteristicamente semplice ma costante, spesso suonando solo un rullante con le spazzole.\nUn altro collaboratore di Kaempfert fu il chitarrista / bassista Ladi Geisler, che rese popolare il famoso \"knackbass\" (basso crepitante), utilizzando la \"Fender Telecaster Bass Guitar\", che divenne la caratteristica pi\u00f9 distintiva di molte registrazioni di Kaempfert\u00a0\u2013 uno \"staccato\" acuto del basso in cui veniva pizzicata la corda con un plettro ed il suono subito bloccato, in modo da annullare qualsiasi sostegno. Fu Geisler che prest\u00f2 la sua chitarra ai Beatles per la loro sessione di registrazione con Tony Sheridan, dopo che la loro attrezzatura si era rivelata insufficiente alla registrazione.\nBert Kaempfert \u00e8 morto alle Isole Baleari, in Spagna il 21 giugno 1980 per un attacco di cuore. Il suo corpo \u00e8 stato cremato e le sue ceneri sono state sparse sulle Everglades."}
{"id": "3274937", "revid": "1067855", "url": "https://it.wikipedia.org/wiki?curid=3274937", "title": "Ben Uzoh", "text": ""}
{"id": "3274938", "revid": "1543377", "url": "https://it.wikipedia.org/wiki?curid=3274938", "title": "Nordic Council Film Prize", "text": "Il Nordic Council Film Prize \u00e8 un premio cinematografico assegnato annualmente dal Consiglio nordico ad un film di alta qualit\u00e0 artistica che abbia le proprie radici nella cultura nordica (\u00ab\"that is rooted in Nordic culture, is of high artistic quality and stands out through its artistic originality to form a harmonious work\"\u00bb).\nL'obiettivo del premio \u00e8 promuovere e sostenere l'industria cinematografica nordica e contribuire al suo rafforzamento anche a livello internazionale.\nAssegnato una prima volta nel 2002 in occasione del cinquantesimo anniversario del Consiglio nordico, dal 2005 \u00e8 assegnato regolarmente insieme agli altri premi del Consiglio nordico, dedicati a musica, letteratura, natura e ambiente, in una cerimonia speciale durante l'assemblea annuale del Consiglio, in autunno.\nIl premio consiste in 350.000 corone danesi (circa 47.000 euro) ed \u00e8 finanziato dal Nordic Film and TV Fund.\nProcesso di selezione.\nIl vincitore del premio viene scelto da un comitato, il Nordic Adjudication Committee, formato da un rappresentante per ciascuno dei paesi nordici (Danimarca, Finlandia, Islanda, Norvegia, Svezia). \nOgnuno dei membri del comitato candida al premio un film della propria nazione, quindi il vincitore viene scelto collegialmente.\nAl di fuori della quota di un film per paese possono essere sottoposti al giudizio del comitato film dei territori autonomi (Groenlandia, Isole \u00c5land e Isole F\u00e6r \u00d8er), nel qual caso vengono cooptati nel comitato membri rappresentanti del territorio interessato.\nAlbo d'oro.\nI vincitori sono indicati in grassetto. A seguire gli altri candidati."}
{"id": "3274939", "revid": "300067", "url": "https://it.wikipedia.org/wiki?curid=3274939", "title": "Yuri Vasilyev", "text": ""}
{"id": "3274940", "revid": "81103", "url": "https://it.wikipedia.org/wiki?curid=3274940", "title": "Musado", "text": "Il musado \u00e8 un'arte marziale moderna che \u00e8 divisa in due rami: il musado tradizionale destinato per le persone civili ed il Musado MCS (\"Military Combat System\") destinato per l'esercito e la polizia. Il termine \"musado\" (dalla lingua coreana) significa \"la via di guerriero\". Tuttavia, il musado \u00e8 un'arte marziale tedesca, basata sulle arti coreane.\nIl centro internazionale del musado \u00e8 localizzato in Dortmund.\nIl grande maestro del musado \u00e8 Herbert Grudzenski dalla Germania, gli istruttori principali per la Repubblica Ceca sono Old\u0159ich \u0160elenberk ed Anton\u00edn Sokol.\nMusado tradizionale.\nIl musado tradizionale deriva dalle arti marziali coreane tradizionali.\nL'inizio del musado \u00e8 datato a partire da 1968.\nLivelli tecnici nel musado tradizionale.\nIl musado tradizionale ha 6 livelli (1.-6. \"kup\") di studente che sono marcati da colore (vede la tabella). Diversamente dalla maggioranza delle arti marziali lo studente non ha una cintura dall'inizio. Solo al termine del corso che dura 2-4 mesi vi \u00e8 la capacit\u00e0 di passare l'esame per la cintura bianca.\nLe cinture salgono fino al nono \"dan\", \"dan\" \u00e8 marcato sulla cintura con la numerazione romana scritto con le lettere dorate. Nella Repubblica Ceca, il pi\u00f9 graduato \u00e8 Anton\u00edn Sokol (4. \"dan\").\nCodice di onore dei professionista di musado.\nIl codice di onore \u00e8 una versione moderna del codice di unit\u00e0 antiche coreane Hwarang. \nPrincipi morali ed etici.\nDopo avere giurato lo studente deve aderire a questi principi morali ed etici (\"kyohun\"; termini coreani): \nMusado Military Combat System.\nIl Musado MCS \u00e8 un sistema militare di difesa personale e di combattimento corpo a corpo, progettato specialmente per addestramento dell'esercito, della polizia e di altre forze di sicurezza.\nIl musado \u00e8 usato anche nell'addestramento delle unit\u00e0 speciali, per esempio delle unit\u00e0 di guerra aerea, delle brigate di reazione rapida e delle brigate dell'ONU.\nNell'esercito della Repubblica Ceca questo sistema \u00e8 stato introdotto nel 1993.\nMusado MSC non ha alcune regole precisamente date. Tuttavia, con la sua estensione vasta fornisce pi\u00f9 di 4000 tecniche e le abilit\u00e0 che con la buona maestria permettono al soldato di fermare un attacco."}
{"id": "3274942", "revid": "300067", "url": "https://it.wikipedia.org/wiki?curid=3274942", "title": "Aleksei Zozulin", "text": ""}
{"id": "3274945", "revid": "121470672", "url": "https://it.wikipedia.org/wiki?curid=3274945", "title": "Jerome Jordan", "text": ""}
{"id": "3274951", "revid": "767487", "url": "https://it.wikipedia.org/wiki?curid=3274951", "title": "Noisemaker EP", "text": "Noisemaker EP, pubblicato nel 2004, \u00e8 un EP del dj italiano Gigi D'Agostino."}
{"id": "3274953", "revid": "599013", "url": "https://it.wikipedia.org/wiki?curid=3274953", "title": "Joshua Davis", "text": ""}
{"id": "3274955", "revid": "300067", "url": "https://it.wikipedia.org/wiki?curid=3274955", "title": "Josh Davis", "text": ""}
{"id": "3274956", "revid": "729019", "url": "https://it.wikipedia.org/wiki?curid=3274956", "title": "Battaglia di Flirey", "text": "La battaglia di Flirey (in francese, \"1re Bataille de Flirey\") fu una battaglia combattuta dal 19 settembre all'11 ottobre 1914, durante la prima guerra mondiale. Lo scontro vide la vittoria tedesca sull'esercito francese. La battaglia tagli\u00f2 fuori una grande quantit\u00e0 di strade e ferrovie che si dirigevano verso la citt\u00e0 fortificata di Verdun, strategicamente importantissima, con un conseguente grande effetto sul corso della guerra.\nAntefatti.\nLa regione della Wo\u00ebvre si estende dalla citt\u00e0 di Lussemburgo verso sud, fino alla citt\u00e0 di Toul. Questa pianura era una direttrice di attacco comune a Francia e Germania. La pianura \u00e8 delimitata sul fianco est da una serie di catene montuose chiamate \"Hauts de Meuse\", poich\u00e9 si trovano lungo il corso del fiume Mosa, mentre sul lato ovest sono presenti dei rilievi montuosi lungo il corso della Mosella.\nNegli anni precedenti la guerra, i tedeschi costruirono una serie di fortificazioni lungo la Mosella, specialmente nei dintorni della citt\u00e0 di Metz, mentre i francesi costruirono un numero pi\u00f9 o meno equivalente di fortificazioni lungo il corso della Mosa, attorno alle citt\u00e0 di Verdun e Toul.\nL'Alto Comando tedesco, durante i primi mesi della guerra, fu il primo a comprendere come l'uso combinato di artiglieria e mitragliatrici aumentasse l'efficacia delle difese e, di conseguenza, ordin\u00f2 di occupare varie postazioni che sarebbero state facilmente difendibili. Inoltre, riconoscendo quanto fossero ben facilmente difendibili le alture lungo il corso della Mosa, fu pianificato da parte dei tedeschi un attacco per impadronirsi di queste alture, impedendo cos\u00ec agli Alleati di entrare nella Wo\u00ebvre. Questa manovra avrebbe anche isolato la citt\u00e0 fortificata di Verdun e avrebbe ridotto la capacit\u00e0 offensiva dei francesi, in quella zona, verso i territori tedeschi.\nLa battaglia.\nLa battaglia inizi\u00f2 il 19 settembre con un attacco della cavalleria tedesca proveniente da Metz contro i soldati francesi di stanza nella zona attorno alla cittadina di Dieulouard e il villaggio di Martincourt. Rapidamente furono catturati anche i villaggi di Seicheprey e di Flirey, cos\u00ec come i boschi attorno a quest'ultimo.\nI rinforzi, costituiti da altre unit\u00e0 francesi, arrivarono il 22 settembre, ma non riuscirono a bloccare l'avanzata tedesca. L'avanzata tedesca, poi, cambi\u00f2 direzione, spingendo non pi\u00f9 verso sud, ma verso sud-ovest.\nEntro il 24 settembre fu catturato il villaggio di Saint-Mihiel, nonostante i francesi avessero riconquistato Flirey, Seicheprey e Xivray. Ulteriori rinforzi arrivarono il 27 e i francesi contrattaccarono nella zona tra Flirey e Apremont. I tedeschi per\u00f2, essendo ben trincerati, cedettero poco terreno e la linea del fronte ebbe solo una leggera modifica.\nConseguenze.\nCome conseguenza della battaglia venne a crearsi un saliente tedesco nelle linee francesi a sud di Verdun. Questo venne poi chiamato \"Saliente di Saint-Mihiel\".\nSalvo una strada di minore importanza, tutte le due strade e la ferrovia che portavano a Verdun furono rese intransitabili dai tedeschi. Questo fu un vero problema logistico per i francesi che dovevano difendere le zone attorno a Verdun. In pi\u00f9, Verdun risult\u00f2 circondata su tre lati, venendo cos\u00ec neutralizzata come punto di partenza di future offensive francesi.\nQuesta zona avrebbe visto molti altri combattimenti fino al termine della guerra. Nonostante i ripetuti tentati da parte dei francesi di conquistare il saliente, come la prima battaglia della Wo\u00ebvre (5 aprile-5 maggio 1915) e la battaglia di Verdun, il saliente non fu riconquistato fino all'attacco congiunto franco-americano del settembre 1918, noto come battaglia di Saint-Mihiel.\nCollegamenti esterni.\nhttp://pagesperso-orange.fr/jmpicquart/Flirey2.htm\nhttps://web.archive.org/web/20120718225243/http://www.1911encyclopedia.org/Battles_In_The_Woevre"}
{"id": "3274964", "revid": "287204", "url": "https://it.wikipedia.org/wiki?curid=3274964", "title": "Culla di Giuda", "text": "La culla di Giuda, \u00e8 un falso strumento di tortura erroneamente creduto fosse impiegato in epoca medievale dall'inquisizione. Non esiste infatti nessun documento del tempo che ne attesti l'uso n\u00e9 sono pervenuti esemplari originali dell'epoca. In questo ipotetico sistema di tortura il condannato sarebbe stato tenuto sospeso al di sopra di un cavalletto in cima al quale era posto una piramide sulla quale, attraverso un sistema di corde, sarebbe stato mosso in modo che la punta penetrasse nei genitali o nell'ano.\nStoria.\nAllo strumento si fa riferimento nel \"Catalogo della mostra di strumenti di tortura, 1400-1800: nella Casermetta di Forte Belvedere, Firenze\" curato da Robert Held, Tabatha Catte e Tobia Delmolino e relativo a una mostra organizzata nel 1983 da una societ\u00e0 che possiede diversi musei della tortura in Italia e all'estero. Il primo di questi, Robert Held, afferma che gli esemplari originali degli strumenti di tortura presenti nel catalogo sono \u201c\"difficili da reperire perch\u00e9 dopo l\u2019entrata in vigore del codice di Francesco III furono rimossi o distrutti\"\u201c. A parte questo riferimento alla legislazione del Granduca di Toscana, nonostante venga spesso affermato che questo strumento, come molti altri simili, siano risalenti al medioevo, non si trovano tracce della loro esistenza in alcuna opera scritta o artistica. Una seconda menzione allo strumento si trova nel volume \"Inquisition: A Bilingual Guide to the Exhibition of Torture Instruments from the Middle Ages to the Industrial Era, Presented in Various European Cities in 1983-1987, Firenze, 1985\" dello stesso autore del primo catalogo, Robert Held. Non si hanno altri riferimenti bibliografici che attestino la presenza nel medioevo dello strumento."}
{"id": "3274966", "revid": "288477", "url": "https://it.wikipedia.org/wiki?curid=3274966", "title": "Adorazione dei pastori Allendale", "text": "L'Adorazione dei pastori o anche Nativit\u00e0 Allendale (dal cognome degli antichi proprietari) \u00e8 un dipinto a olio su tavola (90,8x110,5\u00a0cm) di Giorgione, databile al 1500-1505 circa e conservato nella National Gallery of Art a Washington.\nStoria.\nL'opera era nelle collezioni del cardinale Fesch a Roma, che vennero messe all'asta nel 1845. La tavola di Giorgione fin\u00ec a Parigi e poi in Inghilterra, dove entr\u00f2 nelle collezioni dei baroni di Allendale a Bretton Hall, nello Yorkshire. Nel 1937 fu di nuovo messa in vendita e, acquistata dai Duveen Brothers, fu comprata da Samuel H. Kress, che nel 1939 ne fece dono alla nascente galleria nazionale americana.\nLo scenario venne ripreso dalla \"Pala di Asolo\" di Lorenzo Lotto nel 1506, per cui si \u00e8 soliti datare l'opera al 1500-1505, vicino alla \"Sacra Famiglia Benson\" della quale riprende alcuni elementi compositivi. Come molte delle opere di Giorgione l'attribuzione \u00e8 ormai consolidata, ma talvolta messa in dubbio, proponendo i nomi di Giovanni Bellini o del giovane Tiziano.\nDescrizione e stile.\nL'opera si pu\u00f2 dividere in due parti: a destra la grotta scura della nativit\u00e0, dove si trova la Sacra Famiglia raccolta e verso la quale si affacciano i due pastori; a sinistra si trova un ampio paesaggio, con qualche piccolo episodio di quotidianit\u00e0. Qualche cherubino appare in alto, vicino al soffitto della grotta.\nLa luce diventa ora incidente, sulle vesti luccicanti, in special modo quella di Giuseppe, ora tenue e soffusa. Tipicamente giorgionesca \u00e8 la predominanza del colore, che determina il volume delle figure, steso in strati sovrapposti senza il confine netto dato dal contorno, che tendono cos\u00ec a fondere soggetti e paesaggio: si tratta degli effetti atmosferici del tonalismo che ebbe proprio nel maestro di Castelfranco uno dei fondamentali interpreti."}
{"id": "3274967", "revid": "300067", "url": "https://it.wikipedia.org/wiki?curid=3274967", "title": "Hamady N'Diaye", "text": ""}
{"id": "3274968", "revid": "300067", "url": "https://it.wikipedia.org/wiki?curid=3274968", "title": "Hamady NDiaye", "text": ""}
{"id": "3274969", "revid": "300067", "url": "https://it.wikipedia.org/wiki?curid=3274969", "title": "Hamady Ndiaye", "text": ""}
{"id": "3274970", "revid": "300067", "url": "https://it.wikipedia.org/wiki?curid=3274970", "title": "Hamady N'diaye", "text": ""}
{"id": "3274973", "revid": "614011", "url": "https://it.wikipedia.org/wiki?curid=3274973", "title": "Samardo Samuels", "text": "Carriera.\nNel 2003 ha ottenuto una borsa di studio per la \"Our Savior New American School\" di Long Island, trasferendosi cos\u00ec negli Stati Uniti. Durante il suo primo anno viene notato da Dan Hurley, allenatore della \"St. Benedict's Prep School\" di Newark, che decide di offrirgli una borsa di studio. Nel 2008 aiuta la sua scuola a classificarsi prima nel ranking nazionale, perdendo una sola partita. Nello stesso anno viene eletto giocatore dell'anno a livello liceale da USA Today.\nNotato da Rick Pitino, si \u00e8 in seguito iscritto all'Universit\u00e0 di Louisville. Nel suo primo anno ha avuto una media di 11,8 punti, 4,9 rimbalzi e 1,3 stoppate in 25,1 minuti di utilizzo, tirando con il 57,8% dal campo; \u00e8 stato inoltre nominato per quattro volte matricola della settimana della Big East Conference. Nel suo secondo anno ha avuto una media di 15,3 punti, 7,0 rimbalzi (entrambi record per la squadra) e 1,1 stoppate in 29,3 minuti di utilizzo, con un \"career-high\" di 36 punti contro l'Universit\u00e0 di Notre Dame. \u00c8 stato inoltre inserito nel terzo quintetto ideale della Big East Conference. A fine stagione ha deciso di rendersi eleggibile al draft 2010.\nNon viene selezionato al draft, ma viene comunque ingaggiato dai Chicago Bulls per la Summer League del 2010. Ha avuto una media di 12,6 punti e 7,4 rimbalzi.\nIl 10 agosto 2010 firma un contratto triennale a 2,3 milioni di $ con i Cleveland Cavaliers; una parte del contratto era garantita. Fa il suo debutto contro i Toronto Raptors, segnando 7 punti. Il 27 dicembre 2010 viene assegnato agli Erie BayHawks, la squadra di D-League affiliata ai Cavs. Il 1\u00ba gennaio, dopo solo 2 partite, viene richiamato dai Cavs. Il 2 marzo 2011 viene schierato per la prima volta in carriera nel quintetto iniziale, in sostituzione dell'infortunato Antawn Jamison, segnando un careerhigh di 23 punti e 10 rimbalzi. Chiude la stagione con 7,8 punti e 4,3 rimbalzi in 19,0 minuti con 37 gare giocate, 10 delle quali nel quintetto titolare (in queste ha avuto una media di 12,9 punti). Il 28 dicembre 2012 viene assegnato ai Canton Charge, in D-League, venendo richiamato il 31 dicembre. Chiude la sua seconda stagione con 54 partite disputate, nelle quali ha avuto una media di 5,4 punti e 3,3 rimbalzi in 15,3 minuti di utilizzo, con un \"season-high\" di 17 punti contro i Detroit Pistons. Nella stagione successiva disputa 18 partite, con 3,2 punti e 1,6 rimbalzi di media. Il 6 gennaio 2013 viene tagliato dai Cavs.\nIl 17 gennaio 2013 viene ingaggiato dai Reno Bighorns, in D-League. Con la nuova squadra ha una media di 19,8 punti e 10,3 rimbalzi.\nNell'aprile 2013 firma un contratto fino al termine della stagione con l'Hapoel Gerusalemme, con cui disputa 13 partite con una media di 12,2 punti e 4,0 rimbalzi in 22,4 minuti. Realizza un season-high di 22 punti ai play-off contro il Maccabi Netanya; sempre ai play-off, contro il Maccabi Tel Aviv, ha realizzato 20 punti in gara-2 e 12 rimbalzi in gara-3.\nAl termine dell'esperienza con l'Olimpia Milano firma un contratto con Barcellona che rescinde al termine della stagione 2015-16.\nIn Italia.\nIl 25 luglio 2013 l'EA7 Olimpia Milano comunica pubblicamente il suo ingaggio. Il centro giamaicano \u00e8 la prima scelta e firma un contratto che lo lega alla squadra meneghina per due stagioni. Il 20 ottobre 2013 realizza 21 punti, 11 rimbalzi e 1 stoppata, per un 29 di valutazione, che permette all'Olimpia di battere la storica rivale Cimberio Varese.\nLa sua stagione \u00e8 per\u00f2 condizionata dalla frattura della mano destra riportata a Kaunas con un'assenza dai campi di gioco di circa due mesi. Ma in gara 2 della finale contro Siena si dimostra nuovamente decisivo con la cattura di ben 15 rimbalzi. Assieme all'Olimpia Milano vince il campionato italiano 2013-14.\nAl termine della stagione 2014-15 lascia Milano per giocare con il Barcellona.\nIl 17 marzo 2017, Samuels torna in Italia firmando con la New Basket Brindisi.\nControversie.\nNel gennaio del 2018 viene denunciato per ingiurie per un fatto risalente a qualche settimana prima: Samuels, che stava occupando senza diritto un posteggio per disabili con la sua Porsche Panamera, all'arrivo della legittima proprietaria la aggredisce, insultandola e colpendole l'auto; la targa della macchina del giocatore viene poi identificata grazie ad una foto scattata dal marito della donna prima che il cestista giamaicano se ne andasse via."}
{"id": "3274983", "revid": "123347275", "url": "https://it.wikipedia.org/wiki?curid=3274983", "title": "Manny Harris", "text": ""}
{"id": "3274993", "revid": "125648169", "url": "https://it.wikipedia.org/wiki?curid=3274993", "title": "Ish Smith", "text": ""}
{"id": "3275014", "revid": "729019", "url": "https://it.wikipedia.org/wiki?curid=3275014", "title": "Battaglia di La Bass\u00e9e", "text": "La battaglia di La Bass\u00e9e fu uno scontro che vide coinvolte le forze inglesi e tedesche nel nord della Francia nell'ottobre del 1914. Essa fa parte dell'insieme di scontri che presero il nome di Corsa al mare.\nLa 6. Armee conquist\u00f2 la citt\u00e0 di Lilla prima che le forze inglesi riuscissero a proteggere la citt\u00e0, mentre la 4. Armee sorprese ed attacc\u00f2 il fianco destro dello schieramento inglese a Ypres. Gli inglesi furono cos\u00ec costretti a ritirarsi; i tedeschi dunque occuparono le citt\u00e0 di La Bass\u00e9e e Neuve-Chapelle. Attorno al 15 ottobre, gli inglesi ripresero l'iniziativa e riconquistarono Givenchy, ma non riuscirono a riprendere La Bass\u00e9e. Nel frattempo, alle truppe tedesche gi\u00e0 presenti sul campo di battaglia erano stati inviati dei rinforzi, cos\u00ec l'iniziativa fu ripresa dalle forze guglielmine. Grazie per\u00f2 all'arrivo della Lahore Division, appartenente all'Indian Corps, gli inglesi riuscirono a sventare gli attacchi dei tedeschi fino agli inizi di novembre, quando entrambi i contendenti spostarono la loro attenzione sulla prima battaglia di Ypres. La battaglia di La Bass\u00e9e cos\u00ec fin\u00ec e il fronte si stabilizz\u00f2."}
{"id": "3275018", "revid": "729019", "url": "https://it.wikipedia.org/wiki?curid=3275018", "title": "Cougar (trasporto truppe)", "text": "Il Cougar \u00e8 un mezzo corazzato sviluppato per resistere alle mine terrestri e agli ordigni esplosivi improvvisati.\nSviluppo.\nFa parte di una famiglia di veicoli corazzati prodotti dalla Force Protection Industries, che produce diversi mezzi protetti per le mine.\nQuesti tipi di veicoli sono protetti contro armi leggere, mine terrestri e ordigni improvvisati, grazie all'utilizzo di caratteristiche e materiali che proteggono l'equipaggio e il vano motore.\nLa loro scocca a forma di \"V\" li rende adeguati a questo scopo, in modo che l'esplosione riesca a scivolare lungo la corazzatura obliqua, senza danneggiare l'equipaggio o il motore.\nVarianti.\nIl veicolo Cougar \u00e8 principalmente disponibile in due diverse versioni: 4\u00d74 e 6\u00d76. \u00c8 stato sviluppato per il trasporto e la protezione di truppe o materiale.\nTra i vari modelli si citano: Cougar HEV (Hardened engineer vehicle), Badger ILAV (Iraqi Light Armored Vehicle), Cougar JERRV (Joint EOD rapid response vehicle), Cougar ISS, Ridgeback PPV (Protected Patrol Vehicle), Mastiff PPV (Protected Patrol Vehicle), Wolfhound (Heavy Tactical Support Vehicle), MRAP e Tempest MPV (Mine Protected Vehicle)."}
{"id": "3275021", "revid": "767487", "url": "https://it.wikipedia.org/wiki?curid=3275021", "title": "Garret Siler", "text": ""}
{"id": "3275046", "revid": "62748", "url": "https://it.wikipedia.org/wiki?curid=3275046", "title": "Thomas Hodgkin (medico)", "text": "Nel 1832 descrisse la malattia che oggi prende il suo nome (linfoma di Hodgkin) sull'articolo intitolato: \"On Some Morbid Appearances of the Absorbent Glands and Spleen\".\nFu contemporaneo di Thomas Addison e Richard Bright presso il Guy's Hospital di Londra.\nBiografia.\nL'infanzia.\nThomas Hodgkin nacque il 17 agosto 1798 a Pentonville, un distretto della citt\u00e0 di Londra, in una devota famiglia quacchera. Il Quaccherismo \u00e8 un movimento religioso protestante fondato da George Fox (1624-1691), il quale gli diede il nome di \u201cSociet\u00e0 degli amici\u201d ispirandosi ad un versetto biblico nel quale Ges\u00f9 dice ai suoi discepoli: \"Io non vi chiamo pi\u00f9 servi, perch\u00e9 il servo non sa ci\u00f2 che fa il suo signore; ma vi ho chiamati amici, perch\u00e9 vi ho fatto conoscere tutte le cose che ho udito dal Padre mio\" (Giovanni 15:15).\nThomas era figlio di John Hodgkin senior (1776-1845) e di Elizabeth Rickman Hodgkin (1768-1833), entrambi discendenti da illustri famiglie quacchere passate dalla piccola propriet\u00e0 terriera alla media borghesia intellettuale. Il padre era un calligrafo e insegnante famoso, ed era amico di molti celebri quaccheri dell'epoca tra cui William Allen (1770-1843), Luke Howard (1772-1864), Thomas Young (1773-1829), William Phillips (1775-1828) e Richard (1778-1851) Philips e Joseph Jackson Lister (1786-1869).\nThomas e suo fratello John junior (1800-1875), che in seguito divenne un celebre avvocato e pastore quacchero, crebbero prima nella casa di Pentonville e poi a Tottenham, dove la famiglia si trasfer\u00ec nel 1814.\nGli studi.\nInizialmente Hodgkin ricevette un'educazione privata. Dal 1817 al 1819 Thomas fu apprendista presso la farmacia Glaisyer and Kemp a Brighton; decise poi di intraprendere la carriera medica.\nNel Settembre del 1819 fu ammesso al St. Thomas e alla Guy's Medical School (che ora fa parte del King's College London). Tra il 1821 e il 1822 visit\u00f2 diversi centri medici europei e, durante il suo soggiorno in Francia, incontr\u00f2 Ren\u00e9 Laennec (1781-1826), il quale gli insegn\u00f2 a lavorare con lo stetoscopio, sua invenzione recente.\nDopo un anno al Guy's Hospital di Londra Hodgkin si iscrisse all'Universit\u00e0 di Edimburgo, dove si laure\u00f2 in Medicina nel 1823 con una tesi sui meccanismi fisiologici dell'assorbimento negli animali (On the Absortive Functions), dedicata ad Alexander von Humboldt (1769-1859) e Andrew Duncan junior (1773-1832). Nello stesso anno incontr\u00f2 Moses Montefiore (1784-1885), celebre filantropo ebreo-inglese che sarebbe divenuto suo grande amico oltre che suo paziente. Dopo la laurea pass\u00f2 due anni sul continente, in parte come medico e compagno di viaggio di Abraham Montefiore (fratello di Moses), in parte viaggiando da solo, in parte continuando gli studi medici a Parigi.\nLa Carriera al Guy's Hospital e le scoperte mediche.\nNel 1825 Hodgkin torn\u00f2 a Londra, dove si diplom\u00f2 al Royal College of Physicians.\nNel 1826 venne promosso a primo docente di anatomia patologica e curatore del museo al Guy's Hospital, che divenne e rimane ancora oggi uno dei musei medici pi\u00f9 all'avanguardia del mondo, e dove fece gran parte delle scoperte che lo resero noto come uno de \"i tre grandi uomini del Guy's\" assieme a Richard Bright (medico) (1789-1858) e a Thomas Addison (1793-1860): tutti e tre hanno scoperto una malattia che ora porta il loro nome, ma Hodgkin resta certamente il pi\u00f9 conosciuto (la malattia di Bright non sopravvive pi\u00f9 come un'entit\u00e0 clinica distinta, mentre la malattia di Addison \u00e8 raro).\nTra il 1826 e il 1837 fece centinaia di autopsie e catalog\u00f2 oltre 3000 campioni. Egli tenne le prime lezioni sistematiche di patologia in Inghilterra, pubblicate successivamente in due volumi, e introdusse l'uso dello stetoscopio.\nNel 1827 Hodgkin e Joseph J. Lister (1786-1869) studiarono diversi tessuti al microscopio. Usando le lenti acromatiche migliorate da Lister scoprirono la forma a lente biconcava degli eritrociti e le striature della muscolatura dello scheletro e del cuore, facendo inoltre numerose osservazioni sul pus, sulla struttura delle arterie e delle membrane. Hodgkin studi\u00f2 poi le funzioni della milza, i carcinomi e la patologia delle strutture sierose, e assieme ad Aston Key (1793-1849) descrisse la retroversione delle valvole aortiche. In seguito si occup\u00f2 del trattamento del colera e delle sue implicazioni socio-economiche, scrivendo anche un libro al riguardo.\nNella sua opera \u201cOn Some Morbid Appearances of the Absorbent Glands and Spleen\u201d (\"Su alcuni aspetti morbosi dei linfonodi e della milza\"), descrisse un'entit\u00e0 morbosa che pi\u00f9 tardi Samuel Wilks (1824-1911) avrebbe denominato malattia di Hodgkin. Per quanto riguarda la sua professione di docente, egli chiese ripetutamente una riforma dell'istruzione medica, sottolineando la necessit\u00e0 dell'esperienza clinica, che doveva essere per\u00f2 preceduta da una buona preparazione nelle arti liberali e nelle scienze di base.\nNel 1837 entr\u00f2 a far parte del Consiglio della neofondata Universit\u00e0 di Londra, continuando ad occuparsi dei problemi dell'istruzione medica. Contemporaneamente si impegn\u00f2 a fondo per le riforme sociali.\nAlcuni anni pi\u00f9 tardi Hodgkins fu eletto \u201cfellow\u201d del Royal College of Physicians, ma rifiut\u00f2 la nomina perch\u00e9 credeva che i criteri per la selezione fossero ingiusti.\nLe dimissioni dal Guy's.\nNonostante i successi medici, la carriera da fuori classe di Hodgkin ebbe un brusco arresto nel 1837 quando gli fu negata la promozione ad assistente al Guy's Hospital soprattutto per l'antipatia del tesoriere Benjamin Harrison Jr. (1806-1840), che era contrario ad alcune delle pratiche quacchere di Hodgkin e alla sua attiva partecipazione alle riforme sociali. Harrison era anche il vice presidente del consiglio di amministrazione dell'Hudson's Bay Company. Secondo Hodgkin l'Hudson's Bay Company aveva venduto pistole e alcol agli Indiani in cambio di pellicce, attivit\u00e0 che aveva riportato grandi profitti. In una lettera a Harrison, il medico aveva criticato la compagnia per lo sfruttamento degli Indiani da parte dei coloni. Non c'\u00e8 da stupirsi se questo modo di vedere non facesse comodo a Harrison e a tanti altri dell'Inghilterra vittoriana: fu cos\u00ec dunque che il posto al Guy's venne invece assegnato a Benjamin Babington (1794-1866), medico inventore del glottiscopio (rinominato da Hodgkin col nome oggi in uso di laringoscopio).\nLo scontro con Benjamin Harrison pose fine alle ricerche mediche e alle attivit\u00e0 educative di Hodgkin, che diede immediatamente le dimissioni. Il risultato fu una tragedia per Hodgkin e un'irreparabile perdita per il Guy's.\nLa delusione amorosa.\nAnche nella vita privata oltre che professionale Hodgkin ebbe delle delusioni. Non gli fu permesso di sposare il suo vero amore, Sarah Godlee, perch\u00e9 erano cugini di primo grado. Nonostante la petizione alla Society of Friends perch\u00e9 facesse un'eccezione come aveva gi\u00e0 fatto in due casi separati, la richiesta gli venne rifiutata. Pi\u00f9 tardi, ma troppo tardi per Hodgkin, la legge fu abolita. Alla fine, nel 1849 spos\u00f2 Sara Scaife, una vedova non quacchera.\nLa vita dopo il Guy's.\nHodgkin continu\u00f2 a dedicarsi alla professione medica per tutto il resto della vita. Per un anno lavor\u00f2 al St. Thomas' Hospital; in seguito continu\u00f2 a scrivere delle sue esperienze mediche, ma si dedic\u00f2 sempre pi\u00f9 a cause filantropiche. L'interesse per lo studio scientifico delle diverse etnie e culture umane lo spinse a partecipare alla formazione della Ethnological Society of London e alle sue ricerche. Fu per molti anni segretario onorario della Royal Geographical Society, e successivamente ne fu segretario onorario per l'estero. Fece parte di vari comitati della British Association for the Advancement of Science, specialmente di quelli riguardanti l'etnologia; sostenne attivamente il primo movimento statistico nella scienza e nella medicina e prese parte all'organizzazione della nuova Universit\u00e0 di Londra e della sua scuola medica.\nIn questi anni Hodgkin fece cinque viaggi per missioni di carit\u00e0 col suo grande amico Moses Montefiore; in queste occasioni comp\u00ec numerose osservazioni geologiche, culturali ed etnografiche, raccolte nell'opera \u201cNarrative of a Journey To Morocco\u201d, nella quale emergono le sue capacit\u00e0 di narratore e disegnatore.\nL'impegno Sociale.\nLe attivit\u00e0 di Hodgkin come riformatore sociale continuarono anche dopo le dimissioni dal Guy's Hospital. I suoi sforzi a favore delle persone meno fortunate e oppresse in tutto il mondo durarono per tutta la sua vita.\nEcco qui di seguito elencate alcuni dei suoi impegni sociali:\nLa morte.\nIn uno dei suoi viaggi in Palestina con Moses, Hodgkin si ammal\u00f2 di colera o dissenteria e mor\u00ec il 4 aprile 1866, a Giaffa, che allora faceva parte dell'Impero Ottomano e che oggi \u00e8 parte dello Stato di Israele. La sua pietra tombale riporta la scritta \u201cnothing of humanity was foreign to him\u201d, ovvero \u201cnulla di tutto ci\u00f2 che \u00e8 umano gli fu estraneo\u201d.\nVisitando la sua casa a Bedford Square (a Londra) \u00e8 possibile vedere la targa commemorativa blu che porta il suo nome, fatta in suo onore.\nAncora oggi, la vita di Thomas Hodgkin continua ad ispirare l'intera classe medica.\nIl Linfoma di Hodgkin.\nLa scoperta.\nNel 1832 Hodgkin pubblic\u00f2 \u201cOn Some Morbid Appearances of the Absorbent Glands and Spleen\u201d, opera nella quale denunciava sette pazienti con grossi gonfiamenti dei linfonodi e della milza, ma che non presentavano infiammazioni o altre patologie significative. Hodgkin riconobbe che in alcuni pazienti la malattia coesisteva con la tubercolosi, ma cap\u00ec che i sintomi erano diversi da essa; inoltre not\u00f2 che il morbo si diffondeva ai linfonodi contigui in modo ordinato e che il coinvolgimento della milza era uno sviluppo successivo.\nApparentemente egli non esamin\u00f2 questi tessuti anormali al microscopio. La ragione non \u00e8 chiara, ma pu\u00f2 esser dovuta al fatto che nel 1830 lo stato della microtecnica e della preparazione campionaria era ancora primitivo.\nLa preservazione e la reperibilit\u00e0 di campioni di suoi casi originari di linfoma permisero ad altri di confermare l'entit\u00e0 che divenne nota un secolo dopo come \u201cmalattia di Hodgkin\u201d.\nScoperte sul Linfoma successive a Hodgkin.\nUn altro ben conosciuto medico del Guy's Hospital, Samuel Wilks (1824-1911), pubblic\u00f2 nel 1856 un trattato riguardo al \u201clardaceous disease\u201d (l'amiloidosi), nel quale egli ridescrisse inconsapevolmente alcuni degli originari casi di Hodgkin. Wilks venne a conoscenza del lavoro iniziale di Hodgkin sui linfonodi e sulla milza grazie ad una citazione di Richard Bright del 1838. Nel 1865 Wilks pubblic\u00f2 un trattato pi\u00f9 dettagliato riguardo all'ingrossamento delle ghiandole linfatiche e della milza e, per la prima volta, us\u00f2 l'eponimo di \u201cmalattia di Hodgkin\u201d, rendendo cos\u00ec immortale il suo predecessore. Come Hodgkin, Wilks non diede una descrizione istologica. Solo successivamente i tessuti vennero analizzati al microscopio; furono scritti diversi articoli riguardo alle cellule giganti caratteristiche del malattia di Hodgkin, che culminarono nelle relazioni di W. S. Greenfield nel 1878, Carl Sternberg nel 1898, e Dorothy Reed nel 1902.\nNel 1926 Herbert Fox conferm\u00f2 istologicamente che due dei tre casi descritti dal medico nel 1832 avevano in effetti il malattia di Hodgkin. Un paziente aveva quello che sarebbe stato poi chiamato linfosarcoma, ora incluso tra i tipi di linfoma non-Hodgkin. In ogni modo, il nome di Hodgkin \u00e8 associato ad ambedue le categorie di linfomi maligni."}
{"id": "3275048", "revid": "1982", "url": "https://it.wikipedia.org/wiki?curid=3275048", "title": "Oliver Campbell", "text": "Carriera.\nVince il primo titolo agli U.S. National Championships nel 1888, a diciassette anni, vincendo il doppio maschile insieme a Valentine Hall.\nDue anni dopo vince nello stesso torneo il singolare maschile battendo in finale Henry Slocum, con questa vittoria diventa il tennista pi\u00f9 giovane ad aver vinto il torneo americano e manterr\u00e0 il record per pi\u00f9 di un secolo fino alla vittoria del 1990 di Pete Sampras.\nNel 1891 vince ancora il singolare maschile, contro Clarence Hobart, e insieme a Bob Huntington vince il doppio maschile.\nL'anno successivo \u00e8 ancora doppietta con la vittoria nel doppio sempre insieme a Huntington e nel singolare contro Fred Hovey.\nNel 1893 raggiunge l'ultima finale agli U.S National Championships, arriva insieme a Huntington nella finale del doppio maschile ma vengono sconfitti da Clarence Hobart e Fred Hovey.\n\u00c8 stato tra i primi tennisti inseriti nella International Tennis Hall of Fame, nel 1955."}
{"id": "3275061", "revid": "1305772", "url": "https://it.wikipedia.org/wiki?curid=3275061", "title": "Thomas Hodgkin", "text": ""}
{"id": "3275090", "revid": "729019", "url": "https://it.wikipedia.org/wiki?curid=3275090", "title": "Battaglia di Messines (1914)", "text": "La battaglia di Messines fu una battaglia combattuta nell'ottobre del 1914 tra le truppe dell'Impero tedesco e della British Expeditionary Force e fa parte della cosiddetta \"corsa al mare\", uno scontro che vide britannici e tedeschi tentare ripetutamente di aggirarsi a vicenda sul fianco nord, dando luogo a un prolungarsi della linea del fronte sino al mare del Nord.\nLo scontro ebbe luogo nella zona compresa tra il fiume Douve ed il canale Comines-Ypres. La battaglia ufficialmente incominci\u00f2 il 12 ottobre 1914, quando al Cavalry Corps fu ordinato di attaccare le postazioni tedesche a Mont des Cats e Fl\u00eatre. L'avanzata britannica termin\u00f2 nella notte tre il 22 e il 23 ottobre e la linea del fronte rimase invariata fino al 30, quando i tedeschi ricacciarono i militari di Sua Maest\u00e0 fuori dal villaggio belga di Hollebeke. I tedeschi dunque contrattaccarono, ma l'arrivo di rinforzi francesi limit\u00f2 il cambiamento della linea del fronte.\nLa battaglia si concluse il 2 novembre, quando gli Stati Maggiori di entrambi gli schieramenti ordinarono di concentrare gli sforzi a Ypres.\nCollegamenti esterni.\nhttp://www.firstworldwar.com/battles/messines.htm"}
{"id": "3275093", "revid": "219110", "url": "https://it.wikipedia.org/wiki?curid=3275093", "title": "GNOME Calculator", "text": "GNOME Calculator (precedentemente chiamato gcalctool) \u00e8 una calcolatrice funzionante con GNOME, inclusa di default in molte distribuzioni GNU/Linux come Ubuntu.\nEssa consente di abilitare cinque modalit\u00e0 di utilizzo: Base, Avanzata, Finanziaria, Scientifica e Programmazione.\nLe modalit\u00e0 di utilizzo.\nCome gi\u00e0 detto la calcolatrice presenta cinque modalit\u00e0 con le quali operare:"}
{"id": "3275123", "revid": "451735", "url": "https://it.wikipedia.org/wiki?curid=3275123", "title": "Claudio Crippa", "text": "Carriera.\nDopo aver fatto le giovanili ed aver esordito in Serie B e C con la prima squadra del Varedo, si trasferisce all'Aurora Desio nel 1980: qui \u00e8 tra i protagonisti della scalata che ha portato il club brianzolo ad arrivare dalla Serie C fino alla Serie A1. Dopo un anno di massima serie con i desiani viene ingaggiato dall'Olimpia Pistoia, squadra di cui diventer\u00e0 giocatore simbolo grazie ai dieci anni e mezzo di militanza in cui i biancoblu toscani si guadagnarono una promozione in A1 e la partecipazione alla Coppa Kora\u0107.\nNel dicembre 1997 passa alla Virtus Bologna dove per\u00f2 parte dalla panchina: con le \"vu nere\" Crippa diventa subito campione d'Italia e d'Europa grazie ai trionfi in campionato e in Eurolega, successi che l'anno seguente non vengono bissati dalla squadra a causa delle sconfitte contro Varese (semifinali scudetto) e \u017dalgiris Kaunas (finale di Eurolega). La sua ultima apparizione da giocatore nella massima serie risale alla stagione 1999-2000 quando veste i colori di Verona, mentre il ritiro dall'attivit\u00e0 agonistica avviene nel 2001 dopo un anno in B1 a Massa e Cozzile.\nAppese le scarpe al chiodo inizia la carriera di general manager, iniziando gi\u00e0 dal 2001 a Verona in quello che fu l'ultimo anno prima del fallimento societario. Nel 2004 \u00e8 il nuovo g.m. di Basket Livorno, ma dopo due anni entra nello staff del CSKA Mosca guidato da Ettore Messina, suo ex coach ai tempi della Virtus. A partire dall'estate 2009 \u00e8 scout europeo per i San Antonio Spurs."}
{"id": "3275124", "revid": "123005544", "url": "https://it.wikipedia.org/wiki?curid=3275124", "title": "The Ashes 1993", "text": "Il The Ashes 1993 \u00e8 stata la 57\u00aa edizione del prestigioso The Ashes di cricket. La serie, di 6 partite, si \u00e8 disputata in Inghilterra tra il 3 giugno 1993 e il 23 agosto 1993. Le due squadre hanno eseguito un tour per tutto il paese iniziando da Manchester per poi passare per Londra, Nottingham, Leeds, Birmingham e infine nuovamente Londra.\nLa serie \u00e8 stata dominata dalla selezione australiana, che si \u00e8 aggiudicata quattro test match contro uno solo dei britannici."}
{"id": "3275134", "revid": "228587", "url": "https://it.wikipedia.org/wiki?curid=3275134", "title": "Mbengwi", "text": "Mbengwi \u00e8 la capitale del dipartimento di Momo, in Camerun."}
{"id": "3275143", "revid": "1305772", "url": "https://it.wikipedia.org/wiki?curid=3275143", "title": "OME", "text": ""}
{"id": "3275151", "revid": "767487", "url": "https://it.wikipedia.org/wiki?curid=3275151", "title": "Nkongsamba", "text": "Nkongsamba \u00e8 una citt\u00e0 del Camerun, capitale del Dipartimento di Moungo, situata a 145 chilometri da Douala e a 370 da Yaound\u00e9. \nNkongsamba era la stazione terminale di una linea ferroviaria costruita dai colonizzatori tedeschi nel 1911."}
{"id": "3275153", "revid": "106908", "url": "https://it.wikipedia.org/wiki?curid=3275153", "title": "Fly by Night Tour", "text": "Il Fly by Night Tour \u00e8 il secondo tour ufficiale della band canadese Rush.\nStoria.\nA distanza di sole due settimane dal precedente tour, i Rush iniziano la serie di concerti a sostegno del nuovo album \"Fly by Night\".\nLa tourn\u00e9e, \u00e8 strutturata in una serie di tappe negli Stati Uniti d'America, di solito come gruppo spalla per altre band pi\u00f9 note (nella maggior parte dei casi i Kiss), ed una serie di tappe in territorio canadese, solitamente come headliner, cio\u00e8 come gruppo principale; in questi casi tra le band che aprono per i Rush troviamo: gli Heavy Metal Kids, gli Styx, Joe Meldenson, i The Tubes. In totale vengono eseguiti 72 spettacoli, pi\u00f9 uno cancellato. Una esibizione si svolge nell'ambito del festival musicale \"KSHE Kite Fly Festival\", dove i Rush suonano come gruppo d'apertura per Charlie Daniels.\nGrazie ad un lento ma costante aumento di consensi, i Rush verso la fine del \"Fly by Night Tour\" riescono a riempire come headliner teatri di circa 4000 posti. Il totale degli spettatori durante il tour si stima essere superiore alle 100.000 unit\u00e0.\nDurata approssimativa dello show: 40/60 minuti.\nNell'ottobre 2020 \u00e8 stato realizzato il \"Tourbook\" del \"Fly by Night Tour\", il secondo tour del gruppo per il quale non era prevista nessuna pubblicazione: i tourbook sono stati in origine realizzati solo a partire dal \"2112 Tour\", mentre i primi tre tour del gruppo non erano accompagnati dalla distribuzione degli opuscoli. La pubblicazione include foto d'epoca, la lista dell'equipaggiamento utilizzato dai musicisti durante il tour, lo staff impiegato nell'organizzazione degli show, sul modello dei tourbook originali resi disponibili per ogni tour della band a partire dal 1976.\nScaletta.\nCos\u00ec come nel tour precedente, anche in questo tour la scaletta proposta pu\u00f2 subire variazioni a seconda dello show. In linea di massima i brani eseguiti provengono dai due album gi\u00e0 pubblicati, anche se in alcuni casi vengono proposte ancora anche cover, come \"Bad Boy\".\nEcco, a titolo esemplificativo, la setlist di due spettacoli dell'epoca:\n7 aprile 1975, Cleveland:\n25 giugno 1975, Toronto\nDate.\nCalendario completo del tour\nDocumentazione.\nRiguardo al \"Fly by Night Tour\" sono reperibili le seguenti testimonianze audio e cartacee:"}
{"id": "3275160", "revid": "767487", "url": "https://it.wikipedia.org/wiki?curid=3275160", "title": "Quartiere di Anse-la-Raye", "text": "Il quartiere di Anse-la-Raye \u00e8 uno degli 11 quartieri in cui \u00e8 divisa l'isola di Saint Lucia.\nIl territorio ha una superficie di 31 km\u00b2 ed una popolazione di 6.495 abitanti (censimento 2001).\nConfina a nord e ad est con il quartiere di Castries, a sud con il quartiere di Soufri\u00e8re e ad ovest con il mar dei Caraibi.\nIl principale centro abitato \u00e8 Anse-la-Raye (1.405 abitanti)."}
{"id": "3275174", "revid": "729019", "url": "https://it.wikipedia.org/wiki?curid=3275174", "title": "Battaglia di Gnila Lipa", "text": "La battaglia di Gnila Lipa fu uno scontro combattuto dal 28 al 30 agosto 1914, durante l'invasione dell'Esercito imperiale russo della Galizia. Fu il combattimento pi\u00f9 importante della cosiddetta battaglia di Galizia nella fase iniziale della Prima guerra mondiale sul Fronte orientale.\nLe truppe dell'Esercito austro-ungarico al comando del generale Rudolf von Brudermann, gi\u00e0 sconfitte il 26 agosto nella battaglia di Z\u0142ota Lipa, vennero attaccate sul fiume Gnila Lipa dalle forze preponderanti della 3\u00aa Armata russa del generale Nikolaj Russkij e vennero duramente sconfitte. Il 30 agosto l'armata austriaca rischi\u00f2 di essere distrutta, dovette abbandonare disordinatamente le sue posizioni e ripiegare, abbandonando armi e materiali; i russi catturarono molti prigionieri.\nEntro la prima settimana di settembre l'esercito russo, dopo altre vittorie della Galizia occidentale, raggiunse ed occup\u00f2 anche Leopoli mentre gli Austro-Ungarici si ritirarono fino ai Carpazi.\nCollegamenti esterni.\nhttp://www.historyofwar.org/articles/battles_gnila_lipa.html"}
{"id": "3275186", "revid": "38120", "url": "https://it.wikipedia.org/wiki?curid=3275186", "title": "Storia della filosofia medievale", "text": ""}
{"id": "3275190", "revid": "111659291", "url": "https://it.wikipedia.org/wiki?curid=3275190", "title": "Coppa del Mondo di cricket femminile 1982", "text": "La Coppa del Mondo di cricket femminile 1982 fu la terza edizione del torneo mondiale di cricket per donne. Fu disputata dal 10 gennaio al 7 febbraio 1982 in Australia e vide la partecipazione di 5 squadre.\nLa finale fu per la terza volta consecutiva una sfida tra inglesi e australiane, come 4 anni prima la vittoria and\u00f2 alla squadra australiana che si aggiudic\u00f2 il titolo.\nFormula.\nIl torneo era organizzato come un girone all'italiana composto da tre turni (pertanto ogni squadra giocava contro le altre per tre volte). Il sistema di punteggio prevedeva che ogni vittoria valesse 4 punti, il pareggio (o il \"No Result\" ovvero partita annullata) valeva 2 punti mentre la sconfitta valeva 0 punti. Le prime due classificate del girone disputavano la finalissima. Ogni partita era disputata sulla distanza dei 60 overs.\nCampione.\nAustralia(Secondo titolo)"}
{"id": "3275202", "revid": "1543377", "url": "https://it.wikipedia.org/wiki?curid=3275202", "title": "Convocazioni per la Coppa re Fahd 1992", "text": "Elenco dei giocatori convocati da ciascuna Nazionale di calcio partecipante alla Coppa re Fahd 1992.\nSquadre.\nArgentina.\nAllenatore: Alfio Basile\nCosta d'Avorio.\nAllenatore: Martial Yeo\nArabia Saudita.\nAllenatore: Veloso\nStati Uniti.\nAllenatore: Bora Milutinovi\u0107"}
{"id": "3275223", "revid": "1851848", "url": "https://it.wikipedia.org/wiki?curid=3275223", "title": "Massimiliano Farris", "text": "Carriera.\nGiocatore.\nDi origini sarde precisamente di Buggerru, debutta tra i professionisti a 17 anni nella Pro Vercelli giocando 25 incontri in Serie C2.\nL'anno seguente il suo cartellino viene acquistato dal , con la cui maglia disputa per intero le ultime 4 partite del campionato di Serie A 1988-1989, mentre l'anno successivo non viene mai schierato nella serie cadetta dove i granata erano retrocessi.\nNel 1990 passa al Barletta in Serie B, e l'anno successivo passa alla , contribuendo alla vittoria del campionato di Serie C1 e disputando con gli umbri anche il successivo torneo di Serie B.\nIn seguito disputa tre stagioni consecutive in cadetteria, per un anno al (con cui retrocede dopo lo spareggio con l', nel quale realizza uno dei rigori per la sua squadra) e per due al . Nel 1996 scende in Serie C1, per pochi mesi all'Atletico Catania e poi al Fiorenzuola, dapprima in compropriet\u00e0 e poi a titolo definitivo: vi rimane per due stagioni, con una salvezza e una retrocessione. Nelle annate successive milita nell', di nuovo nell'Atletico Catania e nella , con cui mette a segno il suo record di marcature (5); a fine stagione si svincola, e in ottobre passa alla , ancora in Serie C1.\nNel 2002, a 31 anni, scende in Serie C2 con le maglie di Imolese, e Sangiovannese, nelle cui file ottiene la promozione in Serie C1, categoria nella quale milita per l'ultimo anno nel 2005.\nSuccessivamente si trasferisce nel Lazio, giocando le sue due ultime stagioni professionistiche nella (di cui diventa capitano) e poi nei dilettanti con il Bassano Romano e con la Civita Castellana.\nComplessivamente ha collezionato 4 presenze in Serie A e 126 (con 4 reti) in Serie B.\nAllenatore.\nSolo un anno dopo aver lasciato il calcio giocato, nel luglio 2010 viene ingaggiato come allenatore dal Pomezia, societ\u00e0 laziale alla prima stagione professionistica della sua storia. Nell'agosto 2011 viene ingaggiato come allenatore dal Pomigliano, incarico dal quale si dimette dopo sedici giornate di campionato.\nNel 2012 subentra all'esonerato Oberdan Biagioni sulla panchina della , in Serie D. L'anno successivo passa al Sora, sempre in Serie D.\nNel luglio 2014 firma un contratto con la Lazio, ricoprendo nella stagione 2014-2015 il ruolo di vice di Simone Inzaghi sulla panchina della formazione Primavera.\nIl 3 aprile 2016, in seguito alla promozione di Inzaghi ad allenatore della prima squadra della Lazio, diventa il nuovo vice dei biancocelesti. Esordisce nella nuova veste una settimana dopo, il 10 aprile 2016, nella vittoria della Lazio per 3-0 contro il Palermo allo stadio Renzo Barbera.\nDopo cinque anni nello staff tecnico della Lazio, nel 2021 segue Inzaghi all', andando a ricoprire il ruolo di vice."}
{"id": "3275233", "revid": "767487", "url": "https://it.wikipedia.org/wiki?curid=3275233", "title": "Richmond WCT 1975", "text": "Il Richmond WCT 1975 \u00e8 stato un torneo di tennis giocato sul sintetico indoor. \u00c8 stata la 10\u00aa edizione del torneo che fa parte del World Championship Tennis 1975. Si \u00e8 giocato a Richmond negli Stati Uniti dal 27 gennaio al 2 febbraio 1975.\nCampioni.\nSingolare maschile.\n Bj\u00f6rn Borg ha battuto in finale Arthur Ashe 4\u20136, 6\u20134, 6\u20134\nDoppio maschile.\n Hans Kary / Fred McNair hanno battuto in finale Paolo Bertolucci / Adriano Panatta 7\u20136, 5\u20137, 7\u20136"}
{"id": "3275243", "revid": "1305772", "url": "https://it.wikipedia.org/wiki?curid=3275243", "title": "Il ciclope", "text": ""}
{"id": "3275247", "revid": "1305772", "url": "https://it.wikipedia.org/wiki?curid=3275247", "title": "Pratt &amp; Whitney Rocketdyne", "text": "La Pratt &amp; Whitney Rocketdyne (PWR) \u00e8 stata una compagnia statunitense che progettava e produceva motori a razzo a propellente liquido. Con base a Canoga Park, nella San Fernando Valley, la Pratt &amp; Whitney Rocketdyne \u00e8 stata una divisione della Pratt &amp; Whitney, societ\u00e0 sussidiaria della multinazionale United Technologies Corporation fino al 2013, quando venne venduta alla GenCorp e fusa per incorporazione nella Aerojet Rocketdyne.\nStoria.\nLa compagnia venne fondata dalla North American Aviation (NAA). Nel 1967, la NAA e la Rocketdyne si fusero con la Rockwell Corporation per dare vita alla North American Rockwell, diventata pi\u00f9 tardi parte della Rockwell International.\nNell'immediato dopoguerra, la Rocketdyne studi\u00f2 le V-2 tedesche per adattare il loro motore a razzo agli standard costruttivi statunitensi, secondo le specifiche SAE. Lo stesso motore delle V-2 forn\u00ec la base di partenza per il missile da crociera North American SM-64 Navaho. Nel 1950 lo scoppio della Guerra di Corea diede un maggior impulso al progetto, che venne per\u00f2 cancellato verso la fine degli anni cinquanta a causa degli scarsi risultati in favore del pi\u00f9 performante PGM-11 Redstone. Il motore della Rocketdyne, comunque, si dimostr\u00f2 pi\u00f9 affidabile ed il Redstone venne cos\u00ec ridisegnato nella versione A-5, pur se con un raggio d'azione pi\u00f9 limitato. Quando nel 1955 la produzione del Redstone inizi\u00f2, la Rocketdyne venne separata dalla NAA.\nThor, Delta, Atlas.\nParallelamente allo sviluppo della serie A derivata dalle V-2, la Rocketdyne progett\u00f2 un nuovo motore, l'S-3, per il missile PGM-19 Jupiter, evoluzione del Redstone. L'S-3 venne poi usato per la nuova classe di missili Thor. Versioni potenziate dello stesso motore (LR89/LR105) furono installati sulla serie Atlas. I missili Thor ebbero una breve carriera in campo militare, ma vennero usati come lanciatori di satelliti tra gli anni cinquanta e sessanta in numerose versioni. Una di queste, il \"Thor Delta\", venne presa come base di partenza dell'attuale serie Delta, anche se dalla fine degli anni sessanta in poi i Delta non avevano praticamente nulla in comune con i Thor. Anche il motore venne profondamente rivisto nella versione RS-27, sostituendo con un'unica unit\u00e0 il cluster di tre motori montati sull'Atlas.\nAnche gli Atlas ebbero una breve parentesi militare come arma di deterrenza, ma la serie di razzi che ne deriv\u00f2 divenne uno dei pi\u00f9 importanti sistemi di lancio orbitale per diversi decenni a seguire, a partire dal programma Mercury fino ai moderni lanciatori Atlas V, ancora in produzione ed esercizio.\nNASA.\nLa Rocketdyne divenne uno dei principali fornitori della NASA, progettando e producendo i motori principali del Saturno (e il suo proposto successore Nova). Il motore H-1 fu usato nello stadio principale del Saturn I. Cinque motori F-1 erano installati nel primo stadio (l'S-IC) del Saturn V, mentre altri cinque J-2 spingevano il suo secondo stadio (S-II) e un altro J-2 il terzo stadio (S-IVB). Nel 1965 la Rocketdyne costru\u00ec la maggior parte dei motori prodotti negli Stati Uniti, tranne i Titan, impiegando fino a 65000 dipendenti. La crescita sembrava destinata a continuare negli anni settanta, quando la Rocketdyne si aggiudic\u00f2 il contratto per la fornitura dei motori principali dello Space Shuttle. L'improvvisa cancellazione di altri contratti militari e civili, per\u00f2, port\u00f2 al ridimensionamento della compagnia. La North American Aviation, che in sostanza era un costruttore di navette spaziali quasi completamente legato al programma dello Space Shuttle, si fuse con la Rockwell Corporation nel 1966 per formare la North American Rockwell Company (che pochi anni dopo venne rinominata Rockwell International), e la Rocketdyne rimase una sua consociata.\nNel novembre 2010, la Pratt &amp; Whitney Rocketdyne \u00e8 stata scelta dalla NASA come possibile partner per progettare un sistema di lancio orbitale ad alto payload e sviluppare nuove tecnologie propulsive.\nGeneratori di potenza.\nOltre alla sua principale attivit\u00e0 nel campo della costruzione di motori a razzo, la Rocketdyne ha sviluppato sistemi di controllo e generazione di potenza. Tra questi vi erano i primi esperimenti di generazione di potenza con reattori nucleari, generatori termoelettrici a radioisotopi (RTG) e sistemi ad energia solare, incluso il sistema elettrico principale della Stazione Spaziale Internazionale.\nCon la vendita alla Pratt &amp; Whitney, le attivit\u00e0 di produzione di energia della Rocketdyne furono trasferite alla Hamilton Sundstrand, un'altra consociata della United Technologies Corporation. Il know-how della Rocketdyne nel campo dei collettori solari a sali fusi per centrali elettriche basate sul solare termico tipo Solar Project \u00e8 stato portato in dote alla SolarReserve.\nRidimensionamento e chiusura.\nTra gli anni ottanta e novanta, la Rockwell International si liber\u00f2 di diversi rami d'azienda della vecchia North American Rockwell Corporation. Il primo ad essere dismesso fu, nel 1980, la divisione General Aviation, seguito nel 1983 dalla Sabreliner, attiva nel campo dei business jet. La parte aerospaziale della Rockwell International, incluse NAA e Rocketdyne, furono vendute alla Boeing nel 1996. La Rocketdyne fu inglobata nella parte militare della Boeing. Nel febbraio 2005 la Boeing raggiunse un accordo con la Pratt &amp; Whitney per la vendita della Rocketdyne Propulsion &amp; Power, firmato il 2 agosto 2005.\nNel luglio del 2012, la United Technologies Corporation accett\u00f2 l'offerta della GenCorp per la vendita della Pratt &amp; Whitney Rocketdyne. La GenCorp, che gi\u00e0 deteneva la maggioranza della Aerojet, perfezion\u00f2 l'acquisto nel giugno del 2013, fondendo le due compagnie per formare la Aerojet Rocketdyne."}
{"id": "3275252", "revid": "110157", "url": "https://it.wikipedia.org/wiki?curid=3275252", "title": "St. Petersburg WCT", "text": "Lo St. Petersburg WCT \u00e8 stato un torneo di tennis facente parte del World Championship Tennis giocato dal 1974 al 1975 a St. Petersburg (Florida) negli USA su campi in cemento."}
{"id": "3275259", "revid": "834", "url": "https://it.wikipedia.org/wiki?curid=3275259", "title": "Il Cinese", "text": ""}
{"id": "3275262", "revid": "834", "url": "https://it.wikipedia.org/wiki?curid=3275262", "title": "Il compagno don Camillo", "text": ""}
{"id": "3275266", "revid": "461603", "url": "https://it.wikipedia.org/wiki?curid=3275266", "title": "Olympiakos Volos", "text": ""}
{"id": "3275267", "revid": "117612776", "url": "https://it.wikipedia.org/wiki?curid=3275267", "title": "Typedef", "text": "codice_1 \u00e8 una parola chiave dei linguaggi di programmazione C e C++. Lo scopo della codice_1 \u00e8 quello di assegnare dei nomi alternativi a dei tipi di dato esistenti, solitamente a quelli la cui dichiarazione standard \u00e8 troppo ingombrante, magari confusionale, oppure per rendere il codice riutilizzabile pi\u00f9 facilmente tra un'implementazione e un'altra.\nPer le convenzioni del C (delle librerie standard), i tipi dichiarati con codice_1 finiscono con la stringa \"_t\" (per esempio, size_t, time_t).\nEsempi di utilizzo.\nPer indicare cosa rappresenta una variabile.\nUna codice_1 pu\u00f2 essere usata per indicare come una variabile rappresenta qualcosa, ad esempio un'unit\u00e0 di misura:\nint current_speed ;\nint high_score ;\nvoid congratulate(int your_score) {\n if (your_score &gt; high_score)\nOra si consideri:\ntypedef int km_per_hour ;\ntypedef int points ;\nkm_per_hour current_speed ;\npoints high_score ;\nvoid congratulate(points your_score) {\n if (your_score &gt; high_score)\nEntrambe le sezioni di codice implementano la stessa operazione. Ciononostante, l'uso della codice_1 nel secondo esempio rende pi\u00f9 chiaro il fatto che, nonostante le due variabili sono rappresentate dallo stesso tipo di dato (codice_6), le informazioni in esse contenute sono logicamente incompatibili. La dichiarazione in codice_7 di codice_8 indica al programmatore che codice_9 (o qualunque altra variabile non dichiarata come codice_10) non dovrebbe essere passata come argomento. Questo non sarebbe stato cos\u00ec visibile se entrambe fossero state dichiarate come interi. Si noti che l'indicazione \u00e8 utile soltanto per i programmatori; Il compilatore C/C++ considera entrambe le variabili come intere, e non segnaler\u00e0 alcuna incompatibilit\u00e0 se si passasse codice_9 come argomento alla funzione codice_7.\nSemplificare una dichiarazione.\nUna codice_1 pu\u00f2 essere utilizzata per semplificare la dichiarazione di un tipo di dato composto (struct, union) oppure di un puntatore.\nstruct var {\n int data1;\n int data2;\n char data3;\nSopra \u00e8 stato definito il tipo di dato \"struct var\". Per dichiarare una variabile di questo tipo, in C, \u00e8 richiesto l'uso della parola chiave codice_14 (questo non vale per il C++):\nstruct var a; \nUna codice_1 pu\u00f2 essere utilizzata per eliminare la necessit\u00e0 di ripetere la parola codice_14. Per esempio con:\ntypedef struct var newtype;\nora possiamo creare una variabile di questo tipo con:\nnewtype a;\nSi noti che la definizione della struttura e la codice_1 possono essere combinate in una singola istruzione:\ntypedef struct var {\n int data1;\n int data2;\n char data3;\n} newtype;\nNel C++, in contrasto con il C, le parole chiave codice_14, codice_19, e codice_20 sono opzionali nelle dichiarazioni delle variabili che sono separate dalle definizioni.\nstruct var x; // Questo \u00e8 ammesso\nvar y; // Anche questo \u00e8 consentito\nCos\u00ec, codice_21 pu\u00f2 essere utilizzata ogniqualvolta codice_22 pu\u00f2 essere usata. In ogni modo, non \u00e8 vero il contrario. Per esempio, il metodo costruttore per codice_21 non pu\u00f2 essere chiamato codice_22.\nUtilizzare typedef con puntatori.\nLe typedef possono inoltre semplificare le dichiarazioni per i tipi puntatore. Si consideri questo:\nstruct Node {\n int data;\n struct Node *nextptr;\nNel C, \u00e8 possibile dichiarare pi\u00f9 variabili dello stesso tipo in una singola istruzione, pure mischiando puntatori e non puntatori. Ad ogni modo, \u00e8 necessario apporre un asterisco davanti ad ogni variabile per renderla un puntatore.\nstruct Node *startptr, *endptr, *curptr, *prevptr, errptr, *refptr;\nUn programmatore probabilmente presupporrebbe che codice_25 fosse in realt\u00e0 di tipo codice_26, ma per un errore di battitura codice_25 \u00e8 di tipo codice_28. Ci\u00f2 porter\u00e0 ad un errore di sintassi.\nDefinendo una codice_1 per codice_26, si \u00e8 sicuri che tutte le variabili saranno di tipo puntatore.\ntypedef struct Node *NodePtr;\nNodePtr startptr, endptr, curptr, prevptr, errptr, refptr;\nUtilizzare il typedef con cast di tipo.\nSi crea una typedef usando la sintassi della \"dichiarazione\" di tipo, ma pu\u00f2 essere usata come se fosse stata creata usando la sintassi del \"cast\" di tipo. Ad esempio, in ciascuna riga di codice dopo la prima riga di:\ntypedef int (*funcptr)(double); // puntatore a funzione con argomento double e tipo di ritorno int\nfuncptr x = (funcptr) NULL; // C o C++\nfuncptr y = funcptr(NULL); // C o C++\nfuncptr z = static_cast&lt;funcptr&gt;(NULL); // solo C++\ncodice_31 viene usato nella parte sinistra per dichiarare una variabile e nella parte destra dell'assegnamento per convertire un valore. Quindi, le typedef possono essere usate dai programmatori che non vogliono capire come convertire la sintassi dichiarativa in sintassi di cast.\nNota che, senza typedef, in genere non \u00e8 possibile usare sintassi dichiarativa e di cast in maniera intercambiabile. Ad esempio:\nint (*x)(double) = (int (*)(double)) NULL; // Questo \u00e8 ammissibile\nint (*)(double) y = (int (*)(double)) NULL; // Il lato sinistro dell'assegnamento non \u00e8 ammissibile\nint (*z)(double) = (int (*NULL)(double)); // Il lato destro dell'assegnamento non \u00e8 ammissibile\nPreoccupazioni sull'utilizzo.\nAlcuni si oppongono all'uso intensivo delle typedef. La ragione principale \u00e8 il fatto che i typedef nascondono il vero tipo di dato della variabile. Per esempio, Greg Kroah-Hartman, un hacker esperto e sviluppatore del kernel Linux, scoraggia il loro uso per tutto ad eccezione della dichiarazione del prototipo di una funzione.\nSostiene che questa pratica non solo offusca il codice senza alcun bisogno, ma pu\u00f2 anche causare confusione nel programmatore che fa accidentalmente cattivo uso di grosse strutture dati pensando che esse siano di tipo elementare.\nAltri sostengono che l'utilizzo delle typedef renda pi\u00f9 facile la revisione del codice. Il K&amp;R dichiara che ci sono due ragioni per l'utilizzo delle typedef. La prima, rendono il codice pi\u00f9 portabile. Invece di dover cambiare un tipo di dato ogniqualvolta esso compare nell'intero sorgente, si cambia soltanto una typedef. La seconda, le typedef possono rendere pi\u00f9 facile da comprendere una dichiarazione complessa.\nUtilizzo nel C++.\nNel C++ i nomi di tipo possono essere molto complicati e codice_1 fornisce un meccanismo per assegnare un nome semplice al tipo.\nstd::vector&lt;std::pair&lt;std::string, int&gt; &gt; values;\nfor (std::vector&lt;std::pair&lt;std::string, int&gt; &gt;::const_iterator i = values.begin(); i != values.end(); ++i)\n std::pair&lt;std::string, int&gt; const &amp; t = *i;\n // fa qualcosa\ne\ntypedef std::pair&lt;std::string, int&gt; value_t;\ntypedef std::vector&lt;value_t&gt; values_t;\nvalues_t values;\nfor (values_t::const_iterator i = values.begin(); i != values.end(); ++i)\n value_t const &amp; t = *i;\n // fa qualcosa\nUso con template nel C++.\nNon c'\u00e8 un modo diretto per avere una typedef in un template in C++. Ad esempio, per far s\u00ec che codice_33 rappresenti codice_34 per ogni codice_35 \"non\" \u00e8 possibile usare:\ntemplate&lt;class T&gt;\ntypedef std::pair&lt;std::string, T&gt; value_t&lt;T&gt;; // Non funziona\nAd ogni modo, se si vuole accettare codice_36, o qualcosa di simile, anzich\u00e9 codice_33, allora si pu\u00f2 ottenere il risultato desiderato con una typedef all'interno di una classe o struttura contenuta in un template:\ntemplate&lt;class T&gt;\nstruct value_t\n typedef std::pair&lt;std::string, T&gt; foo; // Fa s\u00ec che value_t&lt;T&gt;::foo rappresenti std::pair&lt;std::string, T&gt;\nDal C++11 \u00e8 possibile utilizzare un'\"alias declaration\" utilizzando la keyword codice_38 per ottenere il risultato voluto:\ntemplate&lt;typename T&gt;\nusing TaggedValue = std::pair&lt;std::string, T&gt;; // legale dal C++11\nvoid foo(TaggedValue&lt;int&gt; foo);\nAltri linguaggi.\nIn svariati linguaggi di programmazione funzionale, come l'Haskell, Miranda, OCaml, ecc., \u00e8 possibile definire i cosiddetti \"type synonyms\", \"sinonimi di tipo\", che corrispondono alle typedef in C. Un esempio scritto in Haskell:\nQuesto esempio definisce un sinonimo di tipo chiamato \"PairOfInts\" che ha lo stesso significato di una coppia di interi.\nIl C# include una caratteristica simile al typedef del C: lo svantaggio \u00e8 per\u00f2 che deve essere dichiarata per ogni file separatamente."}
{"id": "3275269", "revid": "486946", "url": "https://it.wikipedia.org/wiki?curid=3275269", "title": "Barletta Calcio Sport", "text": ""}
{"id": "3275272", "revid": "767487", "url": "https://it.wikipedia.org/wiki?curid=3275272", "title": "St. Petersburg WCT 1975", "text": "Il St. Petersburg WCT 1975 \u00e8 stato un torneo di tennis giocato sul cemento. \u00c8 stata la 2\u00aa edizione del torneo che fa parte del World Championship Tennis 1975. Si \u00e8 giocato a St. Petersburg negli Stati Uniti dal 3 al 9 febbraio 1975.\nCampioni.\nSingolare maschile.\n Ra\u00fal Ram\u00edrez ha battuto in finale Roscoe Tanner 6\u20130, 1\u20136, 6\u20132\nDoppio maschile.\n Brian Gottfried / Ra\u00fal Ram\u00edrez hanno battuto in finale Charlie Pasarell / Roscoe Tanner 6\u20134, 6\u20134"}
{"id": "3275283", "revid": "33689", "url": "https://it.wikipedia.org/wiki?curid=3275283", "title": "Hud (videogiochi)", "text": ""}
{"id": "3275285", "revid": "110157", "url": "https://it.wikipedia.org/wiki?curid=3275285", "title": "Cubolta", "text": "Cubolta \u00e8 un comune della Moldavia situato nel distretto di S\u00eengerei di 2.168 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275291", "revid": "767487", "url": "https://it.wikipedia.org/wiki?curid=3275291", "title": "Thomas Hodgkin (storico)", "text": "Ricevette una educazione incentrata sui principi del Quaccherismo. Dopo essersi formato presso l'Universit\u00e0 di Londra intraprese la professione di bancario. Nonostante ci\u00f2 continu\u00f2 i suoi studi storici, diventando un esperto di storia medioevale."}
{"id": "3275292", "revid": "287204", "url": "https://it.wikipedia.org/wiki?curid=3275292", "title": "Il corsaro (opera)", "text": ""}
{"id": "3275300", "revid": "133248", "url": "https://it.wikipedia.org/wiki?curid=3275300", "title": "The Corsair", "text": ""}
{"id": "3275301", "revid": "110157", "url": "https://it.wikipedia.org/wiki?curid=3275301", "title": "Dobrogea Veche", "text": "Dobrogea Veche \u00e8 un comune della Moldavia situato nel distretto di S\u00eengerei di 1.770 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275302", "revid": "767487", "url": "https://it.wikipedia.org/wiki?curid=3275302", "title": "Bologna Indoor 1975", "text": "Il Bologna Indoor 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione dell'ATP Bologna Outdoor, che fa parte del World Championship Tennis 1975. Si \u00e8 giocato a Bologna in Italia, dal 6 al 12 febbraio 1975.\nCampioni.\nSingolare.\n Bj\u00f6rn Borg ha battuto in finale Arthur Ashe 7-6 4-6 7-6\nDoppio.\n Paolo Bertolucci / Adriano Panatta hanno battuto in finale Arthur Ashe / Tom Okker 6-3, 3-6, 6-3"}
{"id": "3275305", "revid": "1305772", "url": "https://it.wikipedia.org/wiki?curid=3275305", "title": "Nonio Marcello", "text": "Biografia.\nOriginario della Numidia, \u00abSecondo studi recenti, che si basano soprattutto su indizi di tipo linguistico presenti nella sua opera, Nonio sarebbe stato attivo attorno all\u2019anno 400 o poco dopo\u00bb.\n\"De compendiosa doctrina\".\nNonio \u00e8 autore di quest'opera grammaticale e lessicale in venti capitoli, che di \"libri\", come sono intitolati, non hanno, tuttavia, l'estensione\u02d0 infatti sono di lunghezza molto variabile: \u00abdalle 336 pagine dell\u2019edizione di Lindsay del IV libro, intitolato \"De varia significatione sermonum\", alle 4 pagine del libro XVIII, \"De colore vestimentorum\", per arrivare alla sola pagina scarsa del XX libro, \"De propinquitate\"\u00bb. Un esempio \u00e8 proprio il brevissimo libro XX:\nInoltre, che l'opera fosse dedicata al figlio lo sappiamo dal titolo dei manoscritti (\"ad filium\") e dal fatto che lui stesso la cita.\nI capitoli sono raggruppati tematicamente\u02d0 quindi I-XII si occupano di fenomeni grammaticali, come quelli morfologici o polisemici; i libri dal XIII al XX presentano, invece, elenchi di vocaboli raggruppati per ambito semantico.\nLa sua attivit\u00e0 di grammatico risulta preziosa soprattutto perch\u00e9 ci ha tramandato frammenti di una quarantina di autori antichi, tra cui molti altrimenti perduti, con un ruolo simile a quello di Aulo Gellio (che egli cita abbondantemente) circa due secoli prima."}
{"id": "3275308", "revid": "110157", "url": "https://it.wikipedia.org/wiki?curid=3275308", "title": "Dr\u0103g\u0103ne\u0219ti (S\u00eengerei)", "text": "Dr\u0103g\u0103ne\u015fti \u00e8 un comune della Moldavia situato nel distretto di S\u00eengerei di 3.047 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275313", "revid": "287204", "url": "https://it.wikipedia.org/wiki?curid=3275313", "title": "Adrian Chavez", "text": ""}
{"id": "3275315", "revid": "767487", "url": "https://it.wikipedia.org/wiki?curid=3275315", "title": "Toronto Indoor 1975", "text": "Il Toronto Indoor 1975 \u00e8 stato un torneo di tennis giocato sul sintetico indoor. \u00c8 stata la 5\u00aa edizione dello Toronto Indoor, che fa parte del World Championship Tennis 1975. Si \u00e8 giocato a Toronto in Canada dal 10 al 16 febbraio 1975.\nCampioni.\nSingolare maschile.\n Harold Solomon ha battuto in finale Stan Smith 6-4 6-1\nDoppio maschile.\n Dick Stockton / Erik Van Dillen hanno battuto in finale Anand Amritraj / Vijay Amritraj 6-4, 7-5, 6-1"}
{"id": "3275318", "revid": "1543377", "url": "https://it.wikipedia.org/wiki?curid=3275318", "title": "Convocazioni per la Coppa re Fahd 1995", "text": "Elenco dei giocatori convocati da ciascuna Nazionale di calcio partecipante alla Coppa re Fahd 1995.\nGruppo A.\nDanimarca.\nAllenatore: Richard M\u00f8ller Nielsen\nMessico.\nAllenatore: Miguel Mej\u00eda Bar\u00f3n\nArabia Saudita.\nAllenatore: Mohammed Al-Kharashy\nGruppo B.\nArgentina.\nAllenatore: Daniel Passarella\nGiappone.\nAllenatore: Sh\u016b Kamo\nNigeria.\nAllenatore: Shaibu Amodu"}
{"id": "3275319", "revid": "767487", "url": "https://it.wikipedia.org/wiki?curid=3275319", "title": "Telephantasm", "text": "Telephantasm \u00e8 un album compilation dei Soundgarden uscito nel 2010."}
{"id": "3275323", "revid": "599013", "url": "https://it.wikipedia.org/wiki?curid=3275323", "title": "Vittorio Pinciarelli", "text": "Carriera.\nDebutta tra i professionisti a 17 anni nel in Serie C2.\nNel 1990 passa al giocando 10 incontri in Serie B.\nNel novembre 1991 torna in prestito a Giulianova, mentre l'anno seguente viene ripreso dal Pescara che gli fa disputare la sua unica presenza in Serie A in occasione della partita Pescara-Foggia (2-4) del 18 aprile 1993.\nNel 1993 torna nuovamente, a titolo definitivo, al Giulianova nel Campionato Nazionale Dilettanti, dove al primo anno contribuisce alla vittoria del campionato con risalita tra i professionisti e poi dopo due anni in Serie C2 ottiene la promozione in Serie C1 categoria nella quale militer\u00e0 in giallorosso per un anno.\nNel 1997 viene acquistato dalla con la quale gioca due stagioni da titolare in Serie B, culminate con la promozione in Serie A dei calabresi. L'anno seguente rimane in cadetteria con la maglia dell'.\nDal 2000 scende in Serie C1 per un anno nel e per uno nell' dove contribuisce alla vittoria del campionato con relativa promozione in Serie B.\nDal 2002 al 2004 gioca in Serie C2 con il Brindisi, mentre in seguito giocher\u00e0 tra i dilettanti con formazioni abruzzesi(Cologna spiaggia ecc) .\nComplessivamente ha collezionato una presenza in Serie A e 96 (con 6 reti) in Serie B."}
{"id": "3275324", "revid": "287204", "url": "https://it.wikipedia.org/wiki?curid=3275324", "title": "Villa del Rosario (Paraguay)", "text": "Villa del Rosario, il cui nome per esteso \u00e8 Villa del Rosario del Cuarepoti, \u00e8 un centro abitato del Paraguay, situato nel dipartimento di San Pedro; la localit\u00e0 forma uno dei 19 distretti del dipartimento.\nPopolazione.\nAl censimento del 2002 Villa del Rosario contava una popolazione urbana di 5.117 abitanti (11.623 nell'intero distretto). \nCaratteristiche.\nFondata il 14 giugno 1787 dal comandante militare Roque de Acosta Freire su ordine del governatore Pedro Melo de Portugal, Villa del Rosario fu un importante porto fluviale sul fiume Paraguay. Tramontato il periodo aureo del traffico fluviale ha concentrato la sua attivit\u00e0 sull'agricoltura, l'allevamento, la pesca commerciale e la produzione di legname."}
{"id": "3275325", "revid": "743200", "url": "https://it.wikipedia.org/wiki?curid=3275325", "title": "Barcelona WCT 1975", "text": "Il Barcelona WCT 1975 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del Barcelona WCT, che fa parte del World Championship Tennis 1975. Si \u00e8 giocato a Barcellona in Spagna, dal 17 al 23 febbraio 1975.\nCampioni.\nSingolare.\n Arthur Ashe ha battuto in finale Bj\u00f6rn Borg 7-6 6-3\nDoppio.\n Arthur Ashe / Tom Okker hanno battuto in finale Paolo Bertolucci / Adriano Panatta 7-5, 6-1"}
{"id": "3275327", "revid": "1663211", "url": "https://it.wikipedia.org/wiki?curid=3275327", "title": "Broiler", "text": "Il broiler \u00e8 il pollo comune allevato esclusivamente per produrre carne,\nbroiler \u00e8 il nome tecnico dei pulcini destinati all\u2019allevamento da carne.\nEssi possono essere per sesso femmine o maschi (generalmente dalle uova che vengono incubate in appositi siti - detti appunto incubatoi - nascono in percentuale paritetica).\nIl broiler, e quindi il pollo da carne, non si riproduce in quanto \u00e8 il risultato di incroci di varie razze e quindi \u201cibridi\u201d; chi dunque spera di prendere un pollo da allevamento, seppure femmina, per ottenerne delle uova aspetter\u00e0 invano.\nTali animali una volta nati vengono trasportati dall\u2019incubatoio all\u2019allevamento ove vengono nutriti con mangime composto prevalentemente da da mais, frumento e soia.\nTutti gli allevamenti di broilers sono cosiddetti a terra poich\u00e9 gli animali non stazionano in gabbie (che sono invece adoperate per il loro trasporto nei macelli) bens\u00ec in capanni appositamente attrezzati per raffrescarli in estate, riscaldarli in inverno, nutrirli attraverso mangiatoie collegate ai silos contenenti il mangime ed abbeverarli.\nNormalmente il ciclo di vita del broiler varia dai 40 ai 60 giorni.\nGli animali in Italia sono allevati sotto lo stretto controllo delle autorit\u00e0 veterinarie e nessun medicinale pu\u00f2 essere somministrato loro senza la prescrizione delle stesse.\nGiunti a maturazione gli animali vengono consegnati al macello solo dopo che le autorit\u00e0 veterinarie ne abbiano appurato e certificato l\u2019idoneit\u00e0 al consumo."}
{"id": "3275328", "revid": "1318658", "url": "https://it.wikipedia.org/wiki?curid=3275328", "title": "Municipio di Lubecca", "text": "Il Municipio di Lubecca (in tedesco: \"L\u00fcbecker Rathaus\") \u00e8 un edificio del centro storico di Lubecca (Schleswig-Holstein, Germania nord-occidentale): eretto tra il 1230 e il XVI secolo \u00e8 uno dei pi\u00f9 antichi \nmunicipi di tutta la Germania.\nCome il resto del centro storico di Lubecca, l'edificio \u00e8 annoverato nella lista del patrimonio dell'umanit\u00e0 stilata dall'UNESCO (dal 1987).\nUbicazione.\nGran parte dell'edificio si estende attorno alla \"Marktplatz\" (\"Piazza del Mercato\"), mentre un lato d\u00e0 sulla \"Breite Stra\u00dfe\".\n\u00c8 situato di fianco alla Chiesa di Santa Maria (\"Marienkirche\"), nonch\u00e9 di fronte al celebre Caff\u00e8 Niederegger (lato che d\u00e0 sulla \"Breite Stra\u00dfe\") e non lontano dalla Buddenbrookhaus.\nCaratteristiche.\nL'edificio \u00e8 un connubio di vari stili: dominano in particolare lo stile rinascimentale e lo stile dell'architettura gotica in mattoni (\"Backsteingothik\"), tipico delle citt\u00e0 anseatiche.\nCompongono il municipio un edificio in laterizio rosso, ornato da tre piccole torri e da dei grossi fori (che non avevano solo uno scopo decorativo, ma soprattutto quello di favorire il passaggio del vento), la \"Langes Haus\" (ca. 1300) e il \"Kriegsstubenbau\" (1444).\nPunti d'interesse.\nEsterni.\nFacciata Est.\nNella facciata Est, quella che d\u00e0 sulla \"Breite Stra\u00dfe\" e che si trova di fronte al Caff\u00e8 Niederegger, spicca la celebre scalinata in stile rinascimenteale, costruita nel 1594 e ricostruita nel 1894\nInterni.\nSala delle udienze.\nAl primo piano dell'edificio principale, si trova la Sala delle udienze (\"Audienzsaal\"), in stile tardobarocco.\nLa sala, lunga 38 metri, \u00e8 decorata con affreschi del bolognese Stefano Torelli (1719-1761)."}
{"id": "3275329", "revid": "767487", "url": "https://it.wikipedia.org/wiki?curid=3275329", "title": "Runar Fotball", "text": "Il Runar Fotball \u00e8 una societ\u00e0 calcistica norvegese con sede nella citt\u00e0 di Sandefjord. Milit\u00f2 fino al 2010 nella \"3. divisjon\", la quarta divisione del campionato norvegese, ma poi la squadra fu retrocessa.\nStoria.\nFu fondato il 7 gennaio 1949. L'ultima stagione disputata nell'Adeccoligaen \u00e8 quella del 1997 e all'epoca faceva parte della squadra Morten Fevang, che in seguito sarebbe diventato un calciatore della . Nel tardo 1998, form\u00f2 assieme ai rivali cittadini del Sandefjord Ballklubb il Sandefjord Fotball, con l'obiettivo di portare questo nuovo club nella \u00e9lite del calcio norvegese. Il piano ebbe effettivamente successo, con poich\u00e9 la nuova societ\u00e0 milit\u00f2 per diversi anni anche nella Tippeligaen."}
{"id": "3275339", "revid": "767487", "url": "https://it.wikipedia.org/wiki?curid=3275339", "title": "Colonial National Invitational 1975", "text": "Il Colonial National Invitational 1975 \u00e8 stato un torneo di tennis giocato sul cemento. \u00c8 stata la 10\u00aa edizione del Colonial National Invitational, che fa parte del World Championship Tennis 1975. Si \u00e8 giocato a Fort Worth negli USA, dal 17 al 23 febbraio 1975.\nCampioni.\nSingolare.\n John Alexander ha battuto in finale Dick Stockton 7-6 4-6 6-3\nDoppio.\n Robert Lutz / Stan Smith hanno battuto in finale John Alexander / Phil Dent 6-7(2), 7-6, 6-3"}
{"id": "3275350", "revid": "2373", "url": "https://it.wikipedia.org/wiki?curid=3275350", "title": "Toro di Wall Street", "text": "Il Toro di Wall Street (in inglese \"Charging Bull\", \"Wall Street Bull\" o \"Bowling Green Bull\") \u00e8 una scultura in bronzo realizzata da Arturo Di Modica e collocata presso il Bowling Green Park, nel quartiere della borsa di New York (la New York Stock Exchange) a Wall Street.\nStoria.\nIl peso della scultura \u00e8 di circa 3,2 tonnellate e il costo di realizzazione, interamente sostenuto dall'autore, si \u00e8 aggirato intorno ai dollari. Il 16 dicembre del 1989 Di Modica ha installato il toro proprio di fronte alla sede della borsa di Wall Street, senza preventiva autorizzazione delle amministrazioni pubbliche, intendendo simboleggiare con la possente scultura la forza, il potere e la speranza del popolo americano per il futuro che aveva consentito agli USA di risollevarsi dopo il crack finanziario del 1987.\nNonostante sia stata collocata senza alcuna autorizzazione, la scultura non \u00e8 stata mai rimossa dopo il primo tentativo che and\u00f2 fallito, ed \u00e8 ormai considerata dai newyorkesi un monumento in esposizione permanente, simbolo del capitalismo americano ed \u00e8 anche un simbolo di fortuna per tutti quelli che puntano in borsa. Arturo Di Modica risulta essere il proprietario della poderosa scultura.\nNel 2004 l'artista ha dichiarato di voler mettere all'asta la statua, specificando che l'aggiudicatario acquisir\u00e0 i diritti di sfruttamento dell'immagine della scultura, ma non ne potr\u00e0 mutare la collocazione.\nNel 2009 Di Modica ha citato in giudizio la \"Random House\" con l'accusa di violazione di diritto di utilizzo di un'immagine coperta da copyright per aver riprodotto l'immagine del toro sulla copertina di un numero dedicato al crollo della societ\u00e0 di servizi finanziari Lehman Brothers.\nNel 2010, l'artista polacca Olek rivest\u00ec la statua con la tecnica dello \"yarn bombing\"."}
{"id": "3275351", "revid": "116395488", "url": "https://it.wikipedia.org/wiki?curid=3275351", "title": "Universit\u00e0 di Lancaster", "text": "L'Universit\u00e0 di Lancaster (ingl. \"Lancaster University\") \u00e8 un'universit\u00e0 nel Regno Unito. Secondo il Guardian, l'Universit\u00e0 di Lancaster ha ottenuto il sesto posto per qualit\u00e0 fra le universit\u00e0 britanniche. Fa parte del N8 Research Partnership, del 1994 Group, e di ACU, AACSB, AMBA, NWUA, EQUIS. \nStoria.\nL'Universit\u00e0 di Lancaster fu fondata nel 1964. Dopo la seconda guerra mondiale il governo britannico decise di fondare sette nuove universit\u00e0 (tra le quali L'Universit\u00e0 di Lancaster) per tenere il passo con la crescita della popolazione.\nFacolt\u00e0.\nL'Universit\u00e0 di Lancaster ha tre facolt\u00e0 (Facolt\u00e0 di Management, Facolt\u00e0 di Scienza e Tecnologia, Facolt\u00e0 delle Arti e Scienze Sociali).\nCollege.\nL'Universit\u00e0 di Lancaster \u00e8, inoltre, una delle uniche sei universit\u00e0 inglesi che gode di un sistema di college. Vi sono otto diversi college: Bowland, Cartmel, County, Furness, Fylde, Grizedale, Lonsdale e Pendle pi\u00f9 un Graduate college dedicato agli studenti di Master e Dottorati. Ognuno di essi \u00e8 fornito di un proprio simbolo, colore e motto, di un circolo di incontri, di una squadra per diversi tipi di sport e di un piccolo comitato elettivo di studenti che si occupa dell'organizzazione di numerose attivit\u00e0 ludiche e collettive. \nOgni college occupa una precisa zona all'interno del territorio dell'Universit\u00e0 e la maggior parte di essi offre i propri edifici per ospitare le sedi di diverse facolt\u00e0. Solamente County e Cartmel College godono di una propria mensa, tuttavia \u00e8 possibile che studenti di altri college usufruiscano di questo servizio come ospiti. \nCentro sportivo.\nL'Universit\u00e0 \u00e8 fornita di un nuovissimo centro sportivo del valore di 20 milioni di sterline, aperto nel 2011. Esso offre una parete da arrampicata, piscina, palestra su due piani, sauna e bagno turco, un grande campo da gioco che garantisce lo spazio per otto campi da badminton e quattro per lo squash. \nLa competizione delle due rose.\nOgni anno nel mese di maggio l'Universit\u00e0 di Lancaster e l'Universit\u00e0 di York sono protagoniste di una competizione sportiva della durata di alcuni giorni in memoria della celebre Guerra delle due rose (1455-1485) che vide, appunto, la casata di Lancaster e quella di York combattere per il trono d'Inghilterra.\nLa competizione include numerosissimi sport tra cui il calcio, il rugby, il football americano, il cricket, il nuoto, la canoa e molti altri tra cui anche alcune discipline invernali; tuttavia, di anno in anno, il numero di discipline presenti cresce. "}
{"id": "3275353", "revid": "483325", "url": "https://it.wikipedia.org/wiki?curid=3275353", "title": "Rocketdyne", "text": ""}
{"id": "3275355", "revid": "1543377", "url": "https://it.wikipedia.org/wiki?curid=3275355", "title": "Zugzwang. Mossa obbligata", "text": "Zugzwang. Mossa obbligata \u00e8 un romanzo giallo del 2007 scritto da Ronan Bennett e pubblicato dalla casa editrice TEA nel 2009.\nTrama.\nMarzo 1914: la Rivoluzione Russa \u00e8 alle porte: San Pietroburgo \u00e8 una citt\u00e0 viva e travolgente, centro nevralgico di una nazione in bilico sull'orlo di un cambiamento epocale. Qui la cavalleria prova a ricacciare indietro lo spettro del comunismo; l'antisemitismo mostra il suo volto pi\u00f9 scellerato; lo zar \u00e8 l'ago di una bilancia impazzita e un grande torneo scacchistico sta per iniziare.\nOtto Spethmann, questo il nome del protagonista, uno psichiatra di scuola freudiana di origine ebrea ed appassionato di scacchi, pochi giorni dopo l'assassinio di un direttore di giornale, ricever\u00e0 la visita inaspettata della polizia, a caccia di informazioni.\nEdizioni.\n1\u00aa edizione inglese\n1\u00aa edizione americana\n1\u00aa edizione italiana"}
{"id": "3275356", "revid": "767487", "url": "https://it.wikipedia.org/wiki?curid=3275356", "title": "La Costa WCT 1975", "text": "Il La Costa WCT 1975 \u00e8 stato un torneo di tennis giocato sul cemento. \u00c8 stata la 3\u00aa edizione del torneo che fa parte del World Championship Tennis 1975. Si \u00e8 giocato a La Costa negli Stati Uniti dal 17 febbraio al 23 febbraio 1975.\nCampioni.\nSingolare maschile.\n Rod Laver ha battuto in finale Allan Stone 6\u20132, 6\u20132\nDoppio maschile.\n Brian Gottfried / Ra\u00fal Ram\u00edrez hanno battuto in finale Charlie Pasarell / Roscoe Tanner 7\u20135, 6\u20134"}
{"id": "3275362", "revid": "729019", "url": "https://it.wikipedia.org/wiki?curid=3275362", "title": "Apparato d'informazioni generali", "text": "L'Apparato d'Informazioni Generali (), spesso chiamato semplicemente Mukhabar\u00e0t (), \u00e8 il principale servizio segreto dell'Egitto, delegato alla sicurezza interna (controspionaggio) ma anche autorizzata a svolgere il servizio d'intelligence fuori dei confini nazionali.\nStoria.\nFu istituito negli anni cinquanta. Nel corso di numerosi anni il suo nome era conosciuto soltanto agli alti funzionari e ai direttori dei giornali governativi. Abbas Kamel \u00e8 il capo del \"Gih\u0101z al-Mukh\u0101bar\u0101t al-\u02bf\u0100mma\" dal 2018. Il suo predecessore pi\u00f9 noto era stato \u02bfUmar Sulaym\u0101n, dal 1993 al 2011. \u00c8 il servizio su cui fa pi\u00f9 affidamento il governo per l'azione di contrasto ai Fratelli Musulmani e ai gruppi operanti nel Sinai.\nAltri servizi d'informazione sono la Id\u0101rat al-Mukh\u0101bar\u0101t al-Harbiyya wa al-Isti\u1e6dl\u0101\u02bf (Direzione dei Servizi Militari e d'Indagine) e il Gih\u0101z Mab\u0101\u1e25ith Amn al-Dawla (Apparato d'Informazioni per la Sicurezza dello Stato)."}
{"id": "3275364", "revid": "37327572", "url": "https://it.wikipedia.org/wiki?curid=3275364", "title": "L\u00fcbecker Rathaus", "text": ""}
{"id": "3275365", "revid": "843557", "url": "https://it.wikipedia.org/wiki?curid=3275365", "title": "Test del sesso", "text": "Il test del sesso, in ambito sportivo, consiste in un'indagine medica atta a stabilire il sesso di un atleta, allo scopo di certificare il diritto di questi a partecipare alle competizioni riservate ad uno dei due sessi. Questo test \u00e8 effettuato solo su richiesta, e generalmente in seguito ad un ricorso, nei casi in cui il genere di appartenenza di un atleta desti sospetti.\nStoria.\nIl test del sesso nasce nel 1966; negli anni precedenti, diverse medaglie olimpiche furono vinte da atlete che presentavano un aspetto fisico simile a quello maschile. Per escludere la possibilit\u00e0 che le partecipanti appartenessero effettivamente al sesso maschile, prendendo parte a gare destinate a quello femminile, fu reso obbligatorio il primo test del sesso durante i campionati europei di atletica leggera a Budapest.\nIl test, o esame fisico, consisteva in un comitato di dottori che procedevano ad esaminare i genitali del paziente per confermarne il sesso. L'anno successivo l'esame fisico venne sostituito da un test dei cromosomi, pi\u00f9 preciso e affidabile.\nNel 2011 venne introdotto un nuovo tipo di test del sesso: il limite di testosterone pari a 10 nmol/l. Questa nuova tecnica grav\u00f2 pesantemente su quelle atlete di sesso femminile con un livello di testosterone naturalmente alto. A causa delle controversie avvenute successivamente, il limite venne abbassato a 5 nmol/l nel 2018.\nCasi nello sport.\nNon sono rari i casi in cui le prestazioni di un'atleta di genere femminile abbiano destato sospetti in relazione all'apparente mascolinit\u00e0 della donna."}
{"id": "3275368", "revid": "110157", "url": "https://it.wikipedia.org/wiki?curid=3275368", "title": "San Antonio WCT", "text": "Il San Antonio WCT \u00e8 stato un torneo di tennis facente parte del World Championship Tennis giocato nel 1975 a San Antonio negli USA su campi in cemento."}
{"id": "3275377", "revid": "729019", "url": "https://it.wikipedia.org/wiki?curid=3275377", "title": "Battaglia di Guillemont", "text": "La battaglia di Guillemont fu uno scontro che vide impegnate forze inglesi nel tentativo di conquistare il villaggio di Guillemont, in mano ai tedeschi. Questa battaglia ebbe luogo nell'ambito della battaglia della Somme.\nHuillemon si trovava sul fianco destro del settore britannico, dove esso si univa a quello francese. Tenendo Guillemont, i tedeschi impedivano agli Alleati di operare congiuntamente.\nGuillemont arriv\u00f2 a tiro delle forze britanniche dopo la battaglia di Bazentin Ridge del 14 luglio e fu oggetto di sanguinosi attacchi tra la fine di luglio e l'agosto successivo. Questo settore possedeva un certo numero di capisaldi tedeschi - Delville, Falfemont Farm, Guillemont, Combles e Maurepas - che si proteggevano l'un l'altro.\nIl 18 agosto fu lanciata un'offensiva anglo-francese contro questo settore, con tre corpi d'armata inglesi che attaccavano la zona circostante Guillemont e i francesi che attaccavano Maurepas. Gli inglesi riuscirono a catturare la stazione ferroviaria di Guillemont ma non riuscirono a completare gli altri obbiettivi.\nL'attacco decisivo fu lanciato il 3 settembre: la 20th (Light) Division e la 47th Brigade della 16th Irish Division catturarono Guillemont mentre la 5th Division avanz\u00f2 sulla destra, prendendo Falfemont Farm il 5 settembre. Le unit\u00e0 tedesche combatterono fino alla morte nelle trincee. Il 73\u00ba reggimento di fucilieri del tenente Ernst J\u00fcnger fu coinvolto negli scontri per la difesa di Guillemont e lui stesso, nelle sue memorie \"Nelle tempeste d'acciaio\", descrisse le terribili condizioni che i tedeschi dovettero sopportare. Nella storia sullo stato del 73\u00ba reggimento scrisse: \"Nessuno dalla 3\u00aa Compagnia pu\u00f2 redigere un rapporto - tutti gli uomini sono stati uccisi, cos\u00ec come ogni ufficiale\". Della 5\u00aa Compagnia del 73\u00ba reggimento sopravvissero in totale solamente cinque uomini.\nLa cattura di Guillemont indebol\u00ec il controllo tedesco sul settore. Il bosco di Delville fu alla fine messo in sicurezza e il vicino villaggio di Ginchy cadde relativamente velocemente nelle mani della 16th Irish Division il 9 settembre. Al 15 di settembre gli inglesi erano pronti a lanciare su un vasto fronte la loro prossima offensiva, la battaglia di Flers-Courcelette."}
{"id": "3275381", "revid": "767487", "url": "https://it.wikipedia.org/wiki?curid=3275381", "title": "San Antonio WCT 1975", "text": "Il San Antonio WCT 1975 \u00e8 stato un torneo di tennis giocato sul cemento. \u00c8 stata la 1\u00aa edizione del torneo che fa parte del World Championship Tennis 1975. Si \u00e8 giocato a San Antonio negli Stati Uniti dal 23 febbraio al 2 marzo 1975.\nCampioni.\nSingolare maschile.\n Dick Stockton ha battuto in finale Stan Smith 7-5 2-6 7-6\nDoppio maschile.\n John Alexander / Phil Dent hanno battuto in finale Mark Cox / Cliff Drysdale 7-6(2), 4-6, 6-4"}
{"id": "3275384", "revid": "1776051", "url": "https://it.wikipedia.org/wiki?curid=3275384", "title": "Too Old Too Cold", "text": "Too Old Too Cold \u00e8 il secondo EP del gruppo black metal norvegese Darkthrone, pubblicato il 2006 da Peaceville Records. Il disco \u00e8 stato pubblicato in CD e in 12\".\nIl disco.\nIl disco contiene tre tracce inedite, tra cui \"Love in a Void\", cover dei Siouxsie and the Banshees, mentre la sola \"Too Old Too Cold\" era gi\u00e0 apparsa in \"The Cult Is Alive\".\nLa seconda traccia ha visto la partecipazione di Grutle Kjellson, frontman degli Enslaved."}
{"id": "3275393", "revid": "729019", "url": "https://it.wikipedia.org/wiki?curid=3275393", "title": "Mason Ryan", "text": "\u00c8 stato sotto contratto con la WWE, dove si esibiva con il ring name di Mason Ryan.\nCarriera professionale.\nGriffiths inizia ad allenarsi nel 2006 nella scuola a Birkenhead. Lotta sotto i nomi di \"Celtic Warriors\" e \"Smackdown Warriors\" fino al 2007 e combatte in pi\u00f9 di 100 match in Venezuela e in Egitto. Rappresenta l'UK nella Battaglia delle Nazioni ad uno show dell'European Wrestlng Association's Night of Gladiators ma perde un 6-man tag team match in coppia con Drew McIntyre e Sheamus contro Chris Raaber, Michael Kovac e Robert Ray Kreuzer che rappresentavano l'Austria. Successivamente firma un contratto con la World Wrestling Entertainment (WWE) e nel suo ultimo show in Galles a Porthmadog vince una battle royal.\nWWE.\nFlorida Championship Wrestling (2009\u20132011).\nA gennaio 2010, Griffiths debutta in Florida Championship Wrestling combattendo contro Johnny Curtis. Le settimane successive combatte contro Tyler Reks, Lucky Cannon e Hunico perdendo sempre ma facendo vedere buone manovre sul ring.\nIl 22 luglio, Ryan vince un triple treath valido per l'FCW Florida Heavyweight Championship contro il campione Alex Riley e Johnny Curtis. In questo match, Ryan schiena Riley vincendo il titolo. A novembre 2010, Ryan partecipa al tour europeo del roster di \"SmackDown!\" e sconfigge due volte Chavo Guerrero, una volta a Belfast il 4 novembre e l'altra a Liverpool il 6 novembre. Nel dark match della puntata di Raw del 3 gennaio 2011, Mason Ryan sconfigge Primo Colon. Il 16 gennaio, difende con successo il titolo FCW dall'assalto di Calvin Raines. Il 31 gennaio 2011, difende il titolo FCW dall'assalto di Jackson Andrews. Tuttavia, lo perde quattro giorni dopo in favore di Bo Rotundo.\nThe New Nexus (2011-2012).\nNella puntata di Raw del 17 gennaio debutta interferendo nel match tra John Cena e CM Punk, prima colpendo quest'ultimo (in modo da fargli vincere il match per squalifica) e poi attaccando John Cena, quindi rivelandosi come un nuovo membro del New Nexus di CM Punk. Nella puntata di Raw del 24 gennaio, CM Punk, leader del Nexus affronta Wade Barrett, leader del Corre nel main event con John Cena come arbitro speciale. La stipulazione sanciva che se uno dei due avesse perso, sarebbe stato fuori dalla lista dei partecipanti al Royal Rumble Match cos\u00ec come tutti i membri delle rispettive stable. Il match finisce in doppia squalifica per eccessiva volgarit\u00e0 ma il GM misterioso annulla il verdetto della stipulazione e ammette tutti i membri delle due stable alla Royal Rumble. Ryan partecipa alla Royal Rumble: entrato col numero 20, ottiene una prestazione stupefacente eliminando addirittura The Great Khali e Booker T prima di essere eliminato da John Cena. Il 14 marzo, a Raw, combatte un match contro Randy Orton dove in palio c'era la presenza di Ryan a Wrestlemania XXVII, ma quest'ultimo viene sconfitto e colpito dal Punt Kick. Ryan torna a Raw l'11 aprile attaccando Randy Orton insieme ai compagni Michael McGillicutty e David Otunga. Ad Over the Limit, perde un tag team match insieme a CM Punk contro Big Show &amp; Kane valido per i WWE Tag Team Championship. Dopo aver sconfitto Evan Bourne, Ryan \u00e8 costretto allo stop per un infortunio in un house show disputato il 26 giugno e dovr\u00e0 stare fuori dai tre ai sei mesi.\nTorna nelle scene televisive l'8 settembre a Superstars sconfiggendo JTG. Combatte poi regolarmente a Raw nei Main Event e a Survivor Series, Ryan fa parte del Team Orton insieme a Sheamus, Sin Cara e Kofi Kingston, venendo sconfitto nel 5 on 5 Traditional Elimination Match dal Team di Wade Barrett, Hunico, Cody Rhodes, Jack Swagger e Dolph Ziggler. Combatter\u00e0 poi a Superstars, sconfiggendo Tyler Reks e Drew McIntyre. In seguito, sta molto fuori dalle scene a causa di un infortunio al bicipite.\nRitorno a NXT e abbandono (2013-2014).\nRyan, durante i tempi di recupero, viene spostato al roster di NXT Wrestling per ulteriore allenamento. Qui debutta il 30 gennaio, sconfiggendo Sakamoto. Ritorna poi il 22 maggio battendo Enzo Amore. La settimana dopo compete in una Battle royal per decretare il primo contendente al titolo NXT, ma viene eliminato. Nella puntata del 5 giugno sconfigge, Colin Cassady. Mentre in quella del 4 luglio batte prima Enzo Amore e dopo anche Colin Cassady. Ma la settimana dopo subisce la prima sconfitta ad NXT in un handicap match contro Amore e Cassady. Nella puntata del 14 agosto sconfigge Scott Dawson. Ma in quella del 4 settembre perde contro, Rusev. Il 13 novembre vince contro, Danny Burch. Nella puntata del 1\u00ba gennaio 2014, perde contro, Tyler Breeze. Per\u00f2 il 5 febbraio batte, Sylvester Lefort. Vince ancora il 13 marzo contro, Wesley Blake. Il 24 aprile del 2014 viena sconfitto da Tyson Kidd. Il 30 aprile \u00e8 stato riportato che il contratto che legava Griffiths con la WWE \u00e8 stato rescisso.\nTitoli e riconoscimenti.\nFlorida Championship Wrestling\nPro Wrestling Illustrated"}
{"id": "3275394", "revid": "73843", "url": "https://it.wikipedia.org/wiki?curid=3275394", "title": "Maurizio Rossi", "text": ""}
{"id": "3275397", "revid": "1602064", "url": "https://it.wikipedia.org/wiki?curid=3275397", "title": "Glass-Steagall Act", "text": "La legge bancaria del 1933 (\"Banking Act\") fu inserita all'interno della pi\u00f9 ampia Glass-Steagall Act (dal nome dei suoi promotori, il senatore Carter Glass e il deputato Henry B. Steagall), e fu la legge che istitu\u00ec la Federal Deposit Insurance Corporation (FDIC) negli Stati Uniti d'America e introdusse riforme bancarie, alcune delle quali sono state progettate per controllare la speculazione finanziaria.\nStoria.\nIl Glass-Steagall Act del 1933 (da non confondere con un'omonima legge dell'anno prima) fu la risposta del Congresso degli Stati Uniti d'America alla crisi finanziaria iniziata nel 1929 che all'inizio del 1933 mise in ginocchio numerose banche statunitensi.\nIl contenuto.\nLa legge bancaria Glass-Steagall mirava a introdurre misure per contenere la speculazione da parte degli intermediari finanziari e prevenire le situazioni di panico bancario.\nLa \"ratio\" di tale ultimo provvedimento era quella di evitare che il fallimento dell'intermediario comportasse altres\u00ec il fallimento della banca tradizionale: in questo modo, si impediva, di fatto, che l'economia reale fosse direttamente esposta al pericolo di eventi negativi prettamente finanziari. Per via della sua successiva abrogazione nel 1999, nella crisi del 2007 \u00e8 accaduto proprio questo, quando l'insolvenza nel mercato dei mutui subprime, iniziata nel 2006, ha scatenato una crisi di liquidit\u00e0 che si \u00e8 trasmessa immediatamente all'attivit\u00e0 bancaria tradizionale, in quanto quest'ultima \u00e8 in commistione con l'attivit\u00e0 di investimento, in questo caso immobiliare.\nAbrogazione della legge nel 1999.\nA partire dagli anni Ottanta, l'industria bancaria ha cercato di convincere il Congresso ad abrogare il Glass-Steagall Act. Nel 1999 il Congresso, a maggioranza repubblicana, approv\u00f2 una nuova legge bancaria promossa dal Rappresentante Jim Leach e dal Senatore Phil Gramm, promulgata il 12 novembre 1999 dal Presidente Bill Clinton, nota con il nome di Gramm-Leach-Bliley Act. La nuova legge ha abrogato le disposizioni del Glass-Steagall Act del 1933 che prevedevano la separazione tra attivit\u00e0 bancaria tradizionale e investment banking, senza alterare le disposizioni che riguardavano la Federal Deposit Insurance Corporation.\nL'abrogazione ha permesso la costituzione di gruppi bancari che, al loro interno, permettono, seppur con alcune limitazioni, di esercitare sia l'attivit\u00e0 bancaria tradizionale sia l'attivit\u00e0 assicurativa e di investment banking. Ad esempio, in previsione dell'approvazione del Gramm\u2013Leach\u2013Bliley Act il gruppo bancario Citicorp annunci\u00f2 e port\u00f2 a termine la fusione con il gruppo assicurativo Travelers.\nDopo la Grande recessione del 2008, durante la presidenza Obama si tent\u00f2 di ripristinare almeno parzialmente la Glass-Steagall con il Dodd-Frank Act."}
{"id": "3275403", "revid": "2091891", "url": "https://it.wikipedia.org/wiki?curid=3275403", "title": "ROOD", "text": "ROOD, socialistische jongeren era l'organizzazione giovanile del Partito Socialista dei Paesi Bassi.\nOrganizzazione.\nFormalmente, ROOD \u00e8 un'associazione volontaria (in olandese \"vereniging\") dal 2003 con l'obiettivo di coinvolgere le giovani generazioni nella creazione di una societ\u00e0 socialista in Olanda e nel supporto all'SP. Tra il 1999 e il 2003 \u00e8 stato un gruppo interno al partito, inizialmente definito \"iniziativa giovanile interna all'SP\". Era il successore del \"J-team\".\nLocalmente, ROOD \u00e8 organizzata in gruppi all'interno della responsabilit\u00e0 politica e finanziaria della sezione locale del Partito Socialista. Esistono alcuni criteri per formare un gruppo, come un numero minimo di militanti. Il numero di gruppi \u00e8 in continua evoluzione, nel 2005 erano circa venti. Gruppi stabili si trovano ad Amsterdam, Delft, Haarlem Groningen e Utrecht. Gli iscritti al ROOD hanno dai 14 ai 28 anni e devono, con l'eccezione dei minori di 16 anni, essere membri del SP.\nA livello nazionale, ROOD ha un gruppo dirigente consistente di cinque persone con un numero variabile di consiglieri di supporto. La direzione, eletta su base nazionale, coordina i gruppi e organizza campagne nazionali e attivit\u00e0 come formazioni e escursioni. Gijsbert Houtbeckers \u00e8 presidente dal giugno 2007, quando succedette a Renske Leijten che aveva coperto questa posizione dal giugno 2005. Il primo presidente dalla fondazione di ROOD fu Driek van Vugt tra il 2003 e il 2005. Prima di questo, era stato parte della direzione del gruppo ROOD fin dal 1999, i cui presidenti furono Sjoerd de Jong (1999-2000) e Gerrie Elfrink (2000-2002).\nAttivit\u00e0 e posizioni politiche.\nAnche se formalmente indipendente, ROOD (contrariamente ad altre organizzazioni politiche giovanili) non prende posizioni differenti dal resto del partito.\nLe principali attivit\u00e0 del ROOD riguardano la militanza e la formazione dei membri.\nCampagne.\nNel 2003, il ROOD fu attiva nella protesta contro l'obbligo per tutti i cittadini di essere sempre in grado di identificarsi e contro i tagli all'istruzione. Partecip\u00f2 anche all'occupazione di edifici per attrarre l'attenzione sulla scarsit\u00e0 di alloggi per i giovani e in varie universit\u00e0 organizz\u00f2 azioni per fornire le universit\u00e0 di caff\u00e8 del commercio equo e solidale. Ha anche inviato una delegazione all'European Social Forum (ESF) di Parigi.\nDal 2003, organizza annualmente l'elezione \"Huisjesmelker van het Jaar\", in cui gli studenti eleggono il peggiore padrone di casa del Paese. Dal 2005, questa elezione \u00e8 organizzata in collaborazione con la Landelijke Studenten Vakbond e i consigli locali di questa organizzazione.\nNel 2004, ha dato avvio a una campagna contro la sperimentazione animale nell'industria cosmetica, nel 2005 L'Or\u00e9al fu chiamata a interrompere tali procedure a seguito di una petizione promossa dalla giovanile.\nSi occupa anche di tematiche internazionali come la globalizzazione. Nel 2005 ha contribuito a un'esposizione di giovani palestinesi sulla loro cultura in differenti citt\u00e0 olandesi. In seguito a una visita nei territori occupati \u00e8 stata siglata una dichiarazione di amicizia con l'associazione calcistica Hapo\u00ebl Bne Sachnin, definita dal ROOD \"FC Bnei Sakhnin\". In Olanda, ROOD ha fondato un club di sostenitori di questo club arabo-israeliano.\nROOD ha anche partecipato nella campagna vittoriosa contro la Costituzione Europea con il motto \"Zeg je ja of denk je na\" (\"dici s\u00ec, o pensi?\").\nIn 2006 ha condotto due campagne elettorali autonomamente, sostenendo l'SP nelle elezioni municipali e nelle elezioni generali.\nSempre nel 2006, ha dato vita al sito www.watvooreikelszijnjullie.nl, parodia del sito governativo www.watvooreikelbenjij.nl, destinato a insegnare valori alle giovani generazioni; a motivazione della protesta si cita l'incredibile spesa governativa (circa 1 milione di euro) e la terminologia poco rispettosa usata nel sito del governo (\"wat voor eikel ben jij\" potrebbe essere tradotta \"che tipo di pene sei?\"). Viene anche criticato il fatto che il sito era collegato a MSN, fornendo pubblicit\u00e0 gratuita per Microsoft.\nDal 2007, organizza azioni per il miglioramento del sistema educativo. L'obiettivo principale di queste azioni \u00e8 il contrasto alla norma 1040, che obbliga le scuole a fornire un ammontare enorme di lezioni, creando un grande ammontare di \"ore libere\" per gli studenti. Tale norma ha prodotto manifestazioni spontanee degli studenti superiori in tutto il Paese.\nPubblicazioni.\nROOD pubblica due giornali studenteschi:\nSono distribuiti gratuitamente nelle scuole e in alcune zone ad alta densit\u00e0 di studenti nelle abitazioni.\nFino al 2006, ROOD aveva una pagina nella rivista del partito, la \"Tribuna\".\nDal 2006, ROOD distribuisce due volte l'anno ai suoi membri il ROOD-magazine, che contiene analisi politiche approfondite.\nRelazione con l'SP.\nDiversamente da altre organizzazioni politiche giovanili, il ROOD \u00e8 fortemente legata al partito. Per le elezioni municipali del 2006, il 10% dei candidati eletti provenivano dal ROOD, e per le elezioni legislative, il presidente Renske Leijten \u00e8 stato al numero 9 sulla lista dei candidati, ed era uno dei candidati pi\u00f9 giovani al parlamento. Dal 2008, tre parlamentari hanno un trascorso nella giovanile Farshad Bashir, Manja Smits e Renske Leijten. A livello nazionale del Partito Socialista, ROOD \u00e8 rappresentata nella dirigenza, e localmente si cerca di rappresentarla in molte sezioni locali per coordinare le attivit\u00e0. Nel 2008, erano presenti 28 gruppi locali."}
{"id": "3275405", "revid": "287204", "url": "https://it.wikipedia.org/wiki?curid=3275405", "title": "True Blue (Madonna)", "text": ""}
{"id": "3275407", "revid": "287204", "url": "https://it.wikipedia.org/wiki?curid=3275407", "title": "True Blue (album)", "text": ""}
{"id": "3275410", "revid": "182193", "url": "https://it.wikipedia.org/wiki?curid=3275410", "title": "Nazionale Under-17 di calcio della Norvegia", "text": "La Nazionale norvegese di calcio Under-17, i cui calciatori sono soprannominati \"U17-landslaget\", \u00e8 la rappresentativa calcistica Under-17 della Norvegia ed \u00e8 posta sotto l'egida della Norges Fotballforbund. L'attivit\u00e0 di questa selezione si sviluppa in cicli annuali nei quali, attraverso un girone di qualificazione, l'obiettivo \u00e8 di partecipare all'Europeo Under-17 che si tiene ogni anno. Nella gerarchia delle Nazionali calcistiche giovanili norvegesi \u00e8 posta prima della Nazionale Under-16 e dopo la Nazionale Under-18."}
{"id": "3275413", "revid": "671029", "url": "https://it.wikipedia.org/wiki?curid=3275413", "title": "Barletta Calcio Sport 1987-1988", "text": "Questa voce raccoglie le informazioni riguardanti il Barletta Calcio Sport nelle competizioni ufficiali della stagione 1987-1988.\nStagione.\nIl Barletta Calcio Sport per la prima volta affronta il campionato di Serie B con il logico obiettivo della salvezza. In citt\u00e0 la promozione dell'anno precedente \u00e8 accolta con caroselli per le strade e tante feste improvvisate.\nLa stagione cadetta 1987-1988, anche per una piazza entusiasta, \u00e8 un difficile banco di prova. Il campionato inizia male, al termine del girone di andata la squadra biancorossa \u00e8 ultima in solitaria con 10 punti, staccata cinque punti da Modena e Taranto, penultime.\nIn panchina era partito Giorgio Rumignani, sostituito da Enzo Riccomini dalla quinta giornata a met\u00e0 ottobre. Rumignani verr\u00e0 poi richiamato alla 12\u00aa giornata dopo la sconfitta interna (1-2) con il Padova, con la squadra ultima con soli 5 punti raccolti.\nDa qui ha inizio una incredibile rimonta, che porta la squadra della citt\u00e0 della disfida ad un miracolo calcistico. Dalla 13\u00aa giornata in 26 partite raccoglie 26 punti, riuscendo a mantenere la prestigiosa categoria cadetta, per un solo punto certo, ma salva. Protagonista dell'impresa il tecnico Giorgio Rumignani che con un girone di ritorno eccellente, guida il Barletta ad una meritatissima salvezza. A retrocedere sono il Modena, la Triestina e l'Arezzo, con la Triestina che \u00e8 partita con una penalizzazione di 5 punti.\nNella Coppa Italia il Barletta prima del campionato, disputa il secondo girone di qualificazione, che promuove agli ottavi di finale il Parma ed il Milan. In queste cinque giornate di qualificazione si sperimentano novit\u00e0 regolamentari, la vittoria viene premiata con 3 punti in classifica, il pareggio porta ai calci di rigore che assegnano 2 punti alla vincente, ed 1 punto alla perdente. Il Barletta sperimenta il nuovo regolamento con il Monza in casa, con un (1-1) che diventa (5-2) e con il Milan, un altro (1-1) che diventa (4-6) dopo i rigori.\nMaglie e sponsor.\nLo sponsor tecnico per la stagione 1987-1988 \u00e8 Diadora, mentre lo sponsor ufficiale \u00e8 New Play Basket.\nOrganigramma societario.\nArea direttiva\nArea organizzativa\nArea tecnica\nArea sanitaria\nStatistiche.\nStatistiche dei giocatori.\n\"Tra parentesi le autoreti.\"\nGiovanili.\nOrganigramma societario.\nArea tecnica"}
{"id": "3275418", "revid": "287204", "url": "https://it.wikipedia.org/wiki?curid=3275418", "title": "True Blue (singolo)", "text": ""}
{"id": "3275420", "revid": "599013", "url": "https://it.wikipedia.org/wiki?curid=3275420", "title": "Gerardo Esquivel", "text": "Carriera.\nClub.\nEsquivel ha militato per molti anni nel Club Necaxa, squadra di Aguascalientes in cui ha iniziato la carriera nel 1986. Ha giocato per i biancorossi 367 partite segnando 9 reti.\nNella stagione 1999-2000 ha giocato con il Puebla FC prima di chiudere la carriera.\nNazionale.\nHa giocato dal 1988 al 1995 con la nazionale di calcio messicana. Ha esordito il 29 marzo 1988 e in totale ha collezionato 4 presenze.\nNel 1995 ha partecipato alla Copa Am\u00e9rica e alla FIFA Confederations Cup."}
{"id": "3275425", "revid": "729019", "url": "https://it.wikipedia.org/wiki?curid=3275425", "title": "Kamal Hasan Ali", "text": "Kam\u0101l Hasan \u02bfAl\u012b - la cui famiglia era originaria di Asyut - intraprese la carriera militare, combattendo nella Guerra arabo-israeliana del 1948. In occasione della Guerra del 1973 contro Israele ricopr\u00ec l'importante funzione di responsabile dell'Approvvigionamento dei mezzi corazzati per l'esercito egiziano.\nCapo dei Mukhabar\u00e0t, servizio segreto egiziano, dal 1975 al 1978, ebbe un ruolo fondamentale nel negoziato di pace tra l'Egitto e Israele del 1979.\nMinistro della Difesa (1978-80) e degli Esteri (1980-84), fu nominato da Anwar al-Sadat Primo ministro: carica che mantenne dal 17 luglio 1984 al 4 settembre 1985..\nAlla sua morte, il 27 marzo 1993, fu celebrato un funerale militare."}
{"id": "3275426", "revid": "212348", "url": "https://it.wikipedia.org/wiki?curid=3275426", "title": "Classificazione di Koppen", "text": ""}
{"id": "3275427", "revid": "599013", "url": "https://it.wikipedia.org/wiki?curid=3275427", "title": "Ivan Milanov Dimitrov", "text": "Carriera.\nClub.\nDurante la sua carriera ha vestito le maglie di Levski Sofia ed Akademik Sofia.\nNazionale.\nHa rappresentato anche la nazionale bulgara."}
{"id": "3275434", "revid": "486946", "url": "https://it.wikipedia.org/wiki?curid=3275434", "title": "DP28", "text": ""}
{"id": "3275438", "revid": "729019", "url": "https://it.wikipedia.org/wiki?curid=3275438", "title": "Zeng Shaoxuan", "text": "Ottiene il suo best ranking in singolare il 4 gennaio 2010 raggiungendo la 299\u00aa posizione del ranking ATP. Ha fatto parte della squadra cinese di Coppa Davis dal 2002 al 2009 con un record di 16 vittorie e 10 sconfitte tra singolare e doppio. In coppia con Zhu Ben-qiang ha raggiunto nel 2003 la finale dello Shanghai Open 2003 nel doppio venendo sconfitto da Wayne Arthurs e da Paul Hanley con il punteggio di 6-2, 6-4."}
{"id": "3275440", "revid": "196390", "url": "https://it.wikipedia.org/wiki?curid=3275440", "title": "Shao Xuan Zeng", "text": ""}
{"id": "3275441", "revid": "196390", "url": "https://it.wikipedia.org/wiki?curid=3275441", "title": "Zeng Shao-Xuan", "text": ""}
{"id": "3275444", "revid": "580197", "url": "https://it.wikipedia.org/wiki?curid=3275444", "title": "Gu\u00f0mundur Kristj\u00e1nsson", "text": "Carriera.\nClub.\nDal 2007 ha giocato al Breidablik di Kopavogur con cui nel 2009 ha vinto la coppa d'Islanda e nel 2010 il campionato islandese. Il 25 marzo 2012 si \u00e8 trasferito in prestito ai norvegesi dello Start.\nIl 19 ottobre 2017, l'FH Hafnarfj\u00f6r\u00f0ur ha reso noto d'aver ingaggiato Kristj\u00e1nsson, in vista della stagione successiva.\nNazionale.\nCon la nazionale maggiore islandese ha finora marcato 5 presenze senza segnare reti."}
{"id": "3275452", "revid": "729019", "url": "https://it.wikipedia.org/wiki?curid=3275452", "title": "\u02bfUmar Sulaym\u0101n", "text": "\u00c8 stato il responsabile dell'Apparato d'Informazioni Generali (\"Jih\u0101z al-Mukh\u0101bar\u0101t al-\u02bf\u0100mma\"), il pi\u00f9 potente dei servizi segreti dell'Egitto, dal 1993 al gennaio 2011.\nBiografia.\nNel 1954, a 19 anni, ha cominciato i suoi studi superiori presso la Accademia Militare Egiziana del Cairo. Ha conseguito un diploma e una laurea in \"Scienze Militari\" (al-\u02bfUl\u016bm al-\u02bfAskariyya).\nPresto divenne capo della sezione di Pianificazione Generale () della Struttura Operativa delle Forze Armate () per assumere in un secondo momento la funzione di Direttore () delle Informazioni Militari ( (al-Mukh\u0101bar\u0101t al-\u02bfAskariyya).\nIl 22 gennaio 1993 \u00e8 stato nominato capo dell'Apparato d'Informazioni Generali.\nIl 29 gennaio 2011, rispondendo alle pressioni delle sommosse popolari in Egitto del 2011, il presidente egiziano Hosni Mubarak lo ha nominato vicepresidente, facendo occupare una carica rimasta deserta fin dal 14 ottobre 1981, data nella quale proprio l'allora vicepresidente Mub\u0101rak, succedette ad Anwar al-Sadat come Presidente della Repubblica egiziana. L'11 febbraio 2011 Mub\u0101rak si dimette, insieme all'intero governo, passando il potere al Consiglio Supremo delle forze armate.\nPoco dopo la proclamazione dell'esito delle elezioni presidenziali che attribuirono la vittoria al candidato dei Fratelli Musulmani, Muhammad Mursi (che si presentava col Partito Libert\u00e0 e Giustizia), Sulayman lasci\u00f2 l'Egitto, recandosi negli Stati Uniti, dove tent\u00f2 inutilmente di guarire dalla malattia che lo aveva colpito. Mor\u00ec infatti nel luglio del 2012 a Cleveland (Ohio)."}
{"id": "3275453", "revid": "767487", "url": "https://it.wikipedia.org/wiki?curid=3275453", "title": "Le mille e una notte... e un'altra ancora!", "text": "Le mille e una notte... e un'altra ancora! \u00e8 un film del 1972, diretto da Enrico Bomba.\nTrama.\nUn sultano fa regolarmente decapitare le sue amanti dopo aver goduto di esse per una sola notte.\nDue ragazze evitano la morte raccontando all'uomo delle storie eccitanti.\nDopo alcune notti passate a sentire favole, il sultano sposa una delle ragazze e licenzia il suo carnefice.\nLe storie principali.\nLa donna e il pappagallo.\nUn nobile di nome Sindibad si ribella al raggiro della moglie perch\u00e9 voleva che uccidesse il figlio e lo tradiva ripetutamente con vari uomini. Quest'uomo possedeva un pappagallo capace di parlare e di raccontare tutto ci\u00f2 che vedeva durante il giorno. La moglie dell'uomo, volendo sbarazzarsi del pappagallo, simul\u00f2 un temporale e il pennuto raccont\u00f2 ci\u00f2 il giorno dopo a Sindibad. L'uomo, sapendo che non aveva piovuto e che il pappagallo mentiva, lo uccise, ma poi se ne pent\u00ec amaramente perch\u00e9 scopr\u00ec l'imbroglio della moglie.\nIrsuf e la maga.\nIl giovane Irsuf \u00e8 disposto a tutto pur di avere per s\u00e9 la bellissima Casal, figlia del sultano. Tuttavia egli si avvale dell'aiuto di una strega che, ingannandolo, crea distruzione e scompiglio nel regno, facendo cadere Irsuf in una girandola di equivoci e tradimenti.\nAziz e Bud\u00f9r.\nL'episodio era uno delle principali storie de \"Il fiore delle Mille e una notte\" di Pier Paolo Pasolini. A Baghdad Aziz sta per sposarsi con Aziza, ma la tradisce con una fanciulla misteriosa di nome Bud\u00f9r. Questa, facendo in modo che il suo amato si presentasse pi\u00f9 volte nella sua casa, gli manda frammenti di messaggi che Aziz avrebbe dovuto riportarli con una risposta chiara e concisa la notte dopo. Cos\u00ec accade che il giovane commette un gran peccato dimenticandosi di Aziza, donando tutto il suo passionale amore e Bud\u00f9r la quale si riveler\u00e0 una maga che punir\u00e0 severamente Aziz dopo che viene a sapere della morte di Aziza."}
{"id": "3275455", "revid": "1305772", "url": "https://it.wikipedia.org/wiki?curid=3275455", "title": "Convocazioni per la FIFA Confederations Cup 1997", "text": "Elenco dei giocatori convocati da ciascuna Nazionale di calcio partecipante alla FIFA Confederations Cup 1997.\nGruppo A.\nAustralia.\nAllenatore: Terry Venables\nBrasile.\nAllenatore: M\u00e1rio Zagallo\nMessico.\nAllenatore: Manuel Lapuente\nArabia Saudita.\nAllenatore: Otto Pfister\nGruppo B.\nRepubblica Ceca.\nAllenatore: Du\u0161an Uhrin\nSudafrica.\nAllenatore: Clive Barker\nEmirati arabi uniti.\nAllenatore: Milan M\u00e1\u010dala\nUruguay.\nAllenatore: V\u00edctor P\u00faa"}
{"id": "3275465", "revid": "124210735", "url": "https://it.wikipedia.org/wiki?curid=3275465", "title": "Sporting Clube Farense", "text": "Lo Sporting Clube Farense, meglio noto come Farense, \u00e8 una societ\u00e0 calcistica portoghese con sede nella citt\u00e0 di Faro. Dalla stagione 2021-2022 militer\u00e0 nella Segunda Liga, la seconda divisione del campionato portoghese.\nIl club \u00e8 stato fondato nel 1910. Partecip\u00f2 alla Coppa UEFA 1995-1996, in seguito al quinto posto raggiunto in campionato, ma venne eliminato ai trentaduesimi di finale dal Lione.\nIn seguito ad un fallimento avvenuto nel 2006 il club ha potuto ricominciare a giocare soltanto nelle divisioni minori.\nStadio.\nL'SC Farense gioca le sue partite nell'Est\u00e1dio Algarve, costruito in occasione del Campionato europeo di calcio 2004 che si \u00e8 tenuto in Portogallo.\nLo stadio ha una capacit\u00e0 di 30.305 spettatori, e ospita anche le partite del Louletano Desportos Clube."}
{"id": "3275466", "revid": "1573940", "url": "https://it.wikipedia.org/wiki?curid=3275466", "title": "Villa Pompei Carlotti", "text": "Villa Pompei, Carlotti \u00e8 una maestosa costruzione settecentesca, situata ad Illasi in via Rimembranza. La villa apparteneva sin dalle origini alla famiglia Pompei ed oggi \u00e8 di propriet\u00e0 dei marchesi Carlotti.\nStoria.\nI Pompei di Illasi erano una famiglia di origine patrizia, la cui presenza nel territorio veronese pu\u00f2 essere fatta risalire gi\u00e0 all'anno 900. Da quel momento e per molti secoli, i Pompei furono proprietari di gran parte del paese, con possedimenti ad Illasi, Santa Giustina, Arano e Guasparino. Si stabilirono definitivamente nel XV secolo, quando il doge Nicol\u00f2 Marcello confer\u00ec il privilegio dell'immunit\u00e0 perpetua a Giovanni Pompei, come ricompensa per i meriti militari e la lealt\u00e0 alla Repubblica di Venezia. Pi\u00f9 tardi, il Senato Veneto confer\u00ec alla famiglia il castello d'Illasi e il titolo di conti del feudo. Sul territorio loro soggetto, i Pompei applicarono la legge con il massimo rigore e fecero sentire costantemente la pressione del proprio potere: rimangono ancora oggi testimonianze scritte di imposizioni illegittime, deviazione di acque a proprio vantaggio, multe, intimidazioni e condanne a scapito dei cittadini. I Pompei furono una delle poche case nobiliari veronesi che si schierarono a favore della Repubblica di S. Marco contro l'avanzata dell'impero asburgico, e proprio in riconoscimento di tale fedelt\u00e0 e delle gesta militari, ottennero la contea di Illasi. La posizione geografica del feudo era strategica, per due motivi principali: in primo luogo, esso sorgeva sui rilievi prealpini della zona nordorientale di Verona, punto di congiunzione tra la pianura veneta e i domini austriaci; in secondo luogo, era situato al confine tra il territorio veronese e quello veneziano. \u00c8 necessario ricordare che le famiglie Pompei sono pi\u00f9 d'una, ma in realt\u00e0 sono due i rami che si divisero la giurisdizione sul territorio: i Pompei di S. Paolo in Campo Marzo e i Pompei dell'Isolo di Sotto. La loro supremazia si estinse con l'et\u00e0 napoleonica, ma il periodo della loro reggenza fu particolarmente maestoso, come testimonia la costruzione di due ville ancora in buono stato di conservazione: la Pompei, Sagramoso e la Pompei, Carlotti.\nLa villa Pompei, Carlotti si erge maestosa sulla via che porta alla piazza principale del paese, dove hanno sede il comune e la chiesa parrocchiale di San Giorgio.\nSull'architrave del pronao si legge la data MDCCXXXVII, da cui si potrebbe dedurre che la villa fu edificata nel 1737. In realt\u00e0, l'edificio risale ad un'epoca precedente e fu costruito in due momenti diversi, come dimostra una lapide che riporta la seguente iscrizione \"Aedem hanc quam proavus Alexander Pompeius comes lazorum etc dimidiam fecit Alexander Pompeius prenepos in omnes posterorum utilitates intentus totam perfecit A.D. MDCXCI\" (Questa casa che il proavo Alessandro Pompei, conte di Illasi ecc., fece per met\u00e0, il pronipote Alessandro Pompei, col pensiero rivolto a tutti i vantaggi dei posteri, complet\u00f2 per intera nell'anno del Signore 1691). \nIl nucleo primitivo della fabbrica venne iniziato gi\u00e0 nel 1600, quando si costruirono i portici e il corpo centrale. Alla fine del secolo, l'edificio venne ampliato dall'architetto Vincenzo Pellesina. Nel 1731 ripresero i lavori per rifare tutta la parte centrale secondo i disegni dell'architetto Alessandro Pompei. L'edificio rest\u00f2 in possesso del ramo di S. Paolo della famiglia Pompei fino alla morte dell'ultimo discendente, Giulio Pompei, avvenuta il 13 agosto 1852. Con testamento stilato nel 1848, egli nomin\u00f2 suo erede universale un parente da parte della nonna Anna Maria, il marchese Giulio Carlotti. Questa scelta cre\u00f2 aspre controversie tra i nuovi proprietari e Antonio Pompei, discendente del ramo dell'Isolo di Sotto, che pretendeva l'eredit\u00e0 della famiglia per diritti di nascita. Il conflitto venne risolto nel 1860, attraverso una convenzione con la quale il conte Antonio Pompei rinunciava alle sue pretese sui beni della famiglia e la villa passa definitivamente nelle mani dei marchesi Carlotti.\nDurante la prima guerra mondiale, la villa fu requisita dall'esercito italiano e adibita a Scuola Mitraglieri. Alla fine del conflitto, l'edificio venne affidato a Giulio Carlotti, la cui amministrazione tuttavia fu fallimentare e consum\u00f2 in breve tempo una quota rilevante del patrimonio familiare, tanto che si prospett\u00f2 l'idea di vendere l'intera struttura. Il fratello Pietro decise quindi di intervenire e, con l'aiuto economico del suocero, riusc\u00ec a salvare la villa dalla vendita. Durante la seconda guerra mondiale, il complesso venne nuovamente utilizzato a scopo militare. Inizialmente vi furono depositate alcune opere delle pinacoteche veronesi per salvarle dai bombardamenti. Nell'inverno del 1944, un generale della Repubblica di Sal\u00f2 vi si stabil\u00ec con la famiglia per sfuggire ai partigiani e pi\u00f9 tardi la villa venne occupata dalla Wehrmacht, che v'install\u00f2 un ospedale militare. Al termine del conflitto, la villa fu risistemata e torn\u00f2 ad essere la residenza della famiglia Carlotti. Dopo la morte del marchese Pietro, fu la moglie Nina ad occuparsi del complesso: fece restaurare gli affreschi, la facciata posteriore, il giardino e acquist\u00f2 numerosi quadri, mobili e statue di enorme valore. Prima di morire, la marchesa concesse in comodato al Gruppo Alpini d'Illasi la vecchia abitazione del cocchiere, annessa alle scuderie della villa, dove ancora oggi \u00e8 situata la \"Baita Alpina\".\nDescrizione.\nEsterno.\nIl complesso, con il fronte anteriore rivolto a sud, \u00e8 costituito da due piani pi\u00f9 un piano seminterrato e si compone di un corpo centrale, due corpi perpendicolari e due torrette a base quadrata. Al centro si trova un ampio pronao a quattro colonne doriche sormontato da un timpano triangolare, che si collega ai lati con le due barchesse preesistenti. L'impostazione di questo corpo centrale \u00e8 palladiana, ma si differenzia dagli altri modelli di questo architetto per lo stile pi\u00f9 severo e sobrio che preannuncia, in piena epoca rococ\u00f2, il neoclassicismo. La struttura della villa evoca l'imponenza di un antico tempio greco, ed \u00e8 arricchita da balaustre con sculture di Andrea Schiavi.\nAi lati della facciata si trovano due torrette quadrate che probabilmente in origine fungevano da colombaie (ospitavano piccioni viaggiatori). Completano il complesso il piccolo oratorio, adiacente alla torretta est, una lunga barchessa, un tempo adibita a scuderia, e infine il vasto giardino all\u2019italiana che circonda la villa. I lavori murari di costruzione furono terminati nel 1737, come testimonia l'architrave della porta; i lavori di decorazione invece proseguirono per alcuni anni.\nInterni.\nAlessandro Pompei (1705-1772) pu\u00f2 essere considerato l'ispiratore e il committente della decorazione degli ambienti interni. Gli affreschi furono affidati ad Antonio Balestra (Verona 1666-1740), famoso pittore veronese che era stato anche maestro dello stesso Alessandro Pompei. Tuttavia, molti altri artisti intervennero nella decorazione degli interni.\nIl salone centrale.\nAutore: Antonio Balestra e collaboratori\nL'opera principale \u00e8 costituita dal salone centrale, a cui si accede direttamente dalla facciata. \u00c8 completamente decorato con un apparato architettonico, diviso in due zone da una cornice marcapiano. Nella parte inferiore si trovano coppie di colonne scanalate, comprendenti dodici dipinti di statue di divinit\u00e0, che nelle pareti brevi lasciano spazio a due scene della mitologia greca: \"Ratto di Elena\" a est e \"Uccisione di Achille\" a ovest. Sopra le porte, in cornici ovali: \"Borea che rapisce Orizia\", \"Ratto di Deianira\", \"Ratto di Europa\", \"Aurora rapisce Cefalo\". Sopra le finestre, in cornici sagomate: \"Arianna abbandonata\", \"Danae e la pioggia d'oro\", \"Leda e il cigno\". Nella zona superiore, si trovano dodici putti. Sul soffitto, un'elaborata cornice architettonica celebra il \"Trionfo di Amore\", secondo l'iconologia petrarchesca.\nSalotto a sud-est e a nord-ovest.\nAutori: Matteo Brida, Tommaso Porta e Andrea Porta\nGli affreschi di queste sale sono attribuiti a Matteo Brida, uno degli allievi pi\u00f9 originali e brillanti di Antonio Balestra. Il salone a sud-est appartiene al ciclo degli affreschi con \"Storie della vita di Alessandro Magno\", tratte dalle \"Vite parallele\" di Plutarco. Il salotto a nord-ovest invece celebra le vicende della \"Gerusalemme liberata\", il poema di Torquato Tasso. Gli affreschi evidenziano l'approccio fumettistico di Brida, che interpreta la letteratura attraverso una pittura caricaturale, quasi grottesca.\nIn epoca successiva, intervennero altri due famosi pittori veronesi, Tommaso Porta (Brescia 1686\u2013Verona 1766) e suo figlio Andrea (1720-1805), i quali dipinsero scene di paesaggi immaginari, comprendenti talvolta anche elementi locali, come ad esempio il castello d'Illasi. I loro affreschi dimostrano un'apertura verso il paesaggio, un bucolico accostamento alla natura tipico di una certa corrente culturale dell'epoca. Tommaso e Andrea Porta provenivano da un ambiente colto, influenzato dall'Accademia dell'Arcadia della quale Scipione Maffei aveva fondato gi\u00e0 nel 1705 la Colonia Veronese, cui faceva parte lo stesso Girolamo Pompei. Lavandaie, contadini, viandanti, pescatori, boschi, rocce e cascate sono i protagonisti delle scene dipinte, secondo il tipico repertorio di gusto arcadico.\nSalotto a nord e a sud (biblioteca).\nAutori: Antonio Cavaggioni e altri\nGli affreschi di questi ambienti sono dedicati alla mitologia greca. Le scene infatti ritraggono le vicende di Venere, Apollo, Aurora, Eros, Crono e altre divinit\u00e0. Appare evidente la vicinanza dell'autore ai modelli di Antonio Balestra, sia nella ricostruzione delle pose e dei volti, sia nell'uso della tecnica pittorica, attraverso stesure pi\u00f9 chiare per ottenere l'effetto chiaroscuro."}
{"id": "3275469", "revid": "1437331", "url": "https://it.wikipedia.org/wiki?curid=3275469", "title": "Falion Bhoda", "text": ""}
{"id": "3275471", "revid": "196390", "url": "https://it.wikipedia.org/wiki?curid=3275471", "title": "Zeng Shao Xuan", "text": ""}
{"id": "3275472", "revid": "715366", "url": "https://it.wikipedia.org/wiki?curid=3275472", "title": "Concerto per pianoforte e orchestra n. 1 (Rachmaninov)", "text": "Il Concerto per pianoforte e orchestra n. 1 in fa diesis minore, op. 1 di Sergej Vasil'evi\u010d Rachmaninov fu composto tra il 1890 e il 1891, all'et\u00e0 di diciannove anni, e poi revisionato nel 1917. Fu dedicato al cugino pianista Aleksandr Il'i\u010d Ziloti.\nStoria della composizione.\nPrima versione.\nQuesta composizione fu il secondo tentativo di Rachamninov, tra il 1890 ed il 1891, di creare un concerto per pianoforte: nel 1889 egli aveva infatti iniziato e poi abbandonato la stesura di un concerto in do minore (la stessa tonalit\u00e0 nella quale avrebbe poi composto il suo secondo concerto). Agli studenti di composizione di solito veniva consigliato di utilizzare un modello specifico per i loro tentativi in una nuova forma musicale: nel caso di Rachmaninov questo fu il concerto per pianoforte e orchestra di Edvard Grieg. L'opera venne terminata il 6 luglio 1891 e il primo movimento fu eseguito il 17 marzo 1892 al conservatorio di Mosca, con il compositore come solista e Vasilij Safonov alla direzione d'orchestra.\nRevisione.\nIl pubblico aveva gi\u00e0 familiarit\u00e0 con il secondo e terzo concerto per pianoforte, prima che il compositore nel 1917 revisionasse il primo concerto, che era un lavoro diverso dagli altri due: pur non avendo melodie cos\u00ec memorabili, era ricco di elementi di vivacit\u00e0 e impetuosit\u00e0 giovanile. Le differenze tra la versione originale e la revisione mostrano un grande sviluppo del compositore negli anni intercorsi. Si nota un considerevole assottigliamento delle parti orchestrali e solistiche: viene rimosso parecchio materiale che rendeva la partitura originale disorganica ed episodica."}
{"id": "3275473", "revid": "1522738", "url": "https://it.wikipedia.org/wiki?curid=3275473", "title": "Doilin Mellar", "text": ""}
{"id": "3275474", "revid": "767487", "url": "https://it.wikipedia.org/wiki?curid=3275474", "title": "Finalmente... le mille e una notte", "text": "Finalmente... le mille e una notte \u00e8 un film del 1972, diretto da Antonio Margheriti.\nTrama.\nIl sultano Almamud, diventato improvvisamente impotente, non riesce a godersi la bella Zumurud. I consiglieri chiamano allora delle persone che lo possano eccitare raccontando delle storie. Alla fine delle storie l'uomo finalmente potr\u00e0 godersi Zumurud.\nPrima storia.\nIl sultano persiano Samandar ha una discussione con l'amico Abuis\u00e8. Il primo si riteneva un grande dongiovanni e possessore di tutte le ragazze della zona, l'altro seppur sposato con una sola donna, aveva rapporti assai vogliosi e licenziosi con lei. I due fanno cos\u00ec una scommessa su chi avrebbe suscitato su una delle donne l'orgasmo pi\u00f9 grande ed eccitante. Pare che Abuis\u00e8 stia per vincere, ma poi s'accorge che Samandar lo ha ingannato andando a letto con la sua donna. Perci\u00f2 l'uomo si ritrova cornificato e vinto.\nSeconda storia.\nAladino, un povero diavolo di strada, ama segretamente la principessa Marian, tuttavia la sua \u00e8 solo una triste illusione. Un giorno trova una lampada magica dalla quale, dopo essere stata strofinata, esce un genio che chiede al suo nuovo padrone i suoi desideri. Aladino pensa bene di chiedere un modo per arrivare al cuore di Marian. Il genio, intuendo le sue voglie, gli procura un tappeto magico e lo veste come un grandioso principe, facendolo subito volare a palazzo dalla sua amata. Facilmente Amarian si lascia sedurre da Aladino e acconsente a volare per un po' sui tetti di Baghdad con lui. La principessa vuole scendere, ma il genio sussurra all'orecchio di Aladino di possedere la sua amata, solo cos\u00ec il tappeto li avrebbe fatti scendere. Cos\u00ec finalmente il desiderio di Aladino si avvera e dopo l'amplesso, Marian lo sposer\u00e0.\nTerza storia.\nAziza \u00e8 una principessa cattiva e seviziatrice, sempre insoddisfatta spiritualmente e sessualmente. Ella pretende che ogni maschio superdotato della zona la possegga affinch\u00e9 possa decidere chi sar\u00e0 il nuovo re della citt\u00e0. Varie persone si presentano a lei, ma dopo l'amplesso vengono sempre tutte o uccise o castrate, perch\u00e9 la ragazza sostiene di voler essere amata numerose volte dopo il primo amplesso. Cos\u00ec accade che sette fratelli gemelli la posseggono uno dopo l'altro, riuscendo ad avere con Aziza ben tredici rapporti continui, soddisfando le sue voglie. Proprio in quel momento in citt\u00e0 giunge un ottavo fratello gemello degli altri, evirato da piccolo per svolgere la carica di eunuco, che viene mandato dentro il palazzo. La principessa Aziza, non ancora ripresasi dai vari rapporti sessuali, se lo prende come marito e la notte dopo la cerimonia avr\u00e0 una brutta sorpresa."}
{"id": "3275482", "revid": "715366", "url": "https://it.wikipedia.org/wiki?curid=3275482", "title": "Concerto per pianoforte e orchestra n. 2 (Balakirev)", "text": "Il Concerto per pianoforte e orchestra n. 2 in mi bemolle maggiore di Milij Alekseevi\u010d Balakirev fu iniziato nel 1861 e successivamente fu portato a termine dall'allievo Sergej Michajlovi\u010d Ljapunov, secondo precise direttive di Balakirev stesso. \nStoria della composizione.\nBalakirev inizi\u00f2 a comporre il suo secondo concerto per pianoforte nell'estate del 1861. Nel 1862, dopo aver completato solamente il primo movimento ed aver esposto alcune idee per il resto del concerto ai suoi amici, il compositore abbandon\u00f2 l'opera per pi\u00f9 di quarant'anni, prima di tornare ad interessarsene nel 1906, quando complet\u00f2 il secondo movimento. Il finale fu completato ed orchestrato, in accordo ai desideri di Balakirev, da Sergej Ljapunov."}
{"id": "3275491", "revid": "767487", "url": "https://it.wikipedia.org/wiki?curid=3275491", "title": "Joko - Invoca Dio... e muori", "text": "Joko - Invoca Dio... e muori \u00e8 un film del 1968 diretto da Antonio Margheriti.\nTrama.\nJoko, Richie, Domingo e Mendoza architettano un piano per rubare dell'oro a dei banditi. Domingo, per\u00f2, li tradisce rivelando ai banditi il tentativo di furto. Joko, Ricky e Mendoza vengono cos\u00ec scoperti durante la rapina: Mendoza muore mentre tenta di coprire la fuga dei suoi amici. Ricky fugge con l'oro ma viene catturato da 5 banditi e torturato nel tentativo di farsi rivelare dove doveva incontrarsi con Joko.\nQuando i banditi capiscono che Ricky non parler\u00e0, lo smembrano legando i suoi arti con delle funi a dei cavalli. Joko inizia cos\u00ec la sua personale guerra per vendicare i suoi compagni morti ed uccide prima Domingo, il traditore, e successivamente parte alla ricerca dei 5 banditi che hanno ucciso Ricky: ad ogni bandito, prima di ucciderlo, Joko lancia un pezzo di corda insanguinato raccolto da quelle usate per smembrare Ricky. Joko per\u00f2 conosce solo 4 dei 5 banditi: la scoperta dell'identit\u00e0 dell'ultimo gli riserver\u00e0 una amara sorpresa. Durante la caccia agli assassini, Joko dovr\u00e0 anche capire il ruolo di un misterioso detective che lo segue come un'ombra in tutti i suoi spostamenti."}
{"id": "3275495", "revid": "36426", "url": "https://it.wikipedia.org/wiki?curid=3275495", "title": "Madonna leggente (Giorgione)", "text": "La Madonna leggente \u00e8 un dipinto a olio su tavola (), attribuito in via dubitativa a Giorgione, databile al 1505 circa e conservato nell'Ashmolean Museum di Oxford. \nIl tema pittorico si inscrive in filone iconografico cristiano della Madonna leggente.\nStoria e descrizione.\nL'opera, che si trova nel museo inglese dal 1949, \u00e8 di incerta attribuzione: se molti studiosi la riferiscono direttamente a Giorgione, altri parlano dei suoi allievi veneziani, come Sebastiano del Piombo o Giovanni Cariani.\nL'opera ha una composizione asimmetrica ma bilanciata con estrema cura. Dentro una stanza Maria sta seduta alla lettura, rivolta di tre quarti verso sinistra e occupante la met\u00e0 destra della tavola. In basso, su un ripiano ligneo, si vede il Bambino disteso su un cuscino, che guarda la madre. L'angolo in alto a sinistra \u00e8 infine occupato da una grande finestra in cui si scorge una delicata veduta di piazza San Marco a Venezia: si vede il lato di palazzo Ducale verso la laguna e il campanile di San Marco, con il tetto piatto sulla cella campanaria che fu temporaneamente visibile tra il 1489 e il 1511.\nLa brillantezza delle vesti di Maria collocherebbe l'opera nella fase giovanile del pittore, mentre nel paesaggio, cos\u00ec indefinitamente sfumato, si notano gi\u00e0 gli effetti atmosferici del tonalismo, che ebbe proprio nel maestro di Castelfranco uno dei fondamentali interpreti."}
{"id": "3275499", "revid": "599013", "url": "https://it.wikipedia.org/wiki?curid=3275499", "title": "Fabio Di Sauro", "text": "Carriera.\nGiocatore.\nCresciuto nell', ha esordito in Serie A coi nerazzurri l'8 aprile 1994 in Inter- (4-1).\nDopo una stagione al Gualdo in Serie C1, torna in Serie A con la , che a novembre lo cede alla in Serie B. Resta in questa categoria per quattro anni consecutivi, vestendovi anche le maglie di Cremonese stessa, Fidelis Andria e Cosenza per un totale di 93 presenze in cadetteria.\nProsegue la carriera in Serie C1 e Serie C2.\nAllenatore.\nTerminata la carriera da calciatore intraprende quella da allenatore. Dopo aver guidato il Club Ponte 98 in promozione(campania), decide di accettare, dalla stagione 2015/16, di tornare nella propria citt\u00e0 natale e guidare la neonata societ\u00e0 Citt\u00e0 Di Terracina, fondata dopo il fallimento dell'SSD Terracina Calcio, nel campionato di Terza Categoria della provincia di Latina."}
{"id": "3275502", "revid": "599013", "url": "https://it.wikipedia.org/wiki?curid=3275502", "title": "J\u00f6kull Ingason El\u00edsabetarson", "text": "Carriera.\nClub.\nDopo 5 anni con il KR, societ\u00e0 della capitale islandese con cui \u00e8 cresciuto, si trasferisce al Vikingur per un anno prima di approdare ai campionati universitari americani. Nel 2008 infatti \u00e8 all'University of North Carolina at Greensboro. Da Qui prima muove verso la lega di sviluppo dei campionati americani con i Carolina Dynamo e successivamente viene scelto come cinquantaduesimo assoluto nel Draft dai Chicago Fire che tuttavia non gli offrono un contratto.Torna dunque al Vikingur in Islanda per la stagione 2009. Nel 2010 si accasa al Brei\u00f0ablik K\u00f3pavogur con cui marca 15 presenze e 2 reti conquistando il campionato di Calcio islandese, primo nella storia della societ\u00e0.\nNazionale.\nCon la nazionale Under 21 islandese ha finora marcato 2 presenze senza segnare reti."}
{"id": "3275504", "revid": "307923", "url": "https://it.wikipedia.org/wiki?curid=3275504", "title": "Brooke Smith", "text": ""}
{"id": "3275505", "revid": "599013", "url": "https://it.wikipedia.org/wiki?curid=3275505", "title": "Cosmin Radu", "text": ""}
{"id": "3275506", "revid": "767487", "url": "https://it.wikipedia.org/wiki?curid=3275506", "title": "Quant'\u00e8 bella la Bernarda, tutta nera, tutta calda", "text": "Quant'\u00e8 bella la Bernarda, tutta nera, tutta calda \u00e8 un film del 1975, diretto da Lucio Dandolo.\nIl film venne girato nel 1973 con il titolo di lavorazione \"I racconti di Canterbury n. 2\", ma per motivi di censura venne distribuito soltanto nel 1975. Il film fu presentato alla censura il 3 luglio del 1973 come \"Quanto \u00e8 bella la Bernarda, chi la tocca... chi la guarda\", titolo che venne poi modificato in \"Il sessorcista\" ed infine in quello attuale.\nTrama.\nUn mago del Medioevo, mentre esorcizza una ragazza, inghiotte zabaioni e narra a due babbei varie storie boccaccesche."}
{"id": "3275507", "revid": "486946", "url": "https://it.wikipedia.org/wiki?curid=3275507", "title": "MTV Dance", "text": ""}
{"id": "3275516", "revid": "182193", "url": "https://it.wikipedia.org/wiki?curid=3275516", "title": "Nazionale Under-18 di calcio della Norvegia", "text": "La Nazionale norvegese di calcio Under-18, i cui calciatori sono soprannominati \"U18-landslaget\", \u00e8 la rappresentativa calcistica Under-18 della Norvegia ed \u00e8 posta sotto l'egida della Norges Fotballforbund. L'attivit\u00e0 di questa selezione si sviluppa in cicli annuali nei quali, attraverso un girone di qualificazione, l'obiettivo \u00e8 di partecipare all'Europeo Under-18 che si tiene ogni anno. Nella gerarchia delle Nazionali calcistiche giovanili norvegesi \u00e8 posta prima della Nazionale Under-17 e dopo la Nazionale Under-19.\nConvocazione pi\u00f9 recente.\nLista dei convocati per la partita contro e , previste rispettivamente in data 8 e 11 novembre 2017.\n\"Le presenze sono aggiornate all'11 novembre 2017.\""}
{"id": "3275519", "revid": "697352", "url": "https://it.wikipedia.org/wiki?curid=3275519", "title": "Adorazione dei Magi (Giorgione)", "text": "L'Adorazione dei Magi \u00e8 un dipinto a olio su tavola (29x81 cm) di Giorgione, databile al 1506\u20131507 circa e conservato nella National Gallery di Londra.\nStoria e descrizione.\nL'opera, che si trova nel museo inglese dal 1884 (dove entr\u00f2 con attribuzione a Giovanni Bellini), \u00e8 di attribuzione piuttosto consolidata, ma di datazione difficilmente chiarificabile. Le ipotesi pi\u00f9 diffuse tra gli studiosi la collocano attorno al 1505, ma non manca chi l'ha riferita, su basi stilistiche, alla fine del Quattrocento o, in base a un'analisi delle vesti, al 1506-1507.\nNon \u00e8 escluso che la tavola fosse un pannello di predella smembrato. Vi si vede la scena dell'adorazione dei Magi svolta con una composizione piuttosto tradizionale, a sviluppo orizzontale, con la Sacra Famiglia e la capannuccia a sinistra e il corteo al centro e a destra. Pi\u00f9 che l'impostazione generale o l'esotismo dei personaggi, quello che colpisce soprattutto \u00e8 la smagliante tavolozza dei colori, che spiccano soprattutto per contrasto con la penombra della grotta, nonch\u00e9 la stesura ora netta e corposa, ora indefinita e sfumata, che dimostra la straordinaria libert\u00e0 espressiva dell'artista. Analisi a raggi infrarossi hanno mostrato il disegno sottostante che venne spesso modificato in fase esecutiva.\nI panneggi hanno un andamento ancora frastagliato, che conferma l'appartenenza dell'opera alla fase giovanile dell'artista. Il giovane paggio all'estrema destra ha una posa che venne spesso imitata dagli artisti dell'epoca, testimoniando il successo della tavoletta."}
{"id": "3275520", "revid": "300067", "url": "https://it.wikipedia.org/wiki?curid=3275520", "title": "Hackettstown (New Jersey)", "text": ""}
{"id": "3275525", "revid": "1522738", "url": "https://it.wikipedia.org/wiki?curid=3275525", "title": "Jaichim Carridin", "text": ""}
{"id": "3275527", "revid": "124462770", "url": "https://it.wikipedia.org/wiki?curid=3275527", "title": "Silvia Bencivelli", "text": "Biografia.\nSilvia Bencivelli si laurea in medicina e chirurgia all'Universit\u00e0 di Pisa nel 2002. Nel 2004 ottiene il master in comunicazione della scienza alla Scuola Internazionale Superiore di Studi Avanzati di Trieste. Nel 2005 inizia a collaborare con il quotidiano scientifico di Rai Radio 3, \"Radio3 scienza\", di cui diviene uno dei conduttori. Oggi \u00e8 tra i conduttori della rassegna stampa culturale di Rai Radio3, Pagina3. Per Rai Radio3 ha curato, scritto e condotto diverse serie speciali, come il Dizionavirus e il Lessico Vaccinale e come il ciclo di Vite che non sono la tua dedicato agli intellettuali in fuga durante il fascismo. \nNel 2010 \u00e8 stata fra gli inviati della prima edizione di \"Cosmo \u2013 Siamo tutti una rete\", trasmissione scientifica di Rai 3 di Gregorio Paolini, condotta da Barbara Serra. Da novembre 2011 a giugno 2013 ha collaborato con \"Presa diretta\", di Riccardo Iacona e Francesca Barzini, su Rai 3.\nDa ottobre 2014 a giugno 2016 ha lavorato con Rai Scuola, per \"Nautilus\", condotto da Federico Taddia, e poi per \"Memex\". Tra settembre 2016 e giugno 2017 \u00e8 stata tra i conduttori di \"Tutta salute\", in onda ogni mattina alle 11.00 su Rai 3. Continua a collaborare con Rai Scuola. \nCollabora con quotidiani e riviste, tra cui \"la Repubblica\", D di Repubblica e il Venerd\u00ec, \"Le Scienze\", \"Mente e cervello\", \"Focus\", \"Wired\". Ha scritto per \"Il manifesto\", per la pagina mensile di \"Chips and Salsa\" dedicata alla scienza nell'inserto culturale \"Alias\", e con \"La Stampa\", per l'inserto Tuttogreen. Come giornalista scientifica, ha esordito presso la sede romana dell'agenzia Zadig, lavorando con Romeo Bassoli.\n\u00c8 docente di giornalismo scientifico al Master su \"La scienza nella Pratica Giornalistica\" dell'Universit\u00e0 degli Studi di Roma \"La Sapienza\".\nInsieme a Chiara Tarfano \u00e8 autrice del documentario \"Segna con me\", realizzato con la consulenza scientifica di Valentina Foa.\nFa parte di \"Swim-Science Writers in Italy\", associazione di giornalisti scientifici che fa parte di \"Eusja\" (\"European Union of Scientific Journalists' Associations\") e di \"WFSJ\" (\"World Federation of Science Journalists\").\nVive a Roma e fa la giornalista scientifica freelance, e collabora da pi\u00f9 di quindici anni con la Rai, radio e tv."}
{"id": "3275528", "revid": "599013", "url": "https://it.wikipedia.org/wiki?curid=3275528", "title": "John Woodruff", "text": ""}
{"id": "3275529", "revid": "47767", "url": "https://it.wikipedia.org/wiki?curid=3275529", "title": "David O'Hara", "text": "Vita e carriera.\nO'Hara \u00e8 nato a Glasgow, Scozia, figlio di Martha e Patrick O'Hara, un operaio edile. \u00c8 apparso in molti film and serie TV, compreso un ruolo primario nella serie statunitense \"The District\", che ha lasciato dopo una stagione per tornare in Gran Bretagna e in Irlanda.\nHa interpretato il memorabile e indimenticabile ruolo del \"pazzo\" irlandese Stephen nel film \"Braveheart - Cuore impavido\" nel quale diventa fedele amico e protettore di William Wallace (Mel Gibson).\nNel 2006 \u00e8 apparso nel ruolo di Fitzy, uno dei capi mafiosi di Jack Nicholson nel film premio Oscar \"The Departed\". Nel giugno 2009 O'Hara ha girato la serie \"The Tudors\" a Dublino. Ha poi recitato il ruolo di Albert Runcorn nel film \"Harry Potter e i Doni della Morte - Parte 1\".\nDoppiatori italiani.\nNelle versioni in italiano dei suoi film, David O'Hara \u00e8 stato doppiato da:"}
{"id": "3275532", "revid": "111659297", "url": "https://it.wikipedia.org/wiki?curid=3275532", "title": "Coppa del Mondo di cricket femminile 1997", "text": "La Coppa del Mondo di cricket femminile 1997 fu la sesta edizione del torneo mondiale di cricket per donne. Fu disputata dal 9 dicembre al 29 dicembre 1997 in India e vide la partecipazione di 11 squadre.\nCampione.\nAustralia(Quarto titolo)"}
{"id": "3275535", "revid": "125651265", "url": "https://it.wikipedia.org/wiki?curid=3275535", "title": "Barra degli indirizzi", "text": "In informatica una barra degli indirizzi (in inglese address bar) \u00e8 un controllo grafico (widget) tipicamente presente nei browser (ma non solo), che ha la doppia funzione di visualizzare l'URL corrente e di permettere l'inserimento (solitamente tramite digitazione) dell'URL che si vuole raggiungere. Possono essere intese come particolari implementazioni dei pi\u00f9 generici combo box.\nNel tempo le funzionalit\u00e0 della barra si sono evolute inglobando la funzione di barra di ricerca sul web e di ricerca nella cronologia (ad esempio la \"Awesome Bar\" o \"Barra degli indirizzi intelligente\" di Firefox).\nFunzionalit\u00e0.\nNon esistono delle realizzazioni standard delle \"address bar\" ma, oltre le caratteristiche base dalle comuni \"combo box\", soprattutto nell'ambito dei web browser sono spesso presenti le seguenti funzionalit\u00e0:"}
{"id": "3275537", "revid": "439868", "url": "https://it.wikipedia.org/wiki?curid=3275537", "title": "Colleoni", "text": ""}
{"id": "3275538", "revid": "767487", "url": "https://it.wikipedia.org/wiki?curid=3275538", "title": "The Mystic", "text": "The Mystic \u00e8 un film muto drammatico del 1925 diretto da Tod Browning.\nTrama.\nZara, Zazarack e Michael Nash uniscono i loro sforzi per impadronirsi del patrimonio di Doris, una ricca ereditiera. I tre, una zingara ladra, un soldato confederato e il tutore della ragazza, confezionano un testamento falso per mettere le mani sul denaro dell'eredit\u00e0. Dopo aver organizzato una falsa seduta spiritica, riescono a turlupinare la giovane e ingenua Doris. Michael, per\u00f2, viene preso dai rimorsi di coscienza e le restituisce il denaro. Zara, rimandata dalla polizia in Ungheria, viene raggiunta nel suo paese da Michael, ormai innamorato di lei.\nProduzione.\nil film, prodotto dalla MGM, venne girato dall'8 aprile all'11 maggio 1925.\nDistribuzione.\nDistribuito dalla MGM, il film usc\u00ec nelle sale statunitensi il 30 agosto 1925.\nDate di uscita.\nIMDb\nAlias"}
{"id": "3275546", "revid": "367445", "url": "https://it.wikipedia.org/wiki?curid=3275546", "title": "King Sheamus", "text": ""}
{"id": "3275547", "revid": "287204", "url": "https://it.wikipedia.org/wiki?curid=3275547", "title": "Giulio Campagnola", "text": "Si form\u00f2 tra Padova e Ferrara, per poi stabilirsi soprattutto a Venezia. Qui conobbe D\u00fcrer e fu tra gli artisti pi\u00f9 vicini a Giorgione, tanto che alcuni riferiscono al maestro di Castelfranco il disegno di alcune sue note incisioni.\nPossedeva un'ampia cultura umanistica, che gli diede una certa fama negli ambienti culturali veneziani. Fu il padre adottivo di Domenico Campagnola."}
{"id": "3275549", "revid": "767487", "url": "https://it.wikipedia.org/wiki?curid=3275549", "title": "Dollar Down", "text": "Dollar Down \u00e8 un film muto drammatico del 1925 diretto da Tod Browning.\nProduzione.\nIl film fu prodotto dalla Co-Artists Productions.\nDistribuzione.\nDistribuito dalla Truart Film Co., il film usc\u00ec nelle sale cinematografiche USA nel settembre 1925.\nCopia della pellicola viene conservata negli archivi dell'UCLA Film and Television Archive ."}
{"id": "3275556", "revid": "767487", "url": "https://it.wikipedia.org/wiki?curid=3275556", "title": "Il corvo (film 1926)", "text": "Il corvo (\"The Blackbird\") \u00e8 un film drammatico del 1926 diretto da Tod Browning.\nProduzione.\nProdotto dalla MGM\nDistribuzione.\nIl film fu distribuito dalla MGM che lo fece uscire in prima il 10 gennaio 1926.\nDate di uscita.\nIMDb\nAlias"}
{"id": "3275558", "revid": "767487", "url": "https://it.wikipedia.org/wiki?curid=3275558", "title": "Il capitano di Singapore", "text": "Il capitano di Singapore (\"The Road to Mandalay\") \u00e8 un film drammatico del 1926 diretto da Tod Browning.\nTrama.\nJoe, ex capitano di marina, dopo la morte della moglie si \u00e8 lasciato andare, diventando una sorta di rottame umano. A Singapore, si \u00e8 messo in societ\u00e0 con Herrick, soprannominato l'Ammiraglio. I due fanno rotta per Mandalay, dove, accudita da padre James, vive la figlia di Joe. La ragazza, che ha un negozio di curiosit\u00e0, ignora che Joe manda mensilmente per il suo sostentamento del denaro a padre James. Pur rendendosi conto che la figlia lo considera una specie di mostro, l'ex capitano decide di portarla via quando si accorge che l'Ammiraglio si \u00e8 innamorato di lei e vuole sposarla. Persuade padre James (che \u00e8 suo fratello) a non celebrare il matrimonio e ordina ai suoi uomini di prendere l'Ammiraglio, che viene portato a forza sulla nave. La ragazza, sospettando Joe del rapimento, si reca nel suo bordello di Singapore. Ma l\u00ec viene aggredita da un cinese; Joe interviene, ma viene pugnalato e muore. L'Ammiraglio, accorso in aiuto, salva l'innamorata, fuggendo con lei.\nProduzione.\nIl film fu prodotto dalla Metro-Goldwyn-Mayer (MGM)\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 12 luglio 1926 con il numero LP22907.\nDistribuito dalla Metro-Goldwyn-Mayer (MGM), il film fu proiettato in prima il 26 giugno 1926, uscendo nelle sale USA due giorni pi\u00f9 tardi, il 28 giugno. La Jury Metro-Goldwyn lo distribu\u00ec nel Regno Unito il 31 gennaio 1927. Il 24 ottobre dello stesso anno, usc\u00ec anche in Finlandia. Il 16 dicembre 1928, usc\u00ec in Francia (come \"La Route de Mandalay\") e il 10 aprile 1929, in Portogallo, come \"O Homem de Singapura\". In Italia, il film ottenne nel 1927 il visto di censura numero 23630, vietato ai minori di 16 anni."}
{"id": "3275561", "revid": "287204", "url": "https://it.wikipedia.org/wiki?curid=3275561", "title": "K\u014dstas Fortoun\u012bs", "text": "Carriera.\nClub.\nCompiuta tutta la trafila delle giovanili nell'Olympiakos Pireo, nel 2008 torna nella provincia natale di Trikala, per giocare con l'AO Trikala. In questi anni viene convocato nella Nazionale Under-17.\nIn seguito passa all'Asteras Tripolis allenata da Vangelis Vlachos. Esordisce nel pareggio casalingo contro il PAOK. Realizza la sua prima rete in Souper Ligka Ellada nella partita contro l'.\nIl 23 giugno 2011 passa ai tedeschi del Kaiserslautern, con i queali gioca da titolare una stagione in Bundesliga e due in seconda serie, per un totale di 70 presenze condite da due reti.\nDopo tre stagioni passate in Renania, il 21 luglio 2014 ritorna all'Olympiakos, club nel quale \u00e8 cresciuto.\nNel 2015-2016 diviene capocannoniere del massimo campionato greco, titolo difficilmente attribuibile a chi non \u00e8 un attaccante.\nNazionale.\nL'8 giugno 2012 esordisce agli Europei nella sfida inaugurale contro la Polonia (1-1) subentrando al 68' per Theofanis Gekas.\nSalta per\u00f2 i Mondiali brasiliani del 2014, non essendo convocato dal CT Fernando Santos.\nStatistiche.\nPresenze e reti nei club.\n\"Statistiche aggiornate al 27 febbraio 2021.\""}
{"id": "3275574", "revid": "38120", "url": "https://it.wikipedia.org/wiki?curid=3275574", "title": "Twister (gelato)", "text": "Twister \u00e8 un gelato su stecco, lanciato nel 1982 e realizzato dal brand Algida della Unilever. In Italia il Twister \u00e8 stato distribuito dapprima dalla Eldorado, in seguito rilevata dalla Algida.\nSi tratta di un ghiacciolo, ricoperto da due strati di gelato di gusto diverso che si intrecciano fra loro formando una spirale. La combinazione dei tre sapori, principalmente di quelli che compongono il rivestimento esterno, varia a seconda del periodo e della nazione in cui il prodotto \u00e8 commercializzato, ma in linea di massima il ghiacciolo interno \u00e8 generalmente sempre stato alla fragola.\nUna versione di dimensioni pi\u00f9 piccole, chiamata Mini Twister, \u00e8 disponibile in confezioni multipack. Alcuni Mini Twisters presenti nella confezione hanno i sapori invertiti, in modo che la fragola sia sulla parte esterna. In Europa \u00e8 disponibile anche il Twister Choc consistente in un gelato al caramello, avvolto da due strati di vaniglia e cioccolato. Nel marzo 2008, la Unilever ha lanciato un Twister al sapore di anice, ritirato dal mercato ad appena due mesi dal suo lancio per via delle vendite deludenti.\nIl gelato Twister \u00e8 stato anche l'ispirazione per un ottovolante realizzato presso il West Midland Safari Park."}
{"id": "3275580", "revid": "1305772", "url": "https://it.wikipedia.org/wiki?curid=3275580", "title": "Trashed", "text": ""}
{"id": "3275581", "revid": "110157", "url": "https://it.wikipedia.org/wiki?curid=3275581", "title": "Dumbr\u0103vi\u021ba (S\u00eengerei)", "text": "Dumbr\u0103vi\u0163a \u00e8 un comune della Moldavia situato nel distretto di S\u00eengerei di 2.371 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275585", "revid": "287204", "url": "https://it.wikipedia.org/wiki?curid=3275585", "title": "Trashed (singolo)", "text": ""}
{"id": "3275586", "revid": "253269", "url": "https://it.wikipedia.org/wiki?curid=3275586", "title": "Reginald Gardiner", "text": "Biografia.\nReginald Gardiner studi\u00f2 alla Royal Academy of Dramatic Art, prestigiosa scuola di recitazione londinese, e lavor\u00f2 per un certo periodo sulle scene del West End. Inizi\u00f2 la carriera cinematografica recitando in piccoli ruoli e acquist\u00f2 una certa notoriet\u00e0 per la prima volta nel 1927 grazie al film \"Il pensionante\", diretto da Alfred Hitchcock. \nTrasferitosi negli Stati Uniti alla met\u00e0 degli anni trenta, l'attore si specializz\u00f2 in personaggi di gentlemen dai modi raffinati e soavi, debuttando sugli schermi americani nel musical \"Nata per danzare\" (1936), al fianco di Eleanor Powell, in cui interpret\u00f2 un poliziotto che sogna di dirigere un'immaginaria orchestra in Central Park. Dopo una lunga serie di ruoli da caratterista nella seconda met\u00e0 del decennio, tra i quali quello del conte di Artois in \"Maria Antonietta\" (1938), Gardiner recit\u00f2 nei panni di \"Francesco\", il geloso marito di \"Giorgetta\" (Jean Parker), nel film comico \"I diavoli volanti\" (1939) con Stanlio &amp; Ollio, e nel 1940 apparve nel film \"Il grande dittatore\" di Charlie Chaplin, impersonando l'ufficiale Schultz, compagno d'avventure del barbiere ebreo interpretato da Chaplin.\nGardiner rimase nel mondo del cinema fino agli anni cinquanta, quando cominci\u00f2 ad apparire in piccole serie TV e pellicole per il piccolo schermo, e termin\u00f2 la carriera nella seconda met\u00e0 degli anni sessanta per ritirarsi a vita privata. Mor\u00ec all'et\u00e0 di 77 anni nel 1980."}
{"id": "3275587", "revid": "47767", "url": "https://it.wikipedia.org/wiki?curid=3275587", "title": "Melvin (nome)", "text": "Origine e diffusione.\nDeriva da un cognome scozzese originato probabilmente come variante di Melville. Melville \u00e8 anch'esso un cognome scozzese, originatosi da un toponimo normanno che significa \"brutto accampamento\", avente probabilmente origine dai poveri e malridotti accampamenti nel nord della Francia stabiliti da persone in fuga dalla Scozia.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "3275588", "revid": "311148", "url": "https://it.wikipedia.org/wiki?curid=3275588", "title": "Mittelafrika", "text": "Mittelafrika (it. \"Africa Centrale\") \u00e8 il nome assegnato ad una regione geostrategica in Africa centrale e orientale. Analogamente alla \"Mitteleuropa\" (it. \"Europa centrale\"), si trattava di un articolato obiettivo della politica estera della Germania antecedente alla Prima guerra mondiale, per portare la regione sotto la dominazione tedesca. La differenza \u00e8 che la \"Mittelafrika\" sarebbe stata presumibilmente un agglomerato di colonie tedesche in Africa, mentre la \"Mitteleuropa\" era stata concepita come una zona tampone geostrategica tra la Germania e la Russia da riempire con stati fantoccio. Tra il 1939 e il 1945 il termine fu riesumato dai nazisti per indicare il progetto di recuperare le ex colonie tedesche in Africa Centrale, in caso di vittoria contro gli Alleati.\nOrigini del piano.\nIl pensiero strategico tedesco era che se la regione tra le colonie dell'Africa Orientale Tedesca, dell'Africa Tedesca del Sud-Ovest e il Camerun sarebbe potuta essere annessa, si sarebbe creata un'entit\u00e0 territoriale che avrebbe coperto l'ampiezza del continente africano dall'Oceano Atlantico all'Oceano Indiano. Data la ricchezza di risorse naturali del solo Congo belga, questa regione avrebbe maturato una notevole ricchezza per la potenza colonizzatrice attraverso lo sfruttamento delle risorse naturali, oltre a contribuire ad un altro obiettivo tedesco, quello dell'autosufficienza economica.\nIl concetto risale al 1890, quando l'allora cancelliere della Germania, Leo von Caprivi, acquis\u00ec il Dito di Caprivi col Trattato di Helgoland-Zanzibar. Questo ampliamento dell'Africa Tedesca del Sud-Ovest fece ottenere alla colonia lo sbocco al fiume Zambesi. Gli imperialisti inglesi e tedeschi si contendevano allora la regione che comprende oggi Zimbabwe, Zambia e Malawi. Cecil Rhodes, a nome dei britannici, riusc\u00ec nella colonizzazione di quest'ultima regione, con la creazione della Rhodesia del Nord, Rhodesia del Sud e Nyasaland. Altro motivo di discussione erano inoltre le insistenze della Germania alla Gran Bretagna per premere il Portogallo, alleato britannico, a cedere le colonie dell'Angola e del Mozambico. Gli Inglesi tuttavia avevano accordi commerciali preferenziali con il Portogallo, che era anche un fidato alleato, e anche se i piani per un eventuale spartizione delle colonie portoghesi vennero effettivamente elaborati, la Gran Bretagna avrebbe visto in questo modo la sua posizione coloniale in Africa gravemente indebolita, in quanto i tedeschi avrebbero potuto minacciare le loro linee di comunicazione tra il Capo e Il Cairo. Questi piani vennero probabilmente elaborati solo per essere utilizzati come ultima risorsa per placare la Germania nel caso in cui avesse minacciato di rompere l'equilibrio di potere in Europa. Tuttavia, gli interessi di politica estera tedeschi negli anni successivi furono principalmente diretti a ottenere il predominio nella stessa Europa, e non in Africa, quindi tali progetti vennero accantonati. Infatti, \u00e8 probabile che il concetto tedesco di una \"Mittelafrika\" venne progettato per fare pressione sulla Gran Bretagna e costringerla a tollerare un crescente predominio tedesco nel continente europeo, e non viceversa, come \u00e8 probabile che delle concessioni coloniali non avrebbero mai placato l'Impero tedesco, come sicuramente i politici britannici si erano gi\u00e0 resi conto in quel momento.\nI primi tentativi tedeschi.\nI negoziati anglo-tedeschi sulla ripartizione dei possedimenti belgi e portoghesi in Africa fornirono i primi progetti concreti. Nel luglio del 1913, entrambe le parti concordano l'affermazione della Germania sull'Angola, tranne la zona di confine della Rhodesia Settentrionale, e S\u00e3o Tom\u00e9 e Pr\u00edncipe, cos\u00ec come la rivendicazione inglese del Mozambico e Lugenda in caso di difficolt\u00e0 finanziarie del Portogallo. Il Segretario di Stato per le Colonie tedesco Wilhelm Solf fece la proposta di tagliare il Congo Belga, con la concessione del Katanga e della costa all'estremo nord sull'Inghilterra, l'area a nord del Congo alla Francia e un importante snodo tra l'Angola e l'Africa Orientale Tedesca alla Germania. La sua proposta non ebbe successo a causa della resistenza britannica.\nPrima guerra mondiale.\nLe aspirazioni della Germania nella \"Mittelafrika\" vennero inserite nelle finalit\u00e0 tedesche nella Prima guerra mondiale, nella misura in cui la Germania si aspettava di ottenere il Congo belga se fosse stata in grado di sconfiggere il Belgio in Europa. La piena realizzazione della \"Mittelafrika\" dipendeva da una vittoria tedesca nella prima guerra mondiale nel teatro europeo, dove la Gran Bretagna sarebbe stata costretta a negoziare e a cedere le sue colonie della Rhodesia alla Germania di fronte a un'Europa dominata dai Tedeschi attraverso il Canale della Manica. Nel corso della guerra, alle aspirazioni tedesche nella \"Mittelafrika\" non seguirono mai degli eventi nel teatro africano. Le colonie tedesche erano a livelli molto diversi di difesa e di resistenza delle truppe quando inizi\u00f2 la guerra in Europa, e non erano in grado di combattere una guerra a causa della mancanza di materiale.\nL'obiettivo centrale della politica coloniale tedesca era un possibile impero coloniale in Africa centrale collegato da ponti di terra con l'Africa Orientale Tedesca, l'Africa Tedesca del Sud-Ovest e il Camerun Tedesco.\nNel luglio 1914 l'Impero tedesco e l'Impero britannico negoziarono segretamente il possibile smembramento dell'Angola portoghese; in tale eventualit\u00e0 la maggior parte del territorio sarebbe andato ai tedeschi. Gi\u00e0 nel 1912 era stato fondato l'\"Angola-Bund\", un'organizzazione tedesca che spingeva per un colpo di mano nella colonia portoghese.\nPiano 1914.\nUn'altra proposta di Solf per la creazione di un\"'Africa centrale tedesca\" (\"Deutsch-Mittelafrika\"), fu realizzata tra agosto e settembre 1914, e prevedeva la divisione delle colonie francesi, belghe e portoghesi. Successivamente, Theobald von Bethmann-Hollweg la incluse nel suo \"Septemberprogramm\". Il nuovo impero tedesco in Africa centrale doveva comprendere i seguenti territori: Angola, la met\u00e0 settentrionale del Mozambico, il Congo belga con le miniere di rame del Katanga nel mirino, l'Africa Equatoriale Francese fino al Lago Ciad, Dahomey e il territorio a sud del Niger e Timbuktu. Il progetto di creare un impero coloniale in Africa centrale \u00e8 coerente con le grandi aspirazioni di guerra tedesche.\nPiano 1916/1917.\nNell'eventualit\u00e0, mai verificatasi, che si fosse giunti a dei negoziati a seguito dell'offerta di pace dell'Intesa alle Potenze centrali, Bethmann Hollweg chiese allo Stato maggiore, all'Ammiragliato e all'Ufficio coloniale la compilazione di elenchi di come base per i negoziati, cosa che fu fatta subito.\nLe mire del 24 dicembre 1916 della guerra marittima dell'Ammiraglio della Marina Imperiale Tedesca Henning von Holtzendorff, ispezionate ed approvate dal Comando Supremo, avevano carattere fantastico: alle basi nel Mare del Nord e nel Mar Baltico dovevano essere messe insieme con le Azzorre, la prima breccia in posizione geografica dominante sul mare della Gran Bretagna. Come collegamento e protezione per l'impero coloniale si doveva ottenere Dakar e Capo Verde. Per minacciare la via verso l'India britannica era necessario ottenere altri porti dell'Africa orientale, utilizzando Zanzibar e il Madagascar come basi.\nIl Segretario dell'Ufficio coloniale, Solf, chiese al programma degli obiettivi di guerra del suo dipartimento, oltre al ritorno di tutte le colonie tedesche, il consolidamento dei possedimenti africani con l'acquisizione delle colonie francesi, belghe, portoghesi e inglesi per la costituzione di un \"Impero Centrafricano-tedesco\". Inoltre, sollecit\u00f2 l'espansione di questo impero dell'Africa centrale ad ovest, nelle aree francesi economicamente sviluppate e di reclutamento dei negri.\nPiano 1918.\nNella primavera del 1918, Solf accett\u00f2 anche le esigenze del \"Kolonialverein Deutscher\" (Societ\u00e0 coloniale tedesca) che divenissero tedeschi anche i bacini del Senegal, il Niger i territori a sud di loro fino al mare (cio\u00e8 la Nigeria), in aggiunta alle vecchie richieste in Africa centrale - il controllo da Capo Verde fino al fiume Orange a ovest; la Rhodesia Settentrionale, il nord del Mozambico, l'Uganda, il Kenya, il Madagascar, le Isole Comore e il Gibuti a est. Come base per la conquista di un impero mondiale, lo Stato Maggiore nel maggio 1917 esigette le Azzorre, Dakar con l'Africa Occidentale Francese (con le isole Canarie e Madeira), Valona oppure l'uso di Cattaro o Alessandretta, Reunion, Timor portoghese, Nuova Caledonia, Tahiti e Yap.\nLa Mittelafrika nella Seconda Guerra Mondiale.\nCon l'avvento del Terzo Reich e la Seconda guerra mondiale, la definizione riemerse per indicare le colonie europee dell'Africa centrale, che avrebbero dovuto passare sotto il controllo tedesco dopo la sconfitta degli Alleati.\nLe intenzioni generali di Hitler per la futura organizzazione dell'Africa prevedevano la divisione del continente in parti fondamentali. La parte nord-orientale, cio\u00e8 Tunisia, Libia, Egitto e Sudan dovevano essere assegnati all'alleato italiano, fondendosi con l'Africa Orientale Italiana, mentre la parte centrale, cio\u00e8 le vecchie colonie tedesche del 1914 con l'aggiunta di Congo Belga, Gabon, Congo Francese, e l'attuale Repubblica Centrafricana, sarebbero cadute sotto il controllo tedesco, la Francia di Vichy avrebbe conservato le proprie colonie in Africa Occidentale. Il rimanente settore meridionale sarebbe stato controllato da uno stato Afrikaner filonazista costruito su base razziale.\nAll'inizio del 1940 il Ministro degli Esteri Joachim von Ribbentrop si mise in contatto con i leader sudafricani ritenuti simpatizzanti della causa nazionalsocialista, informandoli che la Germania era intenzionata a reclamare la sua precedente colonia dell'Africa del Sud-Ovest, divenuta poi un mandato dell'Unione Sudafricana. Il Sudafrica sarebbe stato compensato con le acquisizioni territoriali dei protettorati britannici dello Swaziland, dello Basutoland e del Bechuanaland e della Rhodesia Meridionale. Sulla divisione delle colonie francesi tra Spagna ed Italia, Hitler prefer\u00ec non pronunciarsi durante la guerra per non perdere l'appoggio della Francia di Vichy.\nNel 1940 lo stato maggiore della Kriegsmarine elabor\u00f2 un piano molto pi\u00f9 dettagliato, corredato da una mappa che mostra una proposta di impero coloniale tedesco delineato in blu (il colore tradizionale utilizzata nella cartografia tedesca per indicare la Sfera d'influenza tedesca, in contrasto con il rosso o rosa che rappresentava l'Impero britannico) in Africa sub-sahariana, che si estendeva dall'Oceano Atlantico all'Oceano Indiano. \nA differenza dei territori che sarebbero stati acquistati in Europa (in particolare nella Russia europea), per queste aree non si era per\u00f2 previsto un ampio insediamento della popolazione tedesca. La creazione di un vasto impero coloniale doveva servire principalmente a fini economici, in quanto avrebbe fornito alla Germania la maggior parte delle risorse naturali che non sarebbe stata in grado di trovare nei suoi possedimenti continentali, cos\u00ec come un supplemento di manodopera quasi illimitata. La politica razziale della Germania nazista sarebbe comunque stata applicata rigorosamente, con la segregazione di bianchi e neri e la punizione dei rapporti interrazziali, per mantenere la purezza della razza ariana, sostanzialmente, gli africani sarebbero diventati poco pi\u00f9 che schiavi al servizio dei nazisti.\nL'Impero Coloniale in Africa sarebbe stato costituito da tutte le colonie tedesche perse dopo la prima guerra mondiale, oltre ad alcuni dei possedimenti africani di Francia, Belgio e Inghilterra: il Congo francese e il Congo belga, la Rhodesia Settentrionale e la Rhodesia Meridionale (la Rhodesia Meridionale forse sarebbe stata ceduta al Sudafrica), Nyasaland, il Kenya meridionale con Nairobi (il Kenya settentrionale all'Italia), Uganda, Gabon, Ubangui-Chari, Nigeria, Dahomey, la Costa d'Oro britannica, Zanzibar, quasi tutto il Niger e il Ciad, e anche le basi navali di Dakar e Bathurst."}
{"id": "3275590", "revid": "110157", "url": "https://it.wikipedia.org/wiki?curid=3275590", "title": "Grigor\u0103uca", "text": "Grigor\u0103uca \u00e8 un comune della Moldavia situato nel distretto di S\u00eengerei di 2.463 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275591", "revid": "339392", "url": "https://it.wikipedia.org/wiki?curid=3275591", "title": "Fiorucci (alimentari)", "text": ""}
{"id": "3275592", "revid": "767487", "url": "https://it.wikipedia.org/wiki?curid=3275592", "title": "Scusi Eminenza... posso sposarmi?", "text": "Scusi Eminenza... posso sposarmi? \u00e8 un film del 1975, diretto da Salvatore Bugnatelli.\nTrama.\nArrivato al paese di Vallelinda, don Vincenzo subisce le tentazioni sessuali e gli scherzi dei giovani del paese riuscendo per\u00f2 a stringere amicizia con Paola: dopo un iniziale resistenza finisce a letto con la perpetua Marta. A causa di questo episodio, la perpetua lascia la canonica e viene sostituita da Giovanni, anche se Vincenzo inizia a dubitare della sua vocazione e dopo molte riflessioni decide di sposarsi con Paola abbandonando la parrocchia."}
{"id": "3275593", "revid": "767487", "url": "https://it.wikipedia.org/wiki?curid=3275593", "title": "Mt. Desolation", "text": "I Mt. Desolation sono un progetto parallelo alternative country britannico, formato da due membri dei Keane, Tim Rice-Oxley e Jesse Quin.\nLa prima pubblicazione del duo, dal titolo omonimo, \u00e8 stato pubblicato il 18 ottobre 2010, mentre il successivo \"When the Night Calls\" otto anni pi\u00f9 tardi. I vari turnisti provengono da diversi gruppi, come i Noah &amp; The Whale, The Killers, The Long Winters, The Staves e Mumford &amp; Sons."}
{"id": "3275595", "revid": "287204", "url": "https://it.wikipedia.org/wiki?curid=3275595", "title": "Lucky Star (singolo)", "text": ""}
{"id": "3275596", "revid": "1543377", "url": "https://it.wikipedia.org/wiki?curid=3275596", "title": "Configni", "text": "Configni (\"Conv\u00ecgni\" in dialetto sabino) \u00e8 un comune italiano di 620 abitanti della provincia di Rieti, in Lazio.\nGeografia fisica.\nTerritorio.\nPosto a 692 m s.l.m. sul \"monte Cosce\", nel suo territorio scorre il torrente Aia.\nClima.\nLa sua Classificazione climatica \u00e8 zona E, 2364 GR/G.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 36 persone.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto n\u00ba 1 del 2 gennaio 1927, per volont\u00e0 del governo fascista, quando venne istituita la provincia di Rieti, Configni passa a quella di Rieti."}
{"id": "3275597", "revid": "110157", "url": "https://it.wikipedia.org/wiki?curid=3275597", "title": "B\u0103l\u0103\u0219e\u0219ti (S\u00eengerei)", "text": "B\u0103l\u0103\u015fe\u015fti \u00e8 un comune della Moldavia situato nel distretto di S\u00eengerei di 2.445 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275598", "revid": "339392", "url": "https://it.wikipedia.org/wiki?curid=3275598", "title": "IUSM", "text": ""}
{"id": "3275599", "revid": "110157", "url": "https://it.wikipedia.org/wiki?curid=3275599", "title": "Heciul Nou", "text": "Heciul Nou \u00e8 un comune della Moldavia situato nel distretto di S\u00eengerei di 2.760 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275600", "revid": "767487", "url": "https://it.wikipedia.org/wiki?curid=3275600", "title": "Diabolicamente... Letizia", "text": "Diabolicamente... Letizia \u00e8 un film del 1975, diretto da Salvatore Bugnatelli.\nTrama.\nL'architetto Marcello e la moglie Micaela, non potendo avere figli, decidono d'adottare Letizia, nipote della moglie, nonostante la ragazza sia gi\u00e0 pi\u00f9 che adolescente e, all'insaputa di tutti, dotata di poteri paranormali. Finir\u00e0 col gettare discordia nella coppia e non si porr\u00e0 alcuno scrupolo nemmeno di fronte all'eventualit\u00e0 di ricorrere all'omicidio: Letizia provocher\u00e0 prima la morte dei due domestici a servizio della coppia e poi anche del marito della zia adottiva, ma alla fine sar\u00e0 uccisa dall'ex direttore del collegio da cui proviene (a conoscenza dei poteri paranormali della ragazza, nonch\u00e9 suo maestro, istigatore e complice). Ma neppure lui la far\u00e0 franca: verr\u00e0 infatti colpito mortalmente da un'arma da fuoco nascosta dentro la cassaforte, che intendeva svaligiare in casa della coppia, a seguito dell'ennesimo inganno di Letizia."}
{"id": "3275602", "revid": "110157", "url": "https://it.wikipedia.org/wiki?curid=3275602", "title": "Iez\u0103renii Vechi", "text": "Iez\u0103renii Vechi \u00e8 un comune della Moldavia situato nel distretto di S\u00eengerei di 1.950 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275603", "revid": "1543377", "url": "https://it.wikipedia.org/wiki?curid=3275603", "title": "Maria Isabel Lorenzo", "text": "Biografia.\nIn precedenza si era classificata al secondo posto di Miss Spagna 1973, dietro a Amparo Mu\u00f1oz che in seguito vincer\u00e0 il titolo di Miss Universo 1974.\nLa Lorenzo tuttavia vinse la fascia du \"Miss National\" e partecip\u00f2 a Miss International, dove si classific\u00f2 al quinto posto, ed ottenne la fascia di \"Miss Photogenic\".\nLa vittoria a Miss Europa avvenne il 29 maggio 1974 a Vienna, doveIsabel Lorenzo ebbe la meglio sulle diciannove partecipanti al concorso."}
{"id": "3275607", "revid": "287204", "url": "https://it.wikipedia.org/wiki?curid=3275607", "title": "Shut It Down (Pitbull)", "text": "Shut It Down \u00e8 un brano hip hop dell'artista e rapper Pitbull pubblicato come quarto singolo dall'album \"Rebelution\". Questo pezzo \u00e8 caratterizzato da una spicca collaborazione di Akon. Un'altra versione della canzone \u00e8 stata cantata da \"Clinton Sparks\" e \"Akon\". Il singolo di Pitbull \u00e8 stato prodotto da Lil Jon. Questa canzone \u00e8 dotata di un video.\nClassifiche.\n\"Shut It Down\" ha esordito alla Billboard Hot 100 alla posizione numero 85. Successivamente \u00e8 salito alla posizione 83 e alla terza settimana \u00e8 salita fino alla posizione 42.\nHa raggiunto la \"Top 20\" di ben cinque paesi."}
{"id": "3275608", "revid": "1776051", "url": "https://it.wikipedia.org/wiki?curid=3275608", "title": "Promises (Adema)", "text": "Promises \u00e8 un singolo promozionale degli Adema, estratto dall'album \"Unstable\" e pubblicato il 7 novembre 2003 dall'Arista Records.\nLa canzone.\nIl testo sembra parlare di qualcosa come una relazione come solito nelle canzoni degli Adema, ma il cantante Mark Chavez spiega invece di un ragazzo che vuole vivere all'altezza delle aspettative delle altre persone, ma alla fine si stufa di provarci e inizia a vivere all'altezza delle sue stesse aspettative."}
{"id": "3275609", "revid": "767487", "url": "https://it.wikipedia.org/wiki?curid=3275609", "title": "Il ventre della citt\u00e0", "text": "Il ventre della citt\u00e0 \u00e8 un film cortometraggio del 1933, diretto da Francesco Di Cocco.\nProduzione.\nIl cortometraggio diretto dal pittore Francesco Di Cocco fa parte di una serie di 17 documentari prodotti dalla Cines tra il 1932 e il 1933. \u00c8 stato distribuito in formato home-video come contenuto speciale nel DVD di \"Campo de' fiori\", edito nel 2005 da Ripley's Home Video.\nTrama.\n\u00c8 un racconto visivo, privo di commento sonoro, sulla produzione e la distribuzione dei prodotti alimentari a Roma, girato usando anche il metodo \"candid\" dell'allora nascente fotogiornalismo: le immagini del mattatoio e alcune sequenze del mercato sono girate di nascosto con una cinepresa portatile di costruzione tedesca.\nIl cortometraggio \u00e8 \"un viaggio del cibo\" iniziando con un pascolo di mucche e vitelli e finendo in un macello. Ci sono immagini sulla fabbricazione del ghiaccio, la vendemmia, la mungitura del latte. Sequenze di veicoli che trasportano farina, mentre si assiste alla produzione del pane e della pasta. Al mercato ortofrutticolo i clienti scelgono e acquistano. \u00c8 questo il ventre della citt\u00e0, con i diversi percorsi dell'alimentazione che la tiene in vita.\nEsplicito il riferimento al capolavoro letterario di \u00c9mile Zola Il ventre di Parigi.\nCritica.\nUmberto Barbaro scrive: \u00abUno dei migliori documentari italiani, se non il migliore, \u00e8 \"Il ventre della citt\u00e0\" del pittore Francesco Di Cocco, che illustra gli approvvigionamenti commestibili di Roma [...] per cui Mario Labroca ha scritto una composizione di accompagnamento ispirata [...]. La bella fotografia e il paesaggio da un quadro all'altro determinato da felici analogie formali e di tono fotografico, la scelta sapiente del materiale visivo fanno di questo film un piccolo gioiello.\u00bb\nFrancesco Pasinetti commenta invece la \"narrazione delle immagini\" che inizia \u00abda toni lieti e pittoreschi (i buoi che pascolano) attraversa un atteggiamento tragico (il mattatoio) per poi riprendere una andatura rapida e allegra quando descrive i mercati affollati ed i vari destinatari delle merci di cavalcantiana memoria.\u00bb"}
{"id": "3275611", "revid": "297059", "url": "https://it.wikipedia.org/wiki?curid=3275611", "title": "Omaggio a un poeta", "text": "L'Omaggio a un poeta \u00e8 un dipinto a olio su tavola (59,7x48,9\u00a0cm) attribuito a Giorgione, databile al 1505 circa e conservato nella National Gallery di Londra.\nStoria e descrizione.\nL'opera, come gran parte dei lavori attribuiti a Giorgione, non \u00e8 documentabile in antico e presenta numerosi dubbi sia riguardo all'attribuzione che alla datazione. Lo stesso soggetto \u00e8 oscuro ed ha dato adito a numerose ipotesi.\nPer quegli studiosi che non espungono il lavoro dal catalogo giorgionesco, la sua datazione si lega ad alcune incoerenze stilistiche che secondo alcuni sono da riferire all'incertezza del giovane maestro (quindi al 1495 o anche prima) o secondo altri al completamento della tavola dopo la sua morte per mano di altri (quindi dopo il 1510). Un'ipotesi intermedia la lega al 1505 circa, vicino alla \"Pala di Castelfranco\".\nCon uno schema non molto dissimile dal \"Giudizio di Salomone\" degli Uffizi, si vede un personaggio su un trono con baldacchino all'estrema destra, al quale rendono omaggio un uomo inginocchiato e un paggetto, mentre un suonatore di liuto, espunto dagli angeli musicanti delle pale d'altare di Giovanni Bellini, sta seduto su un gradino e, guardando verso lo spettatore, allieta la scena con un po' di musica.\nLa presenza dei libri e del musico esalta il tema delle arti liberali, con il personaggio in trono che, per via della corona d'alloro, \u00e8 stato identificato con un poeta. Secondo altre ipotesi potrebbe essere Saturno omaggiato da Plutone, o una rappresentazione dell'Et\u00e0 dell'oro.\nLa maggior parte del dipinto \u00e8 comunque occupata da una vasto paesaggio con una rupe e delle boscaglie facenti da quinte, tra le quali si apre una veduta lontana di castelli, citt\u00e0 arroccate e montagne che si perdono all'orizzonte. Ben in evidenza si trovano alcuni animali simbolici, il cui significato non \u00e8 stato tuttavia ancora decifrato con certezza: un leopardo, un pavone, una famiglia di cervi e un uccellino. Questi animali, dalla pesante linea di contorno e dallo stile appiattito, di ascendenza arcaica, sono i meno vicini alla mano di Giorgione.\nNella rupe si vede anche un eremita in una grotta, altro personaggio simbolico che richiama i trittici di Bosch gi\u00e0 nella collezione del cardinale Grimani."}
{"id": "3275612", "revid": "110157", "url": "https://it.wikipedia.org/wiki?curid=3275612", "title": "Izvoare (S\u00eengerei)", "text": "Izvoare \u00e8 un comune della Moldavia situato nel distretto di S\u00eengerei di 975 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275613", "revid": "767487", "url": "https://it.wikipedia.org/wiki?curid=3275613", "title": "Mizzzzica... ma che \u00e8 proibitissimo?", "text": "Mizzzzica... ma che \u00e8 proibitissimo? \u00e8 un film del 1983, diretto da Salvatore Bugnatelli.\nProduzione.\nLa lavorazione del film fu iniziata nel 1979, poi per\u00f2 venne interrotta per mancanza di fondi. L'idea iniziale all'epoca fu quella di raccontare le peripezie del ragionier Galletti, personaggio in cerca di una donna ideale.\nBugnatelli, dichiarer\u00e0 lui in un'intervista alla RAI, custod\u00ec il materiale gi\u00e0 girato, e con quel materiale costru\u00ec successivamente un altro film per descrivere come si realizzava un lungometraggio a luci rosse.\nIl lavoro definitivo fu completato a ridosso dell'anno 1983 e fu intitolato appunto \"Mizzzzica... ma che \u00e8 proibitissimo?\"."}
{"id": "3275614", "revid": "36426", "url": "https://it.wikipedia.org/wiki?curid=3275614", "title": "Cardinale Grimani", "text": ""}
{"id": "3275616", "revid": "767487", "url": "https://it.wikipedia.org/wiki?curid=3275616", "title": "Pepeni", "text": "Pepeni \u00e8 un comune della Moldavia situato nel distretto di S\u00eengerei di 6.020 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275618", "revid": "1846411", "url": "https://it.wikipedia.org/wiki?curid=3275618", "title": "MTV Base", "text": "MTV Base \u00e8 un canale televisivo a pagamento prodotto da ViacomCBS Networks International. I generi musicali coperti dal canale variano tra l'R'n'B, hip-hop, reggae, soul e urban. Il marchio MTV Base \u00e8 stato lanciato ufficialmente nel Regno Unito e in Irlanda il 1\u00ba luglio 1999, ed \u00e8 stato poi esportato in altri paesi europei e dal 3 luglio 2013 anche in Sud Africa.\nTrasmissione nel mondo.\nMTV Base \u00e8 disponibile nel Regno Unito, Francia, Belgio, Lussemburgo, Svizzera, Irlanda e dal 3 luglio 2013 anche in Sud Africa.\nIl canale veniva trasmesso anche nei Paesi Bassi e in Germania fino al 7 marzo 2008, periodo in cui \u00e8 stato rimpiazzato da MTV Dance."}
{"id": "3275622", "revid": "278830", "url": "https://it.wikipedia.org/wiki?curid=3275622", "title": "I racconti di Canterbury N. 2", "text": ""}
{"id": "3275624", "revid": "110157", "url": "https://it.wikipedia.org/wiki?curid=3275624", "title": "Prepeli\u021ba", "text": "Prepeli\u021ba \u00e8 un comune della Moldavia situato nel distretto di S\u00eengerei di 3.927 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275625", "revid": "110157", "url": "https://it.wikipedia.org/wiki?curid=3275625", "title": "R\u0103doaia", "text": "R\u0103doaia \u00e8 un comune della Moldavia situato nel distretto di S\u00eengerei di 5.438 abitanti al censimento del 2004"}
{"id": "3275626", "revid": "124836748", "url": "https://it.wikipedia.org/wiki?curid=3275626", "title": "Campionato mondiale di hockey su ghiaccio 1931", "text": "Il 5\u00ba Campionato mondiale di hockey su ghiaccio, valido anche come 16\u00ba campionato europeo di hockey su ghiaccio, si tenne nella settimana fra il 1\u00ba e l'8 febbraio 1931 nella cittadina di Krynica-Zdr\u00f3j, in Polonia. Il torneo fu ancora una volta vinto dalla nazionale del , rappresentata dalla formazione dell'Universit\u00e0 del Manitoba, conquistando la prima posizione nel girone finale con nove punti. Gli invece giunsero secondi, sconfitti solo dai canadesi, mentre la medaglia di bronzo fu vinta dall', squadra campione d'Europa. I padroni di casa della Polonia giunsero quarti, mentre vi fu il debutto internazionale della .\nIl formato cambi\u00f2 rispetto all'anno precedente, abbandonando la formula del \"challenge\": dopo tre turni in cui tutte le squadre giocarono almeno una partita si formarono due gruppi, uno da quattro comprendente le ultime formazioni, detto \"girone di consolazione\", svoltosi dal 4 al 7 febbraio, ed un altro da sei squadre per contendersi le medaglie.\nFasi preliminari.\nPrimo turno.\nNel Primo turno si sfidarono quattro squadre in due incontri di sola andata; le vincenti proseguirono per il Secondo turno, mentre le perdenti finirono nel Girone di consolazione.\nSecondo turno.\nNel Secondo turno si sfidarono otto squadre in quattro incontri di sola andata; le vincenti proseguirono per il Girone finale, mentre le perdenti finirono al Terzo turno.\nTerzo turno.\nNel Terzo turno si sfidarono in gara unica le quattro perdenti del Secondo turno; le vincenti proseguirono per il Girone finale, mentre le perdenti finirono nel Girone di consolazione.\nCampionato europeo.\nIl torneo fu valido anche per il 16\u00ba campionato europeo e venne utilizzata la graduatoria finale del campionato mondiale per determinare le posizioni del torneo continentale; dunque, esclusi Canada e Stati Uniti, la vittoria and\u00f2 all', terza nella classifica finale."}
{"id": "3275627", "revid": "1543377", "url": "https://it.wikipedia.org/wiki?curid=3275627", "title": "Miss Asia Pacific International", "text": "Miss Asia Pacific International \u00e8 il primo e pi\u00f9 longevo concorso di bellezza in Asia. Fu avviato nel 1968 come concorso di bellezza regionale intitolato \"Miss Asia Quest\". Le concorrenti provenivano dall'Asia e dall'Oceania.\nNel 1985, il concorso ha cambiato il proprio nome in \"Miss Asia Pacific Quest\", per estendere la competizione non solo ad Asia ed Oceania, ma anche all'America, i cui confini sono toccati dall'Oceano Pacifico.\nIl concorso ha preso la sua forma attuale nel 2005, quando il suo nome \u00e8 stato nuovamente cambiato in \"Miss Asia Pacific International\", per includere le nazioni di tutto il mondo. "}
{"id": "3275631", "revid": "223320", "url": "https://it.wikipedia.org/wiki?curid=3275631", "title": "Miss Asia Pacific", "text": ""}
{"id": "3275634", "revid": "110157", "url": "https://it.wikipedia.org/wiki?curid=3275634", "title": "T\u0103ura Veche", "text": "T\u0103ura Veche \u00e8 un comune della Moldavia situato nel distretto di S\u00eengerei di 788 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275635", "revid": "76963", "url": "https://it.wikipedia.org/wiki?curid=3275635", "title": "Maurice Moscovitch", "text": "Biografia.\nNacque nel 1871 a Odessa, citt\u00e0 che apparteneva all'Impero russo e ora all'Ucraina.\nRecit\u00f2 in diversi film dal 1936 al 1940, anno della sua morte.\nIl suo ultimo film fu \"Il grande dittatore\" di Charlie Chaplin."}
{"id": "3275637", "revid": "110157", "url": "https://it.wikipedia.org/wiki?curid=3275637", "title": "S\u00eengereii Noi", "text": "S\u00eengereii Noi \u00e8 un comune della Moldavia situato nel distretto di S\u00eengerei di 4.842 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3275638", "revid": "339392", "url": "https://it.wikipedia.org/wiki?curid=3275638", "title": "Tectosagi", "text": ""}
{"id": "3275639", "revid": "300067", "url": "https://it.wikipedia.org/wiki?curid=3275639", "title": "Ayana D'Nay Walker", "text": ""}
{"id": "3275640", "revid": "124808", "url": "https://it.wikipedia.org/wiki?curid=3275640", "title": "Hollow Man 2", "text": ""}
{"id": "3275642", "revid": "76963", "url": "https://it.wikipedia.org/wiki?curid=3275642", "title": "Emma Dunn", "text": ""}
{"id": "3275644", "revid": "47767", "url": "https://it.wikipedia.org/wiki?curid=3275644", "title": "Testa di Giovanni Battista", "text": "La Testa di Giovanni Battista \u00e8 un dipinto a olio su tavola (46x43 cm) di Andrea Solario, databile al 1507 e conservato nel Museo del Louvre a Parigi.\nStoria e descrizione.\nL'opera venne probabilmente dipinta per il cardinale Georges I d'Amboise durante il suo soggiorno a Milano nel 1507. Il modello era forse un disegno di Leonardo da Vinci, risolto per\u00f2 dal Solario con un forte contrasto luminoso tra il soggetto e lo sfondo e con una tavolozza ridotta.\nIl dipinto mostra la testa di san Giovanni Battista dopo la decapitazione, messa su un vassorio con piede per essere mostrata a Erode. Il volto contiene probabilmente un autoritratto dell'artista. L'aspetto pi\u00f9 interessante del dipinto \u00e8 lo studio sugli effetti del \"lustro\" cio\u00e8 dei riflessi luminosi: sul bordo del piatto si vede infatti il riflesso della testa del Battista, in particolare l'orecchio e la capigliatura, cos\u00ec come sulla base si vede riflesso il fondo del piatto stesso.\nL'opera \u00e8 conservata in una cornice d'ebano con iscrizione in latino su San Giovanni Battista, che sembra essere originale."}
{"id": "3275658", "revid": "1543377", "url": "https://it.wikipedia.org/wiki?curid=3275658", "title": "Finbarr O'Reilly", "text": "Ha lavorato come scrittore dal 1998 al 2001.\nAttualmente lavora per Reuters come corrispondente freelance.\nLa giuria internazionale del concorso World Press Photo ha selezionato una fotografia a colori pubblicata per il \"Reuters\" come vincitrice del 2005. La fotografia raffigura una madre e il suo bambino in un certo d'emergenza in Niger."}
{"id": "3275663", "revid": "287204", "url": "https://it.wikipedia.org/wiki?curid=3275663", "title": "Ta\u00e7a Brasil 1967", "text": "La Ta\u00e7a Brasil 1967 (in italiano Coppa Brasile 1967) \u00e8 stata la 9\u00aa edizione del torneo. Vi parteciparono le squadre vincitrici di 20 campionati statali disputati l'anno precedente, pi\u00f9 il Cruzeiro campione in carica.\nFormula.\nPrimo turno: 4 gruppi, di cui due da 4 squadre e due da 3, divisi geograficamente. Le squadre si affrontano disputando un girone all'italiana.\nSecondo turno: le 2 vincitrici dei gruppi della Zona Nord si affrontano per determinare la vincitrice di zona.\nFase finale: I quarti di finale fungono da turno preliminare; la vincitrice si qualifica alle semifinali con le vincitrici di zona e il campione in carica.\nPrimo turno.\nGruppo Centro.\nFinale.\nSpareggio.\nAtl\u00e9tico qualificato per sorteggio."}
{"id": "3275664", "revid": "1971044", "url": "https://it.wikipedia.org/wiki?curid=3275664", "title": "Agata e Ulisse", "text": "Agata e Ulisse \u00e8 un film per la televisione diretto da Maurizio Nichetti e trasmesso su Canale 5 il 7 gennaio 2011.\nTrama.\nUlisse \u00e8 un professore universitario che crede nella razionalit\u00e0. Suo malgrado riceve il compito di gestire un istituto che si occupa di fenomeni paranormali. Nell'istituto, il primo giorno, incontra la sua ex fidanzata Agata. Lei \u00e8 una fantomatica maga cartomante e viene studiata dall'istituto. Inizialmente Agata e Ulisse, nonostante non si siano visti per 15 anni, continuano ad avere un rapporto molto conflittuale ma, in seguito a un incidente a casa di Agata, lei e sua figlia quattordicenne Milla si ritrovano senza un tetto dove dormire, e cos\u00ec Ulisse decide di ospitarle nella sua attuale casa. Un giorno, una nobile signora di 79 anni di nome Florence si presenta da Agata e le chiede di aiutarla perch\u00e9 suo figlio Roberto non crede all'esistenza del fantasma di Archibald, il marito della signora, morto cadendo dalle scale. Il fantasma prende il sopravvento su Agata che, spaventata, intima a Florence di andarsene via e di non tornare pi\u00f9. Ma, dopo qualche giorno, Milla ricorda alla madre che si \u00e8 dimenticata di farsi pagare dalla signora e quindi Agata, insieme a Milla e Ulisse, cerca l'indirizzo di Florence; una volta trovatolo, si presenta da lei e le chiede scusa per come l'ha cacciata via in precedenza.\nMilla, che \u00e8 cresciuta senza un padre nella vita di tutti i giorni, cerca di trovarlo pensando alle persone che Agata conosce bene, mentre quest'ultima viene continuamente perseguitata da alcuni numeri che, secondo lei, sono dei segnali. \nLa prima vicenda accade da un pasticciere molto amico di Agata che viene \" intervistato\" da Milla perch\u00e9 crede che possa essere suo padre; quando egli rilascia lo scontrino per la torta acquistata, sulla ricevuta fiscale compare, per un guasto alla macchina, solo il numero 52.\nLa seconda vicenda accade un giorno che Agata vede la radiosveglia ferma alle ore 00:03; e la terza quando ella va dal meccanico perch\u00e9 quando accende la macchina le cade sopra il numero 7 dell'insegna dell'officina. A questo punto, Agata chiede a Ulisse che cosa possono significare quei numeri e se hanno qualcosa in comune con il fantasma di Archibald: Ulisse le dice di smetterla con queste fissazioni perch\u00e9 i fantasmi non esistono e i numeri non hanno significato. Ma Agata non si arrende e, incontrando per strada la signora Sandra (la storica domestica di casa di Florence) chiede anche a lei ci\u00f2 che ha chiesto ad Ulisse, ma le ordina di farsi gli affari suoi. Milla, intanto, per scoprire chi \u00e8 davvero suo padre, progetta con la sua amica Sara, una finta rimpatriata tra i compagni di classe di Agata, per far incontrare la madre e il meccanico. Ma scopre che vanno d'amore e d'accordo, quindi Sara le suggerisce di pensare a qualcuno che Agata odia e Milla pensa subito ad Ulisse.\nLa mattina successiva Agata cerca su Internet il significato di 3, 7 e 52, scoprendo che, insieme ai numeri 79, 84 e 13, formavano una schedina del SuperEnalotto da cui sono stati vinti 25.000.000 di euro. A Ulisse viene poi in mente che quel giorno che \u00e8 andato da Florence, quest'ultima aveva detto che si era sposata con Archibald il 7 marzo 1952 e che il marito era morto 84 anni per uno stupido incidente. Agata e Ulisse capiscono tutto e vanno immediatamente a casa di Florence ma, dalla finestra, vedono che la signora ha le mani legate e che la domestica Sandra la sta minacciando con un'arma; dal tubo della cappa, Agata e Ulisse ascoltano la conversazione tra Florence e Sandra: la domestica confessa alla signora che \u00e8 stata lei ad uccidere Archibald spingendolo gi\u00f9 dalle scale perch\u00e9, quando egli vinse i 25 milioni, lei gliene chiese uno solo e lui si rifiut\u00f2 di darglielo. Sandra minaccia Florence chiedendole dov'\u00e8 la schedina e, dal tubo, Agata e Ulisse dicono insieme: \"Nella cappa, pi\u00f9 suuuuuuuu!\"; quando la domestica si incastra nel tubo, arriva la polizia e l'arresta. Florence ringrazia il fantasma di Archibald per averla salvata e Agata decide di invitare lei e Roberto al compleanno di Milla, dove Ulisse scoprir\u00e0 di essere suo padre."}
{"id": "3275666", "revid": "1498232", "url": "https://it.wikipedia.org/wiki?curid=3275666", "title": "MTV Music (Regno Unito e Irlanda)", "text": "MTV Music \u00e8 un canale televisivo britannico a pagamento disponibile nel Regno Unito ed in Irlanda. \nStoria.\nMTV Music ha cominciato le sue trasmissioni il 10 novembre 2007 su Sky e il 15 novembre 2009 sulla piattaforma UPC Ireland. A differenza degli altri canali del gruppo, MTV Music offre sottotitoli su programmi selezionati.\nInizialmente il canale si chiamava MTV R.\nIl 1\u00ba marzo 2010 MTV R \u00e8 stato rinominato in MTV Shows e il 1\u00ba febbraio 2011 in MTV Music."}
{"id": "3275669", "revid": "287204", "url": "https://it.wikipedia.org/wiki?curid=3275669", "title": "Kintoki", "text": " \u00e8 un manga scritto e disegnato da Akira Toriyama per il concorso \"Top of the Super Legends\" indetto da \"Weekly Sh\u014dnen Jump\". Realizzato nel 2010, \u00e8 l'ultimo one-shot del concorso ad essere stato pubblicato.\nIn Italia \u00e8 ancora inedito.\nTrama.\nToki \u00e8 un Aurumoculi, una razza umanoide che vive sulla Terra e si distingue dagli altri a causa degli occhi color oro e per la bassa aspettativa di vita (et\u00e0 media intorno ai 30 anni). L'ultimo messaggio lasciato a Toki dal padre \u00e8 stato quello di trovarsi una moglie della sua stessa razza con cui potere mandare avanti la specie. Il ragazzino incontrer\u00e0 una ragazza di nome Melusia, che dice di venire da Venere, e dovr\u00e0 salvarla dal figlio di un signorotto del luogo e dei suoi scagnozzi. Scoprir\u00e0 da uno di loro che un gruppetto di aurumoculi vive nella parte orientale del paese e cos\u00ec Toki, insieme a Melusia, si diriger\u00e0 l\u00e0 per trovare una consorte.\nPersonaggi.\nToki.\nUno dei pochi sopravvissuti della razza aurumoculi, abilissimo nel combattimento. Sta cercando moglie, volendo rispettare le ultime volont\u00e0 di suo padre. Anche se dall'aspetto gli si darebbero poco pi\u00f9 di dieci anni, in realt\u00e0 ne ha gi\u00e0 diciannove.\nMelusia.\nUna veggente, che dice di venire da venere, che apparentemente \u00e8 molto legata ai soldi. Incontrer\u00e0 Toki, il quale le domander\u00e0 di sposarlo, ricevendo per\u00f2 un rifiuto. Verr\u00e0 salvata dal ragazzo quando Berry cercher\u00e0 di ucciderla, avendo ricevuto un suo rifiuto ad uscire.\nBerry.\nViziato figlio di un nobile locale. \u00c8 accompagnato da una cerchia di guardie del corpo, che ha ognuna un titolo specifico. Alla fine verr\u00e0 rapito da un thundra, un mostro simile ad un dinosauro alato, e salvato da Toki."}
{"id": "3275670", "revid": "125373664", "url": "https://it.wikipedia.org/wiki?curid=3275670", "title": "Ritratto di Francesco Maria Della Rovere (Giorgione)", "text": "Il presunto Ritratto di Francesco Maria Della Rovere \u00e8 un dipinto a olio su tavola trasferita su tela (73x64 cm) attribuito a Giorgione, databile al 1502 circa e conservato nel Kunsthistorisches Museum di Vienna.\nStoria.\nL'opera \u00e8 citata nel 1623-1624 nelle collezioni ducali a Urbino e qualche anno dopo, nel 1636, in quelle di Bartolomeo della Nave a Venezia, il quale poi la cedette alla collezione Hamilton. Dal 1659 divenne di propriet\u00e0 di Leopoldo Guglielmo d'Austria e, per eredit\u00e0, pass\u00f2 poi a Leopoldo I d'Asburgo, confluendo poi con le raccolte asburgiche nel museo viennese.\nIl giovane Francesco Maria Della Rovere \u00e8 il soggetto tradizionalmente riferito nel dipinto, anche se non \u00e8 molto somigliante con un altro presunto ritratto di Raffaello.\nIl personaggio \u00e8 ritratto a mezza figura dentro una stanza mentre, voltato di tre quarti a destra, appoggia le mani su un ripiano su cui si trova uno scintillante elmo, simbolo della sua futura carica militare. L'elmo, decorato con una corona di quercia (Quercus Robur) e ghiande in bronzo dorato, \u00e8 particolarmente interessante per gli effetti di lustro e riflessione sulla sua superficie tirata a specchio, in cui si vede un piccolo ritratto del giovane visto dal basso e un pezzetto del suo mantello rosso: si tratta della testimonianza dell'interesse suscitato anche in area veneta degli studi dei fiamminghi e di Leonardo da Vinci sulla rifrazione delle superfici e sui giochi luminosi.\nLa morbida capigliatura del giovinetto, cadente sulle spalle, \u00e8 trattata come una macchia di colore dai contorni soffusi, tipica del tonalismo."}
{"id": "3275671", "revid": "123742953", "url": "https://it.wikipedia.org/wiki?curid=3275671", "title": "Mauro Mazzotti", "text": "Oltre all'attivit\u00e0 di allenatore e di GM, dal 1994 al 2006 \u00e8 stato scout per l'Europa per i Seattle Mariners e, dal 2007 al 2011, per gli Houston Astros. Dal 2013 collabora con i Baltimore Orioles.\nCarriera.\nAllenatore.\nClub.\nDopo essersi diplomato all'ISEF Milano nel 1984 ed aver allenato per due anni le giovanili di Milano e Bollate, Mazzotti nel 1987 assume la guida del BKV Milano destinato a diventare Polisportiva Milan, pool di squadre milanesi operanti in diversi sport raggruppate da Silvio Berlusconi.\nNel biennio 1994-1995 allena il Codogno Baseball '67 in Serie A2, parentesi seguita da un ritorno in Romagna precisamente al Rimini Baseball, dove \u00e8 rimasto fino al 1999 ad eccezione di una stagione a Milano. Proprio con i riminesi nel 1999 Mazzotti vinse il suo primo scudetto.\n\u00c8 stato poi allenatore della Fortitudo Baseball Bologna dal 2000 al 2005, periodo in cui vinse altri due titoli nazionali. Uno scudetto arriv\u00f2 anche nei tre anni trascorsi a Grosseto, poi la sua carriera \u00e8 continuata con altre due stagioni a Rimini.\nNel 2011 ha cambiato ruolo, abbandonando le vesti di coach per assumere l'incarico di general manager del San Marino Baseball. Nell'aprile 2016, complice l'indisponibilit\u00e0 del manager Nanni che avrebbe dovuto sostituire il dimissionario Doriano Bindi, ha accettato di tornare sul campo per guidare la squadra nel resto della stagione, pur continuando a mantenere il suo ruolo dirigenziale. Nel 2017 \u00e8 tornato a rivestire il solo ruolo di general manager.\nNazionali.\nNel 2001 Mazzotti \u00e8 coach di terza base nello staff tecnico della Nazionale Italiana guidata da Jim Davenport. Dal 2005 al 2007 rientra con la Azzurra nelle vesti di bench coach di Gianpiero Faraone.\nDal 2009 al 2014 viene chiamato alla guida della Nazionale Spagnola, con cui conquista due medaglie di bronzo agli Europei del 2012 e del 2014. Con gli iberici conquista anche una qualificazione al World Baseball Classic 2013, diventando uno dei pochi coach ad aver vestito la maglia di due diverse Nazionali in questa competizione (2006 Italia e 2013 Spagna).\nNel febbraio 2016 viene nominato nuovo manager della Nazionale greca per il successivo Campionato Europeo, ma a luglio d\u00e0 le dimissioni per ragioni personali.\nPubblicazioni.\n\u00c8 autore del manuale \"Il baseball\", edito nel 1987 da La Spiga/Libreria Meravigli Editrice per la collana \"I giovani e lo sport\"."}
{"id": "3275673", "revid": "2153076", "url": "https://it.wikipedia.org/wiki?curid=3275673", "title": "MTV Unplugged (Shakira)", "text": "MTV Unplugged \u00e8 il primo album dal vivo della cantante colombiana Shakira, pubblicato nel 1999 dalla Sony Music.\nDescrizione.\nIl disco \u00e8 stato distribuito esclusivamente nel mercato esclusivamente ed \u00e8 totalmente tratto da un'esibizione di Shakira nel programma televisivo MTV Unplugged. Esso contiene in versione dal vivo tutti i grandi successi in spagnolo che nel giro di quattro anni (1995-1999) hanno reso celebre la cantante in America Latina, Spagna, Portogallo e negli stessi Stati Uniti d'America.\nL'album ha riscosso un grande successo di vendite raggiungendo 5 milioni di copie vendute ed ha vinto un Grammy Award nella categoria \"Best Latin Pop Album\"."}
{"id": "3275679", "revid": "767487", "url": "https://it.wikipedia.org/wiki?curid=3275679", "title": "Il grande botto (film 1944)", "text": "Il grande botto (\"The Big Noise\") \u00e8 un film del 1944 con Stan Laurel e Oliver Hardy diretto da Malcolm St. Clair.\nTrama.\nStanlio e Ollio sono custodi di un'agenzia investigativa. Una sera, un inventore strampalato, Alva P. Hartley, riceve una finta telefonata dal dipartimento della guerra (in realt\u00e0 la chiamata proviene dal dispettoso figlioletto) che lo informa del loro interessamento per una sua invenzione; una bomba ad alto potenziale esplosivo da lui appunto chiamata \"il grande botto\". L'accordo \u00e8 quello di recarsi il prima possibile a Washington con lo scopo di brevettare l'invenzione. Temendo di avere alle costole delle spie interessate ad impossessarsene, Hartley decide di ingaggiare due detective in grado di custodire la bomba. Fingendosi i detective che Hartley avrebbe dovuto assumere, Stanlio e Ollio colgono al volo l'occasione.\nProduzione.\n\"Il grande botto\" \u00e8 il quinto di sei lungometraggi con Stanlio e Ollio girati alla 20th Century Fox e alla MGM nel corso degli anni '40. Durante la produzione del film, Stan Laurel disse a un intervistatore che gli sforzi sono stati compiuti per sostenere gli americani durante la Seconda guerra mondiale: \"Con l'inizio della guerra abbiamo tagliato fuori inseguimenti automobilistici e spreco di cibo, e con \"Il grande botto\" abbiamo deciso di eliminare tutte le gag che potrebbero rimandare alla guerra e alla distruzione\"\nIn questo film vennero utilizzate molte gag usate in precedenza in altre pellicole tra cui: \"Concerto di violoncello\" (\"Berth\" \"Marks\"), \"Blueboy, un cavallo per un quadro\" (\"Wrong Again\"), \"Venti anni dopo\" (\"Block-Heads\") e \"I diavoli volanti\" (\"The Flying Deuces\").\nStan Laurel inoltre aveva provato a convincere il produttore del film a cambiare la scena riciclata da \"Concerto di violoncello\": la sua intenzione era quella di ambientarla in un aereo in cui, in un momento di turbolenza, la coppia veniva fatta sobbalzare dalla cuccetta, rendendo la gag pi\u00f9 divertente di quella del treno, ma dopo che la sua richiesta fu respinta si decise di aggiungere alla scena l'attore Jack Norton come loro compagno di cuccetta.\nAccoglienza.\nCritica.\n\"Il grande botto\" \u00e8 stato accolto con giudizi duri quando usc\u00ec. Bosley Crowther, scrivendo per il \"New York Times\", afferm\u00f2 che \"ha tanto senso dell'umorismo, come un buco di due metri sotto terra\". Crowther riguardo all'et\u00e0 avanzata del duo scrisse: \"Una volta, tanto tempo fa, era divertente vederli all'opera con la vernice fresca e letti pieghevoli ma ora sembra noioso e patetico\".\n\"Variety\" ha fatto eco a Crowther affermando che \"le situazioni comiche del film erano adatte nella loro epoca e quindi non ai giorni nostri e considerata la loro non pi\u00f9 giovane et\u00e0\".\nNel corso degli anni, \"Il grande botto\" si \u00e8 guadagnato la cattiva considerazione di studiosi di Laurel e Hardy. William K. Everson ha affermato che il film \"affonda a un livello basso\" e ha respinto il finale sull'aereo come \"pallido e noioso\". Leonard Maltin afferm\u00f2 che il film \u00e8 \"non solo poco divertente, ma per chiunque ami Laurel e Hardy, molto triste\". Tuttavia, negli ultimi anni, l'opinione critica nei confronti del film si \u00e8 leggermente addolcita in alcuni ambienti, con studiosi e appassionati della coppia che affermano che i loro film successivi possono essere considerati inferiori a questo."}
{"id": "3275683", "revid": "767487", "url": "https://it.wikipedia.org/wiki?curid=3275683", "title": "Il ratto delle Sabine (film 1961)", "text": "Il ratto delle Sabine \u00e8 un film del 1961, diretto da Richard Pottier.\nTrama.\nIl film narra la famosa leggenda del rapimento delle vergini sabine da parte di Romolo, re di Roma, che si era reso conto della necessit\u00e0 di nuove fanciulle per procreare figli garantendo cos\u00ec la continuit\u00e0 del regno.\nPerci\u00f2 organizza una festa ed invita tutti i popoli nelle vicinanze tra cui i Sabini.\nIn seguito di nascosto il re affiancato da un gruppo di giovani rapisce tutte le vergini sabine, scatenando cos\u00ec le ire del popolo e del loro re Tito Tazio."}
{"id": "3275686", "revid": "106908", "url": "https://it.wikipedia.org/wiki?curid=3275686", "title": "Werner Stocker", "text": "Biografia.\nAi XV Giochi olimpici invernali (edizione disputatasi nel 1988 a Calgary, Canada) vinse la medaglia d'oro nel Bob a quattro con i connazionali Marcel F\u00e4ssler, Kurt Meier e Ekkehard Fasser, partecipando per la nazionale svizzera, superando la nazionale russa e la tedesca.\nIl tempo totalizzato fu di 3:47.51 con un distacco di minimo rispetto alle altre classificate: 3:47.58 e 3:48.26 i loro tempi."}
{"id": "3275687", "revid": "2134764", "url": "https://it.wikipedia.org/wiki?curid=3275687", "title": "Bobby Ryan", "text": ""}
{"id": "3275689", "revid": "109228246", "url": "https://it.wikipedia.org/wiki?curid=3275689", "title": "Wilhelm Solf", "text": "Solf fu governatore di Samoa, segretario di Stato delle colonie e segretario di Stato degli esteri."}
{"id": "3275691", "revid": "599013", "url": "https://it.wikipedia.org/wiki?curid=3275691", "title": "Fabio Cinetti", "text": "Biografia.\nNato e cresciuto a Milano nel quartiere Calvairate, nell\u2019aprile del 2019 \u00e8 diventato padre di un bambino.\nCarriera.\nConta 5 presenze in Serie A con l' nella stagione 1995-1996, 25 presenze nella seconda serie italiana e 30 presenze nella seconda serie francese. Ha chiuso la carriera nel quarto e nel quinto livello del calcio italiano.\nDa giugno 2013 \u00e8 collaboratore tecnico del Lugano, seconda divisione svizzera; pochi anni dopo, il 7 gennaio 2016 viene ingaggiato dal Monza dove affianca mister Salvioni come vice."}
{"id": "3275695", "revid": "438678", "url": "https://it.wikipedia.org/wiki?curid=3275695", "title": "Il ratto delle Sabine (film 1910)", "text": "Il ratto delle Sabine \u00e8 un film del 1910 diretto da Ugo Falena.\nTrama.\nIl film narra un fatto curioso che riguarda i Romani e i Sabini.\nRomolo \u00e8 il generale dei Romani, mentre Tito Tazio capeggia i Sabini.\nUn giorno il re di Roma si accorge che la sua citt\u00e0 necessita di donne vergini con cui generare nuovi figli, cos\u00ec invita nella citt\u00e0 i Sabini, ai quali rapisce insieme a dei giovani romani tutte le vergini.\nSubito si scatena la furia dei Sabini che dichiarano guerra a Roma.\nSar\u00e0 una giovane schiava ad impedire la rovina di entrambi i popoli, facendoli riappacificare.\nDistribuzione.\nIl film - un cortometraggio in una bobina - usc\u00ec in Europa con vari titoli: in Italia col titolo \"Il Ratto delle Sabine\", in Inghilterra col titolo \"The Rape of the Sabines\", in Germania col titolo \"Raub der Sabinerinnen\" e per ultimo nei Paesi Bassi (in versione anche a colori) col titolo \"De Sabijnsche Maagdenroof\""}
{"id": "3275696", "revid": "767487", "url": "https://it.wikipedia.org/wiki?curid=3275696", "title": "Madonna col Bambino in gloria con i santi Martino e Caterina", "text": "La Madonna col Bambino in gloria con i santi Martino e Caterina \u00e8 un dipinto a olio su tela centinata (215x143 cm) del Moretto, databile al 1530 circa e conservato sull'altare maggiore della chiesa di San Martino a Porzano, frazione di Leno, in provincia di Brescia.\nLa tela \u00e8 opera della prima maturit\u00e0 dell'autore ed \u00e8 considerata come il preludio alla piena formazione artistica che verr\u00e0 raggiunta a breve, ad esempio con l'\"Incoronazione della Vergine con i santi Michele Arcangelo, Giuseppe, Francesco e Nicola di Bari\" nella collegiata dei Santi Nazaro e Celso a Brescia, considerabile come la diretta evoluzione di questa pala di Porzano.\nStoria.\nIl dipinto \u00e8 stranamente assente in tutta la letteratura artistica storica e non \u00e8 citato in alcun catalogo giunto fino a noi. Viene analizzato per la prima volta solo nel 1954 da Camillo Boselli, che lo attribuisce immediatamente al Moretto. L'unico accenno alla tela prima dello studio del Boselli \u00e8 riscontrabile in una nota manoscritta di Stefano Fenaroli su un documento pubblicato da Paolo Guerrini nel 1940, dove lo storico accenna al parere di molti che la volevano del Moretto, bench\u00e9 secondo lui fosse una copia. L'opera, comunque, \u00e8 oggi attribuita con grande sicurezza al pittore bresciano. All'inizio degli anni settanta del secolo, durante un restauro, \u00e8 risultato che la tela \u00e8 stata sensibilmente ridotta lungo i margini per essere adattata all'attuale collocazione, sicuramente al tempo in cui la chiesa venne ricostruita nelle forme odierne alla met\u00e0 del Settecento.\nDescrizione.\nL'opera segue un'impostazione compositiva molto canonica, con la Madonna col Bambino in gloria fra le nubi, nel registro superiore della tela, accompagnata da due figure in basso, san Martino a sinistra e santa Caterina a destra, in atteggiamento di adorazione. La Madonna \u00e8 seduta su un'ampia falce di luna rovesciata, segno distintivo dell'opera, con due angioletti emergenti dalle nuvole a fianco. San Martino \u00e8 riccamente vestito, mentre santa Caterina si regge sulla ruota dentata rotta del suo martirio. Sullo sfondo si vede invece un cielo scuro rigato da nubi che si perde all'orizzonte dietro un paesaggio montuoso.\nStile.\nPaolo Guerrini, accanto alla nota del Fenaroli da lui pubblicata nel 1940, aggiunge che \"sebbene non sia da mettersi fra le opere migliori di quel grande nostro artista, l'impronta morettiana risalta subito a chi guarda questa bella tela, che non \u00e8 trascurabile ornamento della chiesa di Porzano\". Camillo Boselli, nel suo studio del 1954, rifiuta di ritenerla un'opera secondaria e la vede come importante lavoro della prima maturit\u00e0 artistica, collocabile alla terza tappa di un ideale percorso formativo iniziato con i \"Santi Girolamo e Dorotea adorano Ges\u00f9 nel sepolcro\" nella chiesa di Santa Maria in Calchera a Brescia e proseguito con la \"Madonna col Bambino in gloria con i santi Rocco, Martino e Sebastiano\" nella chiesa di Santa Maria delle Grazie, che in questa tela di Porzano giunge a un ulteriore traguardo. Sempre secondo il Boselli, la mano di san Martino \u00e8 diretta erede di quella di san Rocco nella tela di Santa Maria delle Grazie e, allo stesso modo, l'intera composizione, che in questo caso \"meglio si distende nella sua parte inferiore e respira pi\u00f9 ampiamente, pur essendo i due santi inginocchiati nella quasi identica positura della teletta di Santa Maria in Calchera, ottenendo pertanto risultati pi\u00f9 maturi sia luministici, sia compositivi, che preludono alle grandi opere inaugurate con l'\"Incoronazione\" di San Nazaro\". Dopo altre considerazioni, prosegue analizzando la posizione dei due santi, \"divergente verso il fondo (e la divergenza \u00e8 sottolineata da quella magnifica ruota dentata), d\u00e0 all'artista la possibilit\u00e0 di distendere un'ampia e quieta visione d'un paesaggio tranquillo\". La tela \u00e8 pertanto da collocare al termine della prima maturit\u00e0 del Moretto, appunto come preludio a quelle \"grandi opere\" prodotte durante la piena affermazione artistica, in particolare il dipinto citato dal Boselli che \u00e8 appunto la diretta conseguenza della pala di Porzano, l'\"Incoronazione della Vergine con i santi Michele Arcangelo, Giuseppe, Francesco d'Assisi e Nicola di Bari\" nella collegiata dei Santi Nazaro e Celso a Brescia."}
{"id": "3275698", "revid": "311148", "url": "https://it.wikipedia.org/wiki?curid=3275698", "title": "Septemberprogramm", "text": "Il Septemberprogramm (\"programma di settembre\") era un progetto sviluppato dal cancelliere tedesco Theobald von Bethmann-Hollweg il 9 settembre 1914, cinque settimane dopo l'inizio della prima guerra mondiale. Questo piano descriveva dettagliatamente gli ambiziosi obiettivi di guerra tedeschi dopo la prevista vittoria.\nIl piano non \u00e8 mai stato ufficialmente adottato o messo in pratica, ed \u00e8 stato scoperto solo molto tempo dopo la guerra dallo storico Fritz Fischer, che ha concluso che gli obiettivi espansionistici della Germania fossero i motivi per cui entr\u00f2 in guerra. Tale interpretazione \u00e8 stata oggetto di numerose controversie.\nL'opinione generale \u00e8 che si trattasse pi\u00f9 di un documento di discussione che non una politica di governo formalmente adottata.\nIl programma di settembre.\nQuando nel marzo del 1916 il cancelliere parl\u00f2 dei suoi propri obiettivi di guerra prendeva certamente lo spunto dal suo programma del settembre 1914.Il 9 settembre 1914, al culmine della battaglia della Marna, quando sembrava imminente il crollo della Francia, il cancelliere tedesco Theobald von Bethmann-Hollweg invi\u00f2 dal Gran Quartier generale di Coblenza al suo sostituto a Berlino, il segretario di Stato al Ministero degli Interni del Reich Clemens von Delbr\u00fcck, un preciso programma sugli obiettivi di guerra, redatto per suo incarico presso il Quartier generale.Nell'attesa di solleciti negoziati di pace, il cancelliere defin\u00ec il suo programma del 9 settembre come l'\u00ababbozzo provvisorio delle direttive della nostra politica in occasione della conclusione della pace\u00bb. Per lui \u00abl'obiettivo generale della guerra\u00bb era:\nIl programma non si occupava degli obiettivi in Oriente schizzati in questo lapidario attacco, non essendo ancora la conclusione della pace con la Russia un problema attuale; ci\u00f2 non significa per\u00f2 che essi non avessero ancora assunto concreta fisionomia. La definizione particolareggiata degli \u00abobiettivi della guerra nei loro dettagli\u00bb si limita all'Occidente continentale, poich\u00e9 soltanto in questo settore la conclusione della pace sembrava vicina in modo tangibile:\nUn piano mai messo in pratica.\nIl \"piano di settembre\" venne redatto da Kurt Riezler, un membro dello staff dell'ufficio del Cancelliere Bethmann-Hollweg, in base agli input delle leadership industriali, militari ed economiche tedesche. Fu una proposta in discussione ma venne fortemente osteggiata da potenti elementi politici in Germania e non venne mai adottato. Ad ogni modo, poich\u00e9 la Germania non vinse la guerra sul fronte occidentale, non pot\u00e9 mai essere messo in pratica. Lo storico Raffael Scheck ha affermato che: \"Il governo, infine, non si \u00e8 impegnato in nulla. Aveva ordinato il programma di settembre come un'audizione informale al fine di conoscere l'opinione delle \u00e9lite economiche e militari\".\nNell'est, invece, la Germania e i suoi alleati riuscirono ad ottenere importanti concessioni territoriali ed economiche dalla Russia nel trattato di Brest-Litovsk e dalla Romania con il trattato di Bucarest."}
{"id": "3275707", "revid": "37334082", "url": "https://it.wikipedia.org/wiki?curid=3275707", "title": "Meuse (A 607)", "text": ""}
{"id": "3275712", "revid": "1305772", "url": "https://it.wikipedia.org/wiki?curid=3275712", "title": "Cremenciug", "text": ""}
{"id": "3275723", "revid": "1745361", "url": "https://it.wikipedia.org/wiki?curid=3275723", "title": "Claudio Trionfi", "text": "Biografia.\nTrionfi ha preso il diploma di attore nel 1966. Ha partecipato tra il 1967 al 1974 a pi\u00f9 di 50 pellicole, sempre come caratterista, soprattutto nel genere western, dedicandosi successivamente alla televisione e il teatro.\nNegli anni '80 rallenta la sua carriera di attore per dedicarsi al doppiaggio. A partire dal cortometraggio \"Canto di Natale di Topolino\" (1983) e fino al 1988 \u00e8 stato la voce italiana ufficiale di Topolino. Per la Disney ha anche caratterizzato Toby in \"Red e Toby nemiciamici\". \nHa anche lavorato saltuariamente come dialoghista.\nSi \u00e8 ritirato in Umbria nel 1991. Attualmente lavora come regista teatrale insieme a Nino Mangano e insegna recitazione in una scuola di teatro di Spoleto, insieme a noti colleghi come Pietro Biondi.\nCollaboratore stabile del Dramma Italiano di Fiume nel decennio 1995-2005, dove ha ricoperto numerosi ruoli anche da protagonista (Moliere, De Chiara, Vegliani, Damiani), nel 1999, per la regia di Peter Selem \u00e8 stato Giacomo Puccini ne \u201cUn bel di' vedremo\u201d di Ruggero Rimini \u2013 scene di Manuele Del Savio e costumi di Dora Argento."}
{"id": "3275724", "revid": "1305772", "url": "https://it.wikipedia.org/wiki?curid=3275724", "title": "P\u00eerli\u021ba", "text": ""}
{"id": "3275730", "revid": "36426", "url": "https://it.wikipedia.org/wiki?curid=3275730", "title": "Basilica dei Frari", "text": ""}
{"id": "3275734", "revid": "1543377", "url": "https://it.wikipedia.org/wiki?curid=3275734", "title": "Coefficiente di finezza", "text": "Il coefficiente di finezza \u00e8 un rapporto tra determinate dimensioni dello scafo di una nave, finalizzato a descriverne le caratteristiche della carena e dell'ingombro.\nIl valore viene utilizzato per misurare approssimativamente alcuni parametri quali la stabilit\u00e0 e l'analisi degli sforzi.\nIn generale, un coefficiente di finezza \u00e8 calcolato come rapporto tra il volume o l'area effettivi della carena e quelli di figure o solidi definiti a partire da elementi noti della carena, quali lunghezza, larghezza e immersione.\nDato che tali valori sono funzione della linea d'acqua considerata, questi coefficienti vengono definiti rispetto ad un determinato dislocamento, variando il quale essi non sono pi\u00f9 validi.\nA seconda dei valori considerati, si definiscono diversi coefficienti di finezza:"}
{"id": "3275735", "revid": "1718925", "url": "https://it.wikipedia.org/wiki?curid=3275735", "title": "Luoghi del Mondo Emerso", "text": "Il Mondo Emerso \u00e8 una terra immaginaria ideata dalla scrittrice italiana Licia Troisi. Esso si trova al centro di una vasta saga \"fantasy\" per ragazzi, composta dai cicli delle \"Cronache\", delle \"Guerre\" e delle \"Leggende del Mondo Emerso\", nonch\u00e9 dalle opere derivate: i cicli a fumetti delle \"Cronache del Mondo Emerso - Le nuove avventure di Nihal\" e \"I viaggi di Nihal\" (entrambi di Massimo dall'Oglio e altri autori, con le copertine di Paolo Barbieri) e i libri illustrati di Paolo Barbieri \"Le creature del Mondo Emerso\" e \"Le guerre del Mondo Emerso - Guerrieri e creature\".\nGli avvenimenti narrati nella saga sono quasi interamente ambientati nel Mondo Emerso, ma vi sono anche altre regioni annesse, che insieme formano un universo pi\u00f9 vasto.\nIl Mondo Emerso.\nIl continente immaginario del Mondo Emerso ha una forma che corrisponde grosso modo a quella dell'odierna Germania, ma con una geografia interna molto pi\u00f9 variegata, con ampie foreste e pianure che si alternano a deserti e regioni vulcaniche. A nord si affaccia sul mare, a est sul Grande Deserto, a ovest il Saar (o \"Grande fiume\") lo separa dalle Terre Ignote, mentre oltre le montagne che si estendono nel bordo meridionale si situano i Domini del Sud. Queste regioni sono del tutto o quasi sconosciute ai popoli del Mondo Emerso. Quest'ultimo \u00e8 abitato, oltre che da umani, da una moltitudine di creature fantastiche, quali gnomi, folletti, ninfe e draghi. Il livello tecnologico e il modello sociale pi\u00f9 diffuso si avvicinano a quelli del Medioevo.\nLe Otto Terre.\nPoliticamente il Mondo Emerso \u00e8 diviso nelle Otto Terre, pi\u00f9 una nona, la \"Grande Terra\", che si trova al centro del continente. Ognuna \u00e8 autonoma dalle altre e costituisce un regno a s\u00e9, con un proprio popolo. All'inizio della saga questo assetto appare per\u00f2 sovvertito dall'avvento del Tiranno.\nLe Otto Terre sono:\nLa Grande Terra.\nLa Grande Terra \u00e8 la regione nel cuore del Mondo Emerso. Originariamente era stata concessa come possedimento al Consiglio dei Maghi dal re mezzelfo Nammen, che vi fece costruire la torre di Enawar, ove il Consiglio dei Re e il Consiglio dei Maghi si sarebbero dovuti riunire per amministrare il Mondo Emerso e dirimere le contese. Tuttavia Enawar fu distrutta e la Grande Terra occupata all'avvento del Tiranno, quarant'anni prima degli eventi narrati nel primo libro della saga. Qui la Grande Terra si trova quindi sotto il tallone del Tiranno, che vi ha fatto erigere una altissima e tetra roccaforte nera, la Rocca, dalla quale governa il suo impero e organizza la guerra contro le Terre Libere.\nOltre il Mondo Emerso.\nA nord del Mondo Emerso si stende un vasto oceano, il Grande Mare, ove gli unici insediamenti conosciuti sono quelli sulle isole Vanerie. A sud, est e ovest invece il Mondo Emerso confina con altre regioni. Esse per\u00f2 sono quasi sconosciute alla popolazione del Mondo Emerso. Anzi, secondo una credenza popolare citata in \"Le due guerriere\", in molti sono convinti che il Mondo Emerso abbia la forma di una tavola piatta e che oltre i suoi bordi vi sia il nulla.\nIl Mondo Sommerso.\nA miglia di distanza dalla costa si trova il Mondo Sommerso, che i suoi abitanti chiamano Zalenia. Ha un'origine pi\u00f9 recente rispetto ai regni del Mondo Emerso ed \u00e8 costituito da cittadine costruite sott'acqua (nel Grande Mare), all'interno di immense ampolle di un materiale simile al cristallo, che sono collegate fra loro da tunnel di vetro. Le case sono costruite con sabbia e massi e decorate con conchiglie dai colori cangianti. Al centro di ogni ampolla si erge verso la superficie una colonna cava, attraverso la quale proviene l'aria necessaria agli uomini di Zalenia. Gli abitanti hanno la pelle e i capelli bianchi e occhi quasi luminescenti. Il paese \u00e8 nato grazie all'aiuto del popolo delle sirene e dei tritoni, che vivono sostanzialmente separati dagli uomini di Zalenia, ma pu\u00f2 accadere che si uniscano agli umani e generino i sirenidi. La capitale di Zalenia \u00e8 Zarea, ove risiede il re. Ciascun gruppo di ampolle - e quindi di centri abitati in esse contenuti - \u00e8 retto da un conte, un sovrano assoluto con esercito personale, il cui compito principale \u00e8 amministrare la giustizia e riscuotere tributi da versare al re. Ogni territorio governato dai conti mantiene una certa autonomia, anche perch\u00e9 il re generalmente si interessa poco delle singole cittadine.\nGli uomini di Zalenia sono fortemente ostili agli stranieri (che chiamano genericamente \"gente di sopra\"), considerandoli una minaccia per la loro pace. Secondo il \"Codice Nuovo di Zalenia\", qualunque estraneo proveniente dalla superficie deve essere imprigionato e ucciso. Ma sussistono forti discriminazioni anche per chi, pur cittadino di Zalenia, mostri tratti somatici che ricordino in qualche modo il Mondo Emerso (ad esempio, capelli pi\u00f9 scuri). Dal canto loro, gli abitanti del Mondo Emerso hanno perduto da oltre un secolo e mezzo ogni contatto col Mondo Sommerso, dopo una disastrosa spedizione di conquista partita dalle Terre dell'Acqua e del Vento dalla quale nessuno torn\u00f2 vivo. L'accesso per il Mondo Sommerso \u00e8 estremamente arduo da raggiungere ed \u00e8 protetto da potenti incantesimi e da un mostro marino. Il Mondo Sommerso ha quindi assunto tratti leggendari e i pi\u00f9 dubitano persino che esso esista ancora.\nLe Terre Ignote.\nLe Terre Ignote si estendono a ovest del Mondo Emerso, dal quale le separa il grande fiume Saar e un'impervia foresta pluviale. Sia le piante che le creature che abitano nelle Terre Ignote sono molto diverse da quelle del Mondo Emerso, vi sono un gran numero di spiriti e draghi di specie differenti. Gli unici insediamenti sono i villaggi degli Huy\u00e9, una popolazione che discende dall'unione tra elfi e gnomi. Gli Huy\u00e9 sono pacifici e vivono in stretto contatto con la natura, ignari o disinteressati delle guerre che sconvolgono il Mondo Emerso.\nLe Terre Elfiche.\nAncora pi\u00f9 ad ovest delle Terre Ignote, sulla costa del mare, si trovano quattro citt\u00e0-stato che costituiscono i regni degli elfi: Orva, Nelor, Shet e Merhat. Gli elfi erano un tempo immortali e depositari di grande magia e sono stati i dominatori pi\u00f9 antichi del Mondo Emerso. Gran parte del loro potere si \u00e8 per\u00f2 dissolto con l'arrivo di umani e gnomi, quando gli elfi sono dovuti emigrare dal Mondo Emerso. Hanno per\u00f2 mantenuto il loro orgoglio e molti di loro preservano un forte rancore verso le altre razze e il sogno di rivalersi contro di loro.\nI Domini del Sud e il Grande Deserto.\nPoche sono le informazioni che nella saga vengono date delle regioni che si stendono oltre il meridione e a est del Mondo Emerso, rispettivamente i Domini del Sud e il Grande Deserto. Il primo \u00e8 un regno abitato da umani, separato dal nord da una catena montuosa. Il secondo \u00e8 un deserto sabbioso, nel quale \u00e8 ambientato il fumetto \"I viaggi di Nihal\" (che non fa parte della saga originaria)."}
{"id": "3275737", "revid": "1543377", "url": "https://it.wikipedia.org/wiki?curid=3275737", "title": "Marmomac", "text": "Marmomac \u00e8 la fiera internazionale del marmo, tecnologie per la lavorazione della pietra, design e architettura. Si tiene con cadenza annuale a Verona nel quartiere espositivo della Fiera di Verona."}
{"id": "3275739", "revid": "88740", "url": "https://it.wikipedia.org/wiki?curid=3275739", "title": "V\u0103deni", "text": ""}
{"id": "3275747", "revid": "597500", "url": "https://it.wikipedia.org/wiki?curid=3275747", "title": "Pala dei Barcaioli", "text": "La Pala dei Barcaioli \u00e8 un dipinto a olio su tavola di Giovanni Agostino da Lodi, databile al 1492 circa e conservata nel museo annesso alla sagrestia della chiesa di San Pietro Martire a Murano nel comune di Venezia\nStoria.\nUn documento del 25 marzo 1492 cita un accordo preso a voce il 9 novembre 1491 tra i \"barcaroli del traghetto\" e i padri agostiniani dell'isola di San Cristoforo, per la costruzione di un altare nella loro chiesa. La pala pervenne poi a Murano quando la chiesa di San Pietro venne ridecorata dopo il riacquisto della comunit\u00e0 religiosa in seguito alle soppressioni napoleoniche. Al posto delle opere spogliate vi confluirono infatti una serie di opere d'arte del territorio, tra cui questa.\nDescrizione.\nLa grande pala d'altare \u00e8 considerata il primo contributo di un diretto discepolo di Leonardo da Vinci a Venezia, che apr\u00ec le porte al leonardismo nella citt\u00e0 lagunare.\nSi tratta di una sacra conversazione con la Madonna col Bambino su un alto trono, tra i santi Giovanni Battista, i due vescovi Ambrogio e Agostino, e Giorgio, con un angelo musicante sul gradino e due putti alati, pure con strumenti musicali, sulla spalliera del trono. Nel tondo \u00e8 rappresentato san Cristoforo a monocromo. \nSe l'impostazione della pala ricorda da vicino le opere coeve di Giovanni Bellini, con la composizione piramidale e alcune citazioni dirette come l'angioletto col liuto, la fisionomia di Maria dimostra una conoscenza diretta di Leonardo. L'opera mostra alcuni limiti qualitativi dell'autore, come le non eccelse capacit\u00e0 disegnative e alcune incertezze prospettiche, per\u00f2 dovette riscuotere un ampio successo, venendo probabilmente studiata anche da Giorgione."}
{"id": "3275748", "revid": "36426", "url": "https://it.wikipedia.org/wiki?curid=3275748", "title": "Pala dei barcaioli", "text": ""}
{"id": "3275751", "revid": "466539", "url": "https://it.wikipedia.org/wiki?curid=3275751", "title": "Citt\u00e0 aziendale", "text": "Una citt\u00e0 aziendale (o \"citt\u00e0 fabbrica\") \u00e8 una citt\u00e0 in cui la maggior parte o tutti gli immobili, gli edifici (sia residenziali che commerciali), i servizi di pubblica utilit\u00e0, gli ospedali, gli esercizi commerciali come il negozio di alimentari o il benzinaio, e altri servizi all'interno dei suoi confini sono di propriet\u00e0 di una singola azienda che provvede, in genere, anche alla pianificazione urbana. Il termine \u00e8 usato negli Stati Uniti e in Gran Bretagna per fare riferimento a una citt\u00e0 dove la lealt\u00e0 verso la societ\u00e0 \u00e8 percepita come responsabilit\u00e0 per il suo successo previsto, e dove la societ\u00e0 \u00e8, o era, un importante datore di lavoro nella zona.\nDescrizione.\nLe impostazioni tradizionali per societ\u00e0 sono state le citt\u00e0 in cui le industrie estrattive \u2013 carbone, miniere di metallo, legname \u2013 avevano creato un monopolio economico. Nei luoghi vicino alle dighe e nelle industrie di guerra si fondarono altre citt\u00e0 aziendali. Fino a quando gli spacci aziendali tendono a mantenere il monopolio in citt\u00e0, non \u00e8 raro che emergessero \"sistemi di camion\" in alcune citt\u00e0 aziendali isolate.\nIn genere, una citt\u00e0 aziendale sorge isolata da altri centri e incentrata (in senso figurato, se non letteralmente) intorno ad una grande fabbrica di legname o di acciaio o di automobili; e i cittadini della citt\u00e0 trovano lavoro nella fabbrica, in uno degli esercizi commerciali, oppure appartengono a una famiglia di piccoli commercianti. La societ\u00e0 pu\u00f2 anche costruire parchi, organizzare eventi culturali come concerti, e cos\u00ec via. Inutile dire che, quando la societ\u00e0 proprietaria abbandona la citt\u00e0 o cessa l'attivit\u00e0, l'impatto economico sulla citt\u00e0 \u00e8 devastante, e spesso fatale.\nLe citt\u00e0 aziendali a volte diventano normali citt\u00e0 grandi e piccole man mano che crescono. Altre volte, una citt\u00e0 non pu\u00f2 ufficialmente essere una citt\u00e0 aziendale, ma pu\u00f2 essere una citt\u00e0 in cui la maggioranza dei cittadini sono dipendenti di una singola azienda, creando cos\u00ec una situazione simile a una citt\u00e0 aziendale (soprattutto per quanto riguarda l'economia della citt\u00e0).\nStati Uniti.\nNel momento di massimo sviluppo ci sono state pi\u00f9 di 2.500 citt\u00e0 aziendali, abitate dal 3% della popolazione degli Stati Uniti\nUna delle prime citt\u00e0 aziendali negli Stati Uniti \u00e8 stata Pullman, sviluppata nel 1880 appena fuori dai confini della citt\u00e0 di Chicago. La citt\u00e0, interamente di propriet\u00e0 della societ\u00e0, inclusi l'alloggio, i mercati, una biblioteca, le chiese e l'intrattenimento per i 6.000 dipendenti della societ\u00e0. I dipendenti sono stati richiesti per vivere a Pullman, nonostante il fatto che si trovassero affitti meno costosi nelle comunit\u00e0 limitrofe. Nel 1898 la Corte Suprema dell'Illinois Pullman necessario per sciogliere la loro propriet\u00e0 della citt\u00e0.\nUn'altra famosa citt\u00e0 aziendale fu McDonald in Ohio, che \u00e8 stata creata dalla Carnegie Steel Company per ospitare e servire le esigenze dei suoi dipendenti nella zona di Youngstown.\nOra negli Stati Uniti, \u00e8 relativamente raro per qualsiasi luogo in cui una singola azienda possiede tutte le propriet\u00e0 da concedere lo status di \"incorporation\". Piuttosto, le aziende in genere preferiscono far rimanere le loro comunit\u00e0 interamente di propriet\u00e0 prive di personalit\u00e0 giuridica, permettendo che l'amministrazione della comunit\u00e0 venga svolta dai funzionari della societ\u00e0 anzich\u00e9 da personale eletto. Tuttavia, vi sono incorporation che sono fortemente dipendenti da una singola industria o organizzazione e possono essere liberamente considerate \"citt\u00e0 aziendali\", anche se l'azienda non possiede tecnicamente la citt\u00e0. Washington \u00e8 talvolta chiamata \"America's citt\u00e0 pi\u00f9 grande azienda\" a causa del predominio del governo federale (in realt\u00e0, un ampio numero di dipendenti pubblici vive entro i confini del Maryland e del Virginia).\nUn diverso tipo di citt\u00e0 aziendale \u00e8 apparso negli Stati Uniti dal 1960, in cui le societ\u00e0 immobiliari hanno iniziato a sviluppare tratti di terre disabitate prive di personalit\u00e0 giuridica in enormi citt\u00e0 di fondazione. Queste possono essere chiamate citt\u00e0 aziendali dal momento che non sono stati sviluppati come parte di una citt\u00e0, ma completamente da soli. Spesso queste citt\u00e0 diventano citt\u00e0 a tutti gli effetti e quindi diventano incorporation, come Irvine (California) in California.\nLe citt\u00e0 tra Bay Lake e Lake Buena Vista, nei pressi di Orlando nella Reedy Creek Improvement District, sono pi\u00f9 conosciute come il territorio del Walt Disney World Resort. Risulta una citt\u00e0 aziendale, poich\u00e9 \u00e8 interamente posseduta dalla Disney. Solo poche persone risiedono sul sito e sono tutti dipendenti di Disney o loro familiari diretti."}
{"id": "3275754", "revid": "339392", "url": "https://it.wikipedia.org/wiki?curid=3275754", "title": "Prima Guerra Civile Sudanese", "text": ""}
{"id": "3275756", "revid": "2056951", "url": "https://it.wikipedia.org/wiki?curid=3275756", "title": "Gordita", "text": ""}
{"id": "3275757", "revid": "1543377", "url": "https://it.wikipedia.org/wiki?curid=3275757", "title": "Yataity del Norte", "text": "Yataity del Norte \u00e8 un centro abitato del Paraguay, situato nel dipartimento di San Pedro; la localit\u00e0 forma uno dei 19 distretti del dipartimento.\nPopolazione.\nAl censimento del 2002 Yataity del Norte contava una popolazione urbana di 1.327 abitanti (12.480 nell'intero distretto). "}
{"id": "3275758", "revid": "1305772", "url": "https://it.wikipedia.org/wiki?curid=3275758", "title": "Doppio ritratto", "text": ""}
{"id": "3275761", "revid": "767487", "url": "https://it.wikipedia.org/wiki?curid=3275761", "title": "Superuomini, superdonne, superbotte", "text": "Superuomini, superdonne, superbotte \u00e8 un film del 1975, diretto da Alfonso Brescia con lo pseudonimo di Al Bradley.\nTrama.\nUna trib\u00f9 di guerriere Amazzoni spadroneggia facendo saccheggi e razzie lungo i villaggi vicini al loro regno. Durante una delle loro razzie, per\u00f2, vengono spaventate da una sorta di supereroe mascherato che compie grandi balzi, che riesce a metterle in fuga: si tratta di Dharma, un essere millenario che i capi villaggio considerano sacro e che riveriscono come fosse un dio. Dharma per\u00f2 non \u00e8 un dio, bens\u00ec un truffatore che si \u00e8 arricchito a spese dei villici vivendo in una caverna che ha trasformato nel suo regno tramite speciali macchine e chi ha salvato il villaggio dalle Amazzoni \u00e8 Aru, il suo discepolo, che crede che Dharma sia un dio e vuole essere bruciato col Fuoco dell'Immortalit\u00e0. Dharma gli rivela per\u00f2 che non c'\u00e8 mai stato nessun fuoco sacro e che il segreto dell'immortalit\u00e0 di Dharma sta nel costume che viene tramandato da maestro ad allievo da quattro secoli.\nUn giorno, durante un'incursione delle Amazzoni, Dharma muore e dice ad Aru di andare alla Citt\u00e0 del Lago D'Argento, dove incontrer\u00e0 due uomini straordinari come Aru: il nero Moog, dalla forza sovrumana e il super soffio, e l'orientale Chung, agile e scattante.\nInsieme, i tre si metteranno in marcia per fermare le Amazzoni venendo talvolta ostacolati da una banda di ladri imbranati che si fanno chiamare \"Le Tigri\"."}
{"id": "3275762", "revid": "93556", "url": "https://it.wikipedia.org/wiki?curid=3275762", "title": "Angelika Raubal", "text": "Il padre, Leo Raubal, mor\u00ec nel 1910. La ragazza aveva un forte legame con lo zio materno, e secondo alcuni i due erano amanti, condividendo un amore incestuoso, anche se tale fatto non \u00e8 mai stato provato.\nBiografia.\nAngelika Raubal detta Geli cresce a Vienna, dove frequenta il liceo femminile Mariahilfer (Mariahilfer M\u00e4dchengymnasium). Poich\u00e9 i risultati scolastici sono negativi, deve ripetere la classe e la madre, Angela Hitler, la trasferisce al Realgymnasium. Per completare gli studi, Geli si trasferisce dalla zia Maria Raubal a Linz, dove frequenta l'Akademisches Gymnasium. Nel 1923, quando lei ha 15 anni, lo zio materno Adolf Hitler viene nominato suo tutore. L'anno seguente, nel 1924, Geli si reca con il fratello Leo Raubal a Landsberg am Lech, dove incontra lo zio per la prima volta. Nel giugno 1927 sar\u00e0 una delle prime ragazze a conseguire la maturit\u00e0.\nNel 1927, dopo il diploma della ragazza, lo zio la conduce con s\u00e9 al congresso del Partito Nazista presso Norimberga e in altri luoghi d'interesse, tra cui spiccano Berlino, Amburgo e Weimar. Durante questi viaggi, la giovane Raubal \u00e8 accompagnata anche dalla madre e Rudolf Hess far\u00e0 loro da autista. Geli decide quindi di studiare medicina presso l'universit\u00e0 Ludwig Maximilian di Monaco di Baviera e in autunno va a risiedere in una pensione situata a non molta distanza dalla residenza dello zio Adolf Hitler. Durante questo periodo, Angelika stringe amicizia con Henriette Hoffmann, la figlia del fotografo Heinrich Hoffmann. Questi dir\u00e0 che Geli Raubal \"con la sua natura spontanea, priva di ombra di smorfiosaggine, diventava sempre il centro dell'attenzione di chi le stava attorno\".\nNel tempo libero, la giovane si reca all'Opera con lo zio o viaggia con lui; entro il primo semestre, Geli abbandona la facolt\u00e0 di medicina. Nel 1927, Rudolf Hess comunica a Hitler che Emil Maurice (cofondatore delle SS nonch\u00e9 autista di Hitler) gli ha confessato di volersi sposare con Angelika; poich\u00e9 Angelika \u00e8 ancora minorenne, la cosa \u00e8 fuori questione: lo zio minaccia di rispedirla a Vienna e nel gennaio 1928 licenzia Maurice. Nell'ottobre 1929, Hitler si trasferisce con la nipote in un appartamento presso Prinzregentenplatz 16: la stanza di Angelika era affacciata sul Prinzregententheater.\nIn questo periodo, Angelika Raubal esprime il desiderio di diventare cantante lirica e lo zio finanzia i suoi studi. Il 14 settembre 1930, Adolf Hitler \u00e8 eletto al Reichstag; il rapporto tra zio e nipote presenta molti interrogativi, perch\u00e9 Hitler teneva sempre accanto Angelika Raubal e gi\u00e0 allora esisteva chi riteneva questo fatto anormale, morboso. In particolare, Gregor Strasser, rivale politico interno al partito, diffam\u00f2 Hitler in tal senso. Molti altri oppositori politici dei nazionalsocialisti sfruttarono la storia secondo cui Hitler avesse un rapporto incestuoso con la nipote, ma data la mancanza di prove queste storie sembrano essere limitate a della semplice propaganda antinazista.\nMorte.\nAngelika Raubal si suicid\u00f2 nell'appartamento di Prinzregentenplatz, il 18 settembre 1931, sparandosi con la pistola di Adolf Hitler, una Walther calibro 6,35 mm. L'ipotesi di suicidio non \u00e8 pienamente accertata, sebbene non ci siano prove concrete per affermare il contrario: la stanza in cui fu ritrovata, ad esempio, era chiusa dall'interno. Gi\u00e0 all'epoca dei fatti alcuni quotidiani riportarono una versione diversa dell'accaduto, indirizzata ad un omicidio (non si palesa per\u00f2 il fatto che Hitler fosse il mandante se non l'esecutore materiale del delitto): pi\u00f9 esplicito di tutti fu il giornale socialista \"M\u00fcnchener Post\", che il 20 settembre 1931, in un articolo riportava che \"Il 18 settembre 1931 Hitler spar\u00f2 alla propria amata nipote, Geli Raubal, 24 anni. L'omicidio \u00e8 stato archiviato come suicidio dal Ministro della Giustizia bavarese, che \u00e8 un alleato politico\".\nTuttavia, il corpo di Raubal venne gravemente sfregiato e il suo naso risult\u00f2 rotto; una lettera incompiuta indicava che stava lasciando la casa dello zio per andare a Vienna. La causa della morte sarebbe un'emorragia polmonare, e infatti il corpo della giovane venne ritrovato circa 17 ore dopo la morte. Alla polizia Hitler spiegher\u00e0 che la nipote desiderava continuare a fare la cantante, e tuttavia si sentiva molto sotto pressione. Leo Raubal aveva incontrato Geli quella settimana, riferendo che la sorella gli era parsa tranquilla.\nAngelika Raubal venne sepolta il 23 settembre presso il Zentralfriedhof di Vienna e due giorni dopo lo zio visit\u00f2 la tomba. Il fatto che le fosse stato concesso un funerale cattolico nonostante il suicidio \u00e8 per molti una prova del fatto che in realt\u00e0 la giovane fu uccisa, tuttavia tale elemento non rappresenta di per s\u00e9 una prova sufficiente ma solo un indizio. Gregor Strasser comunic\u00f2 al fratello Paul, in via strettamente confidenziale, che Hitler aveva ucciso Geli durante un litigio; egli pass\u00f2 tre notti e tre giorni presso di lui impedendogli infine di uccidersi. Paul Strasser, dopo la morte di Gregor, lo comunic\u00f2 all'altro fratello Otto Strasser.\nNon si sa di altri testimoni dell'accaduto: alla domanda di come mai, dal momento che Hitler ancora non era potente, non si pass\u00f2 alle vie legali, la risposta fu che il ministro della giustizia bavarese Gurtner affoss\u00f2 il processo, dichiarando che si trattava di suicidio. In seguito, egli fu ricompensato con la carica di ministro della giustizia del Reich. Quando Otto Strasser pubblic\u00f2 nel 1939 sul quotidiano francese \"Journal\" un articolo sulla morte di Geli e sulla colpevolezza di Hitler ricevette da Monaco di Baviera una lettera da Padre Pant, che - affermando di aver proceduto all'interramento del corpo in terra santa - confermava che non si trattava di suicidio. Il pagamento della tomba sar\u00e0 completato nel 1938, nel marzo 1946 il corpo viene trasferito e negli anni sessanta se ne perdono le tracce.\nEffetti su Hitler.\nQuando, presso Norimberga, l'uomo seppe del suicidio della nipote, piomb\u00f2 in un forte stato di depressione, quasi tanto da voler abbandonare la politica; sembrerebbe, inoltre, che lui stesso abbia meditato di togliersi la vita (fatto non nuovo, documentato anche in occasione del fallimento del Putsch del 1923).\nDurante il processo di Norimberga, Hermann G\u00f6ring rifer\u00ec che la morte della nipote segn\u00f2 profondamente Hitler, lasciandogli ferite tali da mutare per sempre il suo modo di relazionarsi con gli altri.\nDopo la morte della nipote, Hitler conserv\u00f2 la stanza di Geli intatta, impedendo a chiunque di entrarvi. Adolf Hitler fece realizzare un busto di Angelika Raubal da Ferdinand Liebermann e conserv\u00f2 un ritratto della nipote nella propria camera da letto, sia presso il Berghof che presso la Cancelleria di Berlino. Sembra infine che Hitler abbia usato la stessa pistola della nipote per uccidersi."}
{"id": "3275767", "revid": "729019", "url": "https://it.wikipedia.org/wiki?curid=3275767", "title": "Stazione di Sori", "text": "La stazione di Sori \u00e8 una fermata ferroviaria posta lungo la linea Genova-Pisa, a servizio dell'omonimo comune.\nStoria.\nLa prima stazione di Sori, posta in posizione pi\u00f9 occidentale rispetto a quella di oggi, fu attivata il 23 novembre 1868 in occasione dell'apertura della tratta ferroviaria da Genova a Chiavari.\nFra il 1921 ed il 1923 fu attivato il raddoppio del tratto di linea compreso tra Pieve di Sori (l'attuale Pieve Ligure, proprio allora in fase di separazione da Sori quale comune indipendente) e Camogli. In tale occasione la stazione fu spostata di 227\u00a0m (da 14+056,60 a 14+283,10) ed il nuovo fabbricato and\u00f2 a sostituire la casa cantoniera a guardia del passaggio a livello sull'Aurelia, soppresso a seguito dello spostamento della stessa.\nStrutture ed impianti.\nLa fermata conta due binari, serviti da un marciapiede ad isola accessibile attraverso un sottopassaggio.\nIl fabbricato viaggiatori, un edificio a due piani in classico stile ferroviario, \u00e8 solo parzialmente utilizzato: alcuni locali del piano terra sono stati dati in comodato all'associazione \"L'edera\" che vi ha aperto un centro anziani con bar-ristorante.\nServizi.\nLa fermata dispone di:\nMovimento.\nSori \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria."}
{"id": "3275773", "revid": "767487", "url": "https://it.wikipedia.org/wiki?curid=3275773", "title": "Guapparia (film)", "text": "Guapparia \u00e8 un film del 1984, diretto da Stelvio Massi, con protagonisti Mario Merola e Ida Di Benedetto.\nQuesto \u00e8 l'ultimo film interpretato da Mario Merola come protagonista.\nTrama.\nSalvatore Di Donato \u00e8 uno dei \"guappi\" pi\u00f9 temuti e rispettati del Rione Sanit\u00e0. La sua donna, Assuntina \u00e8 una giovane attrice di teatro. Durante un pellegrinaggio alla Madonna dell'Arco, Salvatore e Assuntina incontrano Margherita, una donna altera e bella, amica d'infanzia di lei. Salvatore se ne innamora perdutamente e, dopo una breve corte, lascia Assuntina e va a vivere con la nuova innamorata. Margherita, per\u00f2, \u00e8 una donna forte, libera, che mal sopporta il comando e le imposizioni di Salvatore, e finisce per cacciarlo di casa, ridicolizzandolo agli occhi di tutti. Salvatore, ormai praticamente privato di qualsiasi dignit\u00e0, tenta disperatamente di riconquistare la donna ma senza successo; lei, al contrario, accetta la corte di un orefice che le stava dietro da tempo e se lo porta a casa. Salvatore \u00e8 disperato, affoga le sue pene nell'alcool e una sera canta e uccide l'orefice che lo aveva sfidato."}
{"id": "3275774", "revid": "1884099", "url": "https://it.wikipedia.org/wiki?curid=3275774", "title": "Nikita Simonjan", "text": "Carriera.\nClub.\nHa cominciato la sua carriera con il Kryl'ja Sovetov Mosca: dopo la retrocessione del 1948, pass\u00f2 allo Spartak Mosca, in cui ha trascorso 10 stagioni.\nCon lo Spartak ha vinto quattro campionato e due coppe sovietiche, conquistando per tre volte il titolo di capocannoniere.\nNazionale.\nConta 22 presenze e 12 reti con la Nazionale sovietica.\nEsord\u00ec l'8 settembre del 1954 nell'amichevole contro la , in cui mise a segno una doppietta. Con la nazionale vinse l'oro ai Giochi olimpici di Melbourne\nAllenatore.\nSmessi i panni del calciatore, divenne immediatamente allenatore dello stesso Spartak Mosca che guid\u00f2 in due periodi: dal 1960 al 1965 e dal 1967 al 1972; arricch\u00ec cos\u00ec la sua bacheca con altri due campionati sovietici, oltre e a tre coppe sovietiche.\nPassato all'Ararat, nel 1973 conquist\u00f2 l'accoppiata Coppa - Campionato. Tra il 1977 e il 1979 fu alla guida della nazionale sovietica; in seguito allen\u00f2 nuovamente l'Ararat e il \u010cornomorec'.\nNel 1988, in seguito a problemi cardiaci del CT sovietico Valeri Lobanovski, Simonjan \u00e8 richiamato sulla panchina della Nazionale sovietica in sua sostituzione: guida l'URSS nel solo match del 23 marzo 1988, un'amichevole giocata contro la e vinta 4-0 grazie a tre reti di Oleh Protasov e un gol di Hennadij Lytov\u010denko, prima di essere rimpiazzato con Jurij Morozov."}
{"id": "3275775", "revid": "1928807", "url": "https://it.wikipedia.org/wiki?curid=3275775", "title": "William Brewster (predicatore)", "text": "Gi\u00e0 nel 1602 fonda, a Scrooby, una sorta di \"congregazione\" staccata dalla chiesa anglicana, costituendo nel 1606 una chiesa separatista. Insieme con alcuni dei suoi seguaci, nel 1608 emigra nei Paesi Bassi, precisamente a Leida, in cerca di maggiore libert\u00e0; qui \u00e8 nuovamente a capo di una comunit\u00e0, e, contemporaneamente al suo ruolo di predicatore, stampa clandestinamente degli opuscoli di ispirazione calvinista, ragion per cui viene arrestato dalle autorit\u00e0 l\u00ec presenti, su ordine dell'ambasciatore britannico. Riuscir\u00e0 a scappare, per poi far parte, nel 1620, dell'equipaggio del \"Mayflower\"; fu uno dei fondatori della colonia di Plymouth, dove rimarr\u00e0 un influente predicatore fino alla sua morte.\nL'attrice Jordana Brewster, nota al grande pubblico per aver recitato in numerosi film della saga \"Fast and Furious\", \u00e8 una sua diretta discendente."}
{"id": "3275778", "revid": "1305772", "url": "https://it.wikipedia.org/wiki?curid=3275778", "title": "William Brewster", "text": ""}
{"id": "3275781", "revid": "1793900", "url": "https://it.wikipedia.org/wiki?curid=3275781", "title": "James Earp", "text": "James era uno dei poco noti fratelli maggiori del famoso sceriffo e pistolero Wyatt Earp.\nBiografia.\nArruolatosi tra le file nordiste con i fratelli Newton e Virgil durante la guerra di secessione americana, nel 1879 si port\u00f2 a Tombstone (Arizona) con Virgil ed il pi\u00f9 noto fratello, Wyatt Earp. I pi\u00f9 giovani fratelli Morgan e Warren arrivarono nel 1880. Mentre i fratelli iniziavano l'attivit\u00e0 di sceriffi, James Earp avvi\u00f2 una casa da gioco. Non direttamente implicato nella famosa sparatoria all'O.K. Corral, nella quale Wyatt, Virgil e Morgan, insieme al pistolero Doc Holliday, affrontarono membri della gang criminale dei \"Cowboys\", James Earp lasci\u00f2 Tombstone il 19 marzo 1882, scortando la salma del fratello Morgan, assassinato il giorno precedente. Stando alle fonti, James non partecip\u00f2 in prima persona alla famosa Vendetta degli Earp (20 marzo-15 aprile 1882), anche nota come \"Guerra dell'Arizona\"."}
{"id": "3275784", "revid": "117018154", "url": "https://it.wikipedia.org/wiki?curid=3275784", "title": "Lavanda dei piedi (Giovanni Agostino da Lodi)", "text": "La Lavanda dei piedi \u00e8 un dipinto a olio su tavola (132x111 cm) di Giovanni Agostino da Lodi, datato 1500 circa e conservato nelle Gallerie dell'Accademia a Venezia.\nStoria e descrizione.\nIn una stanza appena visibile nella penombra, gli apostoli assistono sorpresi alla lavanda dei piedi voluta da Ges\u00f9, che li lascia un po' sbigottiti, tanto che Cristo sembra essere irritato dalla loro incapacit\u00e0 di comprendere.\nCon l'eccezione di Pietro, seduto in primo piano mentre riceve il lavaggio da parte di Ges\u00f9, tutti gli apostoli sono allineati in piedi in secondo piano, in isocefalia, cio\u00e8 con le teste tutte alla stessa altezza. Ne \u00e8 escluso anche un inserviente, sulla destra, che sta preparando la spugna per asciugare i piedi a Pietro.\nSul sedile di Pietro si legge la data MCCCCC e in primo piano, sopra il gradino marmoreo (un espediente di matrice padovana filtrato dai pittori lombardi) si trovano alcuni oggetti la cui resa attenta rimanda allo studio delle opere fiamminghe: il sandalo slacciato dell'apostolo e soprattutto la bacinella in maiolica colma d'acqua, che d\u00e0 all'artista la possibilit\u00e0 di cimentarsi nella realizzazione di riflessi di \"lustro\". Ricordano i fiamminghi anche i panneggi rigidi e accartocciati, evidenti nel personaggio di Cristo.\nNelle varie fisionomie degli apostoli si colgono i maggiori echi di Leonardo: Giorgione studi\u00f2 a fondo quest'opera, traendo le fisionomie per altri suoi lavori come il \"Ragazzo con la freccia\", la \"Sacra Famiglia Benson\" e le \"Tre et\u00e0 dell'uomo\"."}
{"id": "3275785", "revid": "787565", "url": "https://it.wikipedia.org/wiki?curid=3275785", "title": "Tito Agosti", "text": "Ufficiale di cavalleria pluridecorato del Regio Esercito, prese parte alla conquista della Libia, alla prima e alla seconda guerra mondiale e anche alla guerra d'Etiopia. Dopo l'armistizio dell'8 settembre 1943 ader\u00ec alla Repubblica Sociale Italiana ricoprendo il ruolo di comandante della 2\u00aa Divisione granatieri \"Littorio\". Catturato nel 1945, accusato di crimini guerra si suicid\u00f2 l'anno successivo poich\u00e9 non intendeva farsi processare da coloro che considerava traditori.\nBiografia.\nNacque a Morrovalle, in provincia di Macerata, il 19 agosto 1889, figlio di Felice e Palmira Garzoglio, si arruol\u00f2 giovanissimo nel Regio Esercito per diventare sottotenente il 19 maggio 1912. Prese brevemente parte alla guerra italo-turca, combattendo poi durante la prima guerra mondiale in cui fu promosso al grado di capitano il 23 agosto 1917, ed insignito di una medaglia d'argento al valor militare per il combattimento sostenuto tra Torre di Zuino e Cervignano il 4 novembre 1918.\nNel 1925-1926, col grado di capitano, fu comandante di compagnia del 13\u00ba Battaglione eritreo, partecipando alla conquista dell'Oltregiuba e della Migiurtinia in Somalia.\nDurante il ventennio ader\u00ec al fascismo e partecip\u00f2 alla guerra d'Etiopia, comandando dapprima il Gruppo Squadroni di Cavalleria Coloniale \"Penne di Falco\" e poi il III Gruppo bande armate della Somalia nel fronte di Harar, meritandosi una medaglia di bronzo al valor militare e due promozioni, la prima a tenente colonnello (31 dicembre 1935) e quindi a colonnello per meriti eccezionali. Al termine del conflitto fu decorato con una seconda medaglia d'argento al valor militare.\nPartecip\u00f2 alla seconda guerra mondiale combattendo in Africa Orientale Italiana. A lui venne assegnata la difesa del fronte di Sciasciamanna, nello scacchiere Sud del Galla e Sidama: riusc\u00ec a far ritirare le truppe rimanenti dopo il sanguinoso combattimento del Dadaba, subendo continui attacchi da migliaia di ribelli arussi, via via sostenuti dalla popolazione locale. Il 19 maggio del 1941 venne fatto prigioniero dagli inglesi dopo aver combattuto fino \"al limite delle umane possibilit\u00e0\" come ordinato dal Comando Supremo, e fu insignito della Croce di Cavaliere dell'Ordine militare di Savoia il 1\u00ba agosto 1941, e successivamente di una terza medaglia d'argento al valor militare.\nRimpatriato in quanto ferito, dopo l'armistizio dell'8 settembre 1943 ader\u00ec alla Repubblica Sociale Italiana in data 18 dello stesso mese col grado di generale di divisione dell'arma di cavalleria. Gli venne affidato il comando della 2\u00aa Divisione granatieri \"Littorio\" che si stava addestrando in Germania nel campo di M\u00fcnsingen, e che il 18 luglio 1944 ricevette la visita di Benito Mussolini e del Maresciallo d'Italia Rodolfo Graziani. Rientrata in Italia, in un primo tempo la sua Divisione venne posizionata a ridosso della Linea Gotica ma, successivamente, fu rischierata sul fronte occidentale dove, fra il colle di Tenda e il Piccolo San Bernardo, sostenne alcuni combattimenti contro le truppe franco-statunitensi. Il 27 aprile 1945, quando l'unit\u00e0 era ancora in possesso di alcuni territori francesi, egli emise l'ordine di scioglimento della divisione, venendo poi catturato dagli Alleati. Rinchiuso successivamente nel campo di concentramento di Coltano, fu accusato di aver commesso crimini di guerra. Mentre si trovava rinchiuso nel carcere militare di Forte Boccea a Roma, per\u00f2, prefer\u00ec suicidarsi piuttosto che essere giudicato da una giuria che egli riteneva \"parziale e traditrice\".\nParlando di lui, Adolfo Beria di Argentine disse che \"il suo comportamento esemplare fu ignorato da tutti: Alleati, Resistenza, Movimento Sociale Italiano\"."}
{"id": "3275786", "revid": "767487", "url": "https://it.wikipedia.org/wiki?curid=3275786", "title": "Lo scugnizzo", "text": "Lo scugnizzo \u00e8 un film commedia del 1979, scritto e prodotto da Ciro Ippolito e diretto da Alfonso Brescia.\nTrama.\nIl piccolo Gennarino, orfano dei genitori, si esibisce per strada a Napoli come suonatore ambulante insieme alla madre adottiva Angela. Purtroppo un giorno la donna si ammala e deve essere ricoverata in ospedale, cos\u00ec il bambino, nella necessit\u00e0 di trovare del denaro per le cure, si aggrega ad un gruppo di ladruncoli. Viene per\u00f2 subito catturato dalla polizia e chiuso in un penitenziario minorile, da dove per\u00f2 scappa quasi subito. Sempre in cerca del denaro, Gennarino decide di rivolgersi ad un boss della malavita napoletana."}
{"id": "3275787", "revid": "1561325", "url": "https://it.wikipedia.org/wiki?curid=3275787", "title": "Cooper Huckabee", "text": "Biografia.\nNato in Alabama, ha effettuato gli studi alla Davidson High School e giocato a football alla University of Southern Mississippi. Inizia la sua carriera verso la met\u00e0 degli anni settanta, si fa notare al fianco di John Travolta in \"Urban Cowboy\" e partecipa a film come \"Il tunnel dell'orrore\", \"Le strade della paura\" e \"Due sconosciuti, un destino\".\nNel 1981 interpreta Euple Byrd, primo marito della cantante country Tammy Wynette nel film per la televisione \"Stand By Your Man\". Nel 1993 interpreta Henry Thomas Harrison nel film bellico \"Gettysburg\". Nel corso degli anni si divide tra cinema e televisione, partecipando a numerose serie televisive. Nel 2009 appare nel videoclip del singolo \"A Dustland Fairytale\" dei The Killers, mentre nel 2010 partecipa alla terza stagione della serie televisiva \"True Blood\" nel ruolo di Joe Lee Mickens."}
{"id": "3275791", "revid": "767487", "url": "https://it.wikipedia.org/wiki?curid=3275791", "title": "Sul limite del Nirvana", "text": "Sul limite del Nirvana \u00e8 un film muto italiano del 1915 diretto da Vittorio Rossi Pianelli.\nTrama.\nNarindra sci\u00e0 vorrebbe sposare la bella Satthianadjan, figlia del Rajah di Indore, ma la giovane ama invece sir Oldham, l\u2019ambasciatore inglese, che ha offerto al Rajah il protettorato della Gran Bretagna. D\u2019accordo con Fethy Bey, ministro infedele del Rajah, Narindra fa in modo che sir Oldham sia sottoposto al giudizio di Siva e Visn\u00f9 \u2013 aprire una delle due porte, quella della vita o quella della morte. E bench\u00e9 Oldham sceglie quella giusta, gli avventa contro una belva, che l\u2019inglese riesce ad abbattere. Furente per lo scacco, Narindra dichiara la guerra all\u2019Indore, ma l\u2019intervento britannico lo pone in fuga. Oldham \u00e8 ferito e Fethy diffonde la notizia della sua morte. Il vecchio Rajah sostituisce il veleno con cui Satthianadjan vuol darsi la morte con un sonnifero. Quando Oldham riesce a giungere ad Indore, crede che la sua fidanzata abbia oltrepassato il \u201climite del Nirvana\u201d. Ma la fanciulla si sveglia e lo abbraccia. Fethy viene gettato nella fossa delle belve feroci."}
{"id": "3275792", "revid": "2032913", "url": "https://it.wikipedia.org/wiki?curid=3275792", "title": "What the Hell", "text": "What the Hell \u00e8 un brano musicale della cantautrice canadese Avril Lavigne, pubblicato come primo singolo dal quarto album della cantante \"Goodbye Lullaby\", messo in commercio a partire dal 2 marzo 2011. Il singolo, composto dalla stessa Avril in collaborazione con Max Martin e Shellback, \u00e8 stato pubblicato il 7 gennaio 2011 ed \u00e8 stato trasmesso in rotazione radiofonica a partire dal 14 gennaio. La copertina del singolo \u00e8 stata mostrata in anteprima il 14 dicembre 2010 sul sito ufficiale della cantante mentre il 17 dicembre \u00e8 stato possibile ascoltare su Amazon una breve anteprima del brano.\nDescrizione.\nIl brano ha un'impronta power pop che riprende il sound dei suoi ultimi lavori (soprattutto \"Girlfriend\") ma che si discosta dal nuovo album, acustico e pi\u00f9 sentimentale. Sul brano Avril ha dichiarato: \"Questa \u00e8 la canzone meno personale dell'album. \u00c8 un inno assoluto al divertimento e alla libert\u00e0, a non frenarsi e a seguire il proprio istinto anche se questo comporta delle scelte difficili. \u00c8 la canzone pi\u00f9 pop del disco\".\nNel brano la cantautrice vuole trasmettere una grande forza e voglia di libert\u00e0, necessaria per avere il coraggio di essere sempre se stessi. La canzone racconta infatti di una storia sentimentale finita male, vissuta da una brava ragazza che non riceve pi\u00f9 attenzioni e viene ignorata dal suo fidanzato: decide che \u00e8 giunto il momento di prendere in mano la sua vita e fare ci\u00f2 che vuole e, spinta dalla rabbia per la delusione, inizia a fare follie, ubriacandosi, restando fuori fino a notte fonda e passando da un ragazzo all'altro.\nAvril ha presentato il brano in anteprima la notte di San Silvestro durante il consueto appuntamento televisivo americano \"Dick Clark's Rockin' New Year's Eve\" durante il quale la cantante ha eseguito anche \"Girlfriend\"; a partire dal 1\u00ba gennaio 2011 e per sole 48 ore \u00e8 stato possibile scaricare gratuitamente la canzone dalla pagina ufficiale di Avril su Facebook.\nAccoglienza.\nJody Rosen del magazine statunitense \"Rolling Stone\" ha assegnato al brano 3.5 stelle su 5 considerandolo uno dei brani pi\u00f9 orecchiabili di Lavigne, con una melodia dolce e un ritornello frizzante e coinvolgente da ballare e cantare a squarciagola. Gil Kaufman di \"MTV\" ha espresso il suo apprezzamento del brano, soprattutto per quel ritmo contagioso e per la sensazione di energia che trasmette gi\u00e0 dal primo ascolto e che ricorda tanto alcuni dei suoi successi, soprattutto \"Girlfriend\". Nick Levine del sito britannico \"Digital Spy\" ha assegnato al brano 5 stelle su 5 definendolo un \"dolce bubblegum pop punk\" apprezzando in modo particolare la musicalit\u00e0 creata dai produttori Martin e Shellback. Positiva \u00e8 stata anche la recensione sulla rivista statunitense \"Billboard\" secondo cui Avril ha unito le migliori qualit\u00e0 dei suoi due pi\u00f9 grandi successi, \"Complicated\" e \"Girlfriend\", creando un sound dolce e spensierato. Avril, dopo il lungo tempo trascorso, non ha perso colpi ed \u00e8 tornata vincente.\nBill Lamb, il critico musicale di \"About.com\", ha assegnato al brano 4 stelle su 5 apprezzando la vivacit\u00e0 del pezzo, l'irresistibile melodia pop e il testo intrigante che potrebbe alludere alla separazione della cantante con l'ex marito Deryck Whibley; conclude dicendo che si tratta di un brano estremamente accattivante e coinvolgente e la semplicit\u00e0 del testo lo rende facilmente cantabile. Jim Malec su \"Americanoise.com\" ha considerato il brano poco interessante e banale, con poche possibilit\u00e0 di successo, e sull'interpretazione vocale della Lavigne ha dichiarato: \"Non c'\u00e8 convinzione e grinta nella sua voce, ma solo un senso di rassegnazione\". Secondo Heather McDaid del sito \"Stereoboard.com\" il brano non \u00e8 ispirato alla vita personale della cantante e al suo divorzio con Deryck Whibley ma porta come suo messaggio pi\u00f9 profondo l'idea di un approccio nuovo e pi\u00f9 divertente alla vita; sullo stile del brano aggiunge: \"\u00c8 dannatamente orecchiabile; \u00e8 la tipica canzone di Avril, divertente e contagiosa che ti rimane in testa nel giro di pochi ascolti; \u00e8 destinata ad essere un successo\".\nHolly Thomas sulla rivista britannica \"Frost Magazine\" afferma che il brano pu\u00f2 risultare irritante poich\u00e9 non mostra quella maturit\u00e0 artistica attesa per il nuovo album ma \u00e8 comunque irresistibile, sia per il testo semplice e simpatico (\"Chi di noi non ha bisogno a volte di essere un po' pazzo?\"), sia per il sound divertente simile a \"Girlfriend\".\nKirsten Coachman di Blogcritics ha espresso il suo apprezzamento nei confronti del brano: \"Ha tutti gli ingredienti necessari per un successo: un ottimo team di produzione, il ritmo coinvolgente, un testo chiaro e leggero attinente al sound, facile da cantare e con cui la gente, soprattutto le donne, possono relazionarsi\". Il brano \u00e8 piaciuto anche a Kanye West e Kim Kardashian che hanno espresso il loro apprezzamento del brano sul social network Twitter.\nVideo musicale.\nLe riprese del video, inizialmente previste nelle ultime due settimane di novembre, sono state rimandate alle prime due di dicembre (esattamente dal 3 al 5 dicembre). Il video, diretto da Marcus Raboy, \u00e8 stato realizzato con tecnologia 3-D e vede la partecipazione dello storico chitarrista di Avril Evan Taubenfeld. Il video \u00e8 stato mostrato in anteprima il 23 gennaio 2011 sul canale \"SKY UK\" nel Regno Unito e sulla rete ABC durante la messa in onda del film \"Mean Girls 2\" negli Stati Uniti: il giorno successivo il video \u00e8 stato aggiunto sul canale VEVO della cantante.\nIl video comincia con Avril distesa a letto con il suo ragazzo, interpretato dall'attore Spencer Hill; dopo essersi alzata va di fronte a uno specchio dove si spruzza le sue due fragranze, \"Black Star\" e \"Forbidden Rose\", chiude il suo ragazzo in una cabina armadio ed esce di casa. Camminando per strada ruba un taxi: quando si accorge di essere inseguita dal ragazzo su una bici, Avril esce dal taxi che va cos\u00ec a schiantarsi contro un altro veicolo. Gioca in un campo di basket, e dopo un tiro messo a segno, vede il suo ragazzo che la sta ancora inseguendo e scappa via. Entra poi in un negozio di \"Abbey Dawn\" (la commessa che saluta Avril all'ingresso \u00e8 Judy, sua madre nella vita reale) e dopo essersi cambiata, sale sul palco e si esibisce con la sua band; dopo essersi buttata in mezzo alla folla, Avril torna dal ragazzo che la stava guardando da sotto il palco. Il video termina con i due stesi nuovamente a letto. In un'intervista rilasciata sul canale MTV, Avril ha dichiarato che la sua scena preferita del video \u00e8 quella finale, in cui canta sul palco con la sua band.\nIl video presenta alcuni richiami a dei video precedentemente girati dalla cantante: le scene di Avril a letto \"(My Happy Ending)\", quando si spruzza le fragranze \"(Hot)\", mentre cammina per strada \"(Don't Tell Me)\", mentre gioca a basket ed \u00e8 in camerino \"(Complicated)\", la scena nel night club \"(I'm with You)\", la sua esibizione sul palco con la band e il tuffo dal palco \"(Losing Grip)\".\nIl video ha ottenuto la certificazione Vevo il 25 gennaio 2012 per il raggiungimento di 100 milioni di visualizzazioni.\nSuccesso commerciale.\nNegli Stati Uniti il brano \u00e8 entrato alla posizione numero 6 della classifica digitale statunitense con circa 163.000 copie vendute e alla posizione numero 13 della Billboard Hot 100; nelle settimane successive il brano, anche a causa del basso airplay radiofonico, non riesce a entrare nella top 10 americana fermandosi alla posizione numero 11; solo nella settimana del 26 marzo 2011 il brano entra nella top 40 dei brani pi\u00f9 trasmessi dalle radio alla posizione numero 40 e sale fino alla posizione numero 27. In Canada il brano ha debuttato alla posizione numero 8 della Billboard Canadian Hot 100 e alla #4 della classifica digitale, con circa 16.000 copie digitali vendute, diventando il terzo debutto pi\u00f9 alto di Avril dopo \"Girlfriend\" e \"Keep Holding On\" che erano entrati direttamente alla prima posizione."}
{"id": "3275793", "revid": "125646624", "url": "https://it.wikipedia.org/wiki?curid=3275793", "title": "Gregory Sporleder", "text": "Biografia.\nSi \u00e8 diplomato presso la University City Senior High School, a University City, Missouri (un sobborgo di St. Louis). Nella sua carriera ha recitato in film come \"Mezzo professore tra i marines\", \"The Rock\", \"Twister\", \"Black Hawk Down - Black Hawk abbattuto\", \"S.W.A.T. - Squadra speciale anticrimine\", \"La citt\u00e0 verr\u00e0 distrutta all'alba\" e molti altri.\nNel 1994 ha recitato nel videoclip di Sheryl Crow \"All I Wanna Do\", ma dopo la candidatura del brano ai Grammy, \u00e8 stata diffusa una nuova versione del videoclip con le scene, in cui Sporleder era protagonista, tagliate. Sporleder ha lavorato anche per la televisione, ha recitato nel film per la TV \"A prova di errore\" ed \u00e8 stato guest star in numerose serie televisive, come \"Friends\", \"NYPD Blue\", \"Smallville\", \"24\", \"Monk\" e \"The Mentalist\". Nel 2010 ha interpretato il ruolo ricorrente di Calvin Norris nella terza stagione della serie televisiva della HBO \"True Blood\".\nDoppiatori italiani.\nNelle versioni in italiano dei suoi film, Gregory Sporleder \u00e8 stato doppiato da:"}
{"id": "3275797", "revid": "1305772", "url": "https://it.wikipedia.org/wiki?curid=3275797", "title": "Colomba solitaria", "text": "Colomba solitaria (\"Lonesome Dove\") \u00e8 una miniserie televisiva di 4 puntate del 1989, diretta da Simon Wincer e interpretata da Robert Duvall e Tommy Lee Jones.\nLa saga.\n\"Lonesome Dove\" fa parte di una serie:"}
{"id": "3275798", "revid": "71433", "url": "https://it.wikipedia.org/wiki?curid=3275798", "title": "Greg Sporleder", "text": ""}
{"id": "3275800", "revid": "599013", "url": "https://it.wikipedia.org/wiki?curid=3275800", "title": "Au\u00f0un Helgason", "text": "Carriera.\nClub.\nDal 2011 al 2013 ha giocato per il Selfoss, nella seconda divisione islandese. In patria ha giocato anche con FH (vincendo la Coppa d'Islanda 2007), Fram, Leiftur e Grindavik. Ha giocato inoltre con formazioni norvegesi (perdendo una finale di coppa nazionale), svedesi, svizzere e belghe.\nNazionale.\nCon la nazionale islandese ha marcato 35 presenze segnando una rete contro la nazionale lituana."}
{"id": "3275801", "revid": "111373", "url": "https://it.wikipedia.org/wiki?curid=3275801", "title": "Waldenburgerbahn", "text": "La Waldenburgerbahn (WB) (detta anche \"Waldenburgbahn\") \u00e8 una ferrovia a scartamento ridotto della Svizzera gestita dalla omonima impresa ferroviaria.\nStoria.\nLa costruzione della linea, tra Liestal nel Canton Basilea Campagna e Waldenburg, venne proposta in seguito all'arrivo a Liestal, nel 1858, della ferrovia Basilea-Olten che era stata costruita dalla \"Compagnia della Svizzera Centrale\" (\"Schweizerische Centralbahn\"). Il progetto era finanziato dai comuni interessati, dal Cantone di Basilea-Campagna e dalla Schweizerische Centralbahn.\nIl 1\u00ba novembre 1880 la linea ferroviaria, a scartamento ridotto da 750\u00a0mm, venne aperta all'esercizio. La scelta di tale scartamento fu dettata dalla necessit\u00e0 di ridurre l'ingombro della sede ferroviaria per far correre la linea entro i limiti della carreggiata stradale esistente. Qualche anno prima della prima guerra mondiale si progett\u00f2 un suo prolungamento e, contestualmente, il cambio di scartamento e l'elettrificazione ma tutto venne bloccato dallo scoppio del conflitto. Dal 1923 venne riadattata in sede propria.\nLa linea venne elettrificata nel 1953..\nNel 1985 venne rinnovato il materiale rotabile.\nLa linea \u00e8 gestita dalla societ\u00e0 \"Waldenburgerbahn AG\" (WB), assorbita con effetto dal 1\u00ba gennaio 2016 dalla Baselland Transport. Serve a connettersi con i servizi ferroviari delle FFS nella stazione di Liestal. Attualmente \u00e8 l'unica ferrovia svizzera rimasta con lo scartamento di 750\u00a0mm. Il 6 aprile 2021 la linea ha chiuso per lavori di ricostruzione: verr\u00e0 cambiato lo scartamento (da 750\u00a0mm a un metro) e verranno introdotti nuovi rotabili a pianale ribassato."}
{"id": "3275807", "revid": "767487", "url": "https://it.wikipedia.org/wiki?curid=3275807", "title": "Come l'acqua per gli elefanti", "text": "Come l'acqua per gli elefanti (\"Water for Elephants\") \u00e8 un film del 2011 diretto da Francis Lawrence.\nLa pellicola \u00e8 l'adattamento cinematografico del romanzo del 2006 \"Water for Elephants\", della scrittrice Sara Gruen.\nTrama.\nIl proprietario di un piccolo circo statunitense, arrivato ad Albany, incontra e soccorre un uomo di 95 anni di nome Jacob Jankowski, che apparentemente si \u00e8 separato dal pullman del suo gruppo della sua casa di riposo, che aveva recentemente visitato il circo. I due iniziano a parlarsi e Jacob rivela di aver lavorato per molto tempo in un circo e di essere stato presente durante uno dei peggiori incidenti circensi della storia.\nIl racconto dell'anziano accadde nel 1931, durante la Grande depressione, quando Jacob aveva 23 anni. L'uomo studiava per diventare veterinario presso l'Universit\u00e0 di Cornell di New York. Purtroppo, proprio il giorno del suo ultimo esame, viene informato che i suoi genitori sono rimasti vittime di un incidente automobilistico. Il padre ha lasciato grossi debiti con la banca per pagare l'universit\u00e0 al figlio e, non avendo nessun altro parente, al giovane Jacob non rimane pi\u00f9 nulla e cos\u00ec fugge dalla sua citt\u00e0 saltando sul vagone di un treno in movimento, dove incontra il vecchio Camel.\nSolo il giorno dopo Jacob scopre di essere involontariamente salito sul treno del circo dei Fratelli Benzini e qui i buttafuori lo portano ad incontrare August Rosenbluth, il proprietario e capo addestratore del circo e la sua bellissima moglie Marlena. Dopo che Jacob nota dei problemi su Silver, uno dei cavalli del circo, August decide di assumerlo come veterinario del circo. Jacob esamina il cavallo e riporta che l'animale \u00e8 affetto da una grave laminite, che presto non gli permetter\u00e0 pi\u00f9 di esibirsi. August per\u00f2 non gli d\u00e0 ascolto e Jacob, per non permettere che Silver riceva altri maltrattamenti, decide di sopprimere il cavallo senza il permesso di August. Questo si infuria per aver ucciso uno dei suoi animali e minaccia Jacob di buttarlo fuori se oser\u00e0 compiere ulteriori azioni contro i suoi ordini.\nPer rimpiazzare Silver, August si procura l'elefantessa Rosie. Questo lo entusiasma e organizza una cena privata invitando Jacob a mangiare con lui e sua moglie. Jacob rimane turbato dalla cena, dove August e Marlena (di cui si \u00e8 innamorato) amoreggiano con l'elefante e ballano di fronte a lui e scopre che in realt\u00e0 la loro relazione non \u00e8 una delle pi\u00f9 solide, per via di August che si dimostra possessivo, geloso ed alcune volte addirittura violento nei confronti di Marlena. Nelle settimane seguenti, August si infuria su Rosie non riuscendo a domarla per i numeri del circo, al tal punto che inizia addirittura a picchiarla perch\u00e9 non esegue i suoi comandi. Jacob scopre per\u00f2 che l'elefantessa era stata addestrata in passato da un uomo polacco quindi l'animale comprende solo comandi detti in lingua polacca. Trovata la soluzione, Rosie riesce finalmente ad essere addestrata e si esibisce splendidamente, cos\u00ec il circo gode di un breve periodo di successo. Durante gli allenamenti di Rosie, Jacob e Marlena passano del tempo insieme e si innamorano.\nUna notte August scopre la loro relazione e minaccia entrambi crudelmente, cos\u00ec Jacob e Marlena scappano dal circo e si rifugiano in un hotel. La coppia viene per\u00f2 raggiunta dagli uomini-buttafuori di August, che portano via Marlena contro la sua volont\u00e0 e pestano Jacob. Dopo essersi ripreso dalle ferite subite, Jacob raggiunge il circo alla ricerca di Marlena e quando la ritrova, la donna lo informa che August ha costretto il suo braccio destro Blakie a buttare gente dal treno tutta la notte compresi Wade, Grady, Camel e Walter, questi ultimi due morti schiantatosi su delle rocce. Per via degli ordini disumani e crudeli di August, Wade e Grady decidono di vendicarsi aprendo le gabbie degli animali durante uno spettacolo, scatenando il caos pi\u00f9 totale. Jacob entra nel tendone principale e cerca di soccorrere Marlena, ma viene assalito dagli uomini di August, mentre questo si avventa su Marlena cercando di strangolarla, ma poi viene ucciso da Rosie mentre Grady e Wade soccorrono Jacob e trascinano Blakie fuori dal tendone. Il circo dei Fratelli Benzini fallisce.\nL'anziano Jacob finisce il racconto dicendo come lui, Marlena e Rosie abbiano, alla fine della depressione, intrapreso una carriera al circo Ringling portandosi gli animali che si erano salvati dall'incidente, come lui si sia sposato con Marlena dando alla luce cinque figli e come si siano presi cura di Rosie fino alla sua morte di vecchiaia mentre anche Marlena in seguito mor\u00ec. Jacob deve ora tornare nella sua casa di riposo ma il signore, che ha ascoltato la sua storia, gli permette di lavorare l\u00ec come bigliettaio per il circo.\nProduzione.\nCasting.\nIl ruolo di August era stato proposto a Sean Penn, il quale rifiut\u00f2 il progetto; successivamente il ruolo viene dato a Christoph Waltz.\nPrima di Robert Pattinson il ruolo di Jacob era stato proposto a Channing Tatum, Emile Hirsch ed Andrew Garfield i quali per\u00f2 rifiutarono la parte.\nLocation.\nLe riprese del film sono state effettuate in diversi stati americani tra i quali Tennessee, Georgia e California.\nDistribuzione.\nIl film \u00e8 uscito in anteprima in Germania il 21 aprile del 2011. L'uscita nelle sale cinematografiche americane \u00e8 avvenuta il 22 aprile, mentre in quelle italiane \u00e8 avvenuta il 6 maggio 2011."}
{"id": "3275810", "revid": "767487", "url": "https://it.wikipedia.org/wiki?curid=3275810", "title": "Il romanzo di un atleta", "text": "Il romanzo di un atleta \u00e8 un film muto italiano del 1915 diretto da Vittorio Rossi Pianelli."}
{"id": "3275812", "revid": "671029", "url": "https://it.wikipedia.org/wiki?curid=3275812", "title": "Ta\u00e7a Brasil 1968", "text": "La Ta\u00e7a Brasil 1968 (in italiano Coppa Brasile 1968) \u00e8 stata la 10\u00aa e ultima edizione del torneo. Vi parteciparono le squadre vincitrici di 20 campionati statali disputati l'anno precedente, pi\u00f9 il Palmeiras campione in carica. Con il ritiro di Palmeiras e Santos prima dell'inizio della competizione, furono inclusi l'Oper\u00e1rio e l'Ol\u00edmpico in qualit\u00e0 di sostituti. In seguito ai disguidi organizzativi relativi allo svolgimento della partita di ritorno dei quarti di finale tra Botafogo e Metropol, il torneo si protrasse oltre i limiti di tempo stabiliti dalla CONMEBOL per l'iscrizione alla Coppa Libertadores 1969; pertanto, la qualificazione al torneo fu assegnata ai primi due classificati nel Torneo Roberto Gomes Pedrosa 1968.\nFormula.\nPrimo turno: 4 gruppi, di cui due da 4 squadre e due da 3, divisi geograficamente. Le squadre si affrontano disputando un girone all'italiana.\nSecondo turno: le 2 vincitrici dei gruppi della Zona Nord si affrontano per determinare la vincitrice di zona.\nFase finale: I quarti di finale fungono da turno preliminare; la vincitrice si qualifica alle semifinali con le vincitrici di zona e il campione in carica."}
{"id": "3275813", "revid": "1573940", "url": "https://it.wikipedia.org/wiki?curid=3275813", "title": "Chiesa di San Bruno della Certosa", "text": "La chiesa di San Bruno della Certosa (in francese: \"\u00e9glise Saint-Bruno des Chartreux\") \u00e8 un luogo di culto cattolico di Lione, unica chiesa della citt\u00e0 integralmente in stile barocco.\nDedicata a San Bruno di Colonia, \u00e8 stata la chiesa della certosa di Lione fino alla Rivoluzione francese.\nDal 1911 \u00e8 Monumento storico di Francia.\nStoria.\nLione e le certose.\nAlla fine del XVI secolo la nobilt\u00e0 reale ed il clero partono alla riconquista del cattolico con la creazione di nuovi conventi e l'ampliamento di quelli gi\u00e0 esistenti. La collina della Croce rossastra ritrover\u00e0 quindi la sua vocazione originale risalendo all'antichit\u00e0, cio\u00e8 alla religione. Dal 1584 e nel corso del secolo successivo sui versanti della collina sorgeranno tredici comunit\u00e0 religiose. Questo fatto dar\u00e0 origine al soprannome che oggi si riferisce alla collina di Fourvi\u00e8re, detta infatti la \"collina che prega\".\nI primi ad installarvisi furono i certosini di Grenoble, grazie alle buone relazioni che questi intrattenevano con la Chiesa lionese. Essi erano in effetti venuti ad aiutare il clero di Lione dopo il saccheggio di Forez Guy del XII secolo ed avevano quindi ottenuto alcuni privilegi fra i quali l'esenzione dal pedaggio per il loro transito attraverso il territorio della citt\u00e0 di Lione. Nell'agosto del 1584, in occasione della visita del re Enrico III, due monaci certosini si presentarono per porgere una richiesta. Essi chiesero l'autorizzazione ad aprire una casa del loro ordine nella citt\u00e0 di Lione, permesso che venne loro accordato ed il re promise loro anche un dono di 30\u00a0000 franchi (che non verr\u00e0 tuttavia mai dato), oltre a riservarsi la scelta del nome del nuovo insediamento che fu \"Giglio del Santo Spirito\". Nel 1589 Enrico III mor\u00ec, lasciando la corona ad Enrico IV, che s'affrett\u00f2 a dichiararsi fondatore delle certose ed a confermare loro i privilegi. Gli stessi furono poi confermati da Luigi XIII e da Luigi XIV.\nI certosini iniziarono quindi ad acquisire il territorio \"Girofl\u00e9e\" sulle rive della Saona e successivamente, a poco a poco, si estesero acquisendo i terreni confinanti fino a raggiungere una propriet\u00e0 di ventiquattro ettari. L'estensione della propriet\u00e0 non ha nulla a che fare, come al contrario si potrebbe pensare, con il loro numero. Essi erano in effetti solo ventiquattro monaci e questa volont\u00e0 di espansione deve essere associata alle loro regole di vita, volendo essi allontanare il pi\u00f9 possibile il vicinato che avrebbe potuto disturbare la loro attivit\u00e0 contemplativa.\nCostruzione della chiesa di San Bruno.\nCi vollero sei anni dall'accoglimento della richiesta dei due monaci da parte del re affinch\u00e9 venga posta la prima pietra dell'edificio religioso. I lavori si svolsero in due fasi: la prima fra il 1590 ed il 1690, con la costruzione del coro, di quelle del piccolo chiostro, della sacrestia e di alcune celle, mentre la seconda ebbe luogo nel XVIII secolo, con il termine dei lavori della navata, del transetto e delle cappelle laterali. Infine vi furono alcuni rinnovi, piuttosto che aggiunte, riguardanti principalmente le cappelle e la facciata, nel XIX secolo.\nDescrizione.\nEsterno.\nLa facciata.\nPrima del 1870 la facciata era molto sobria, composta unicamente da un grande muro piatto entro il quale si aprivano una porta ed una finestra. Quando la chiesa \u00e8 divenuta parrocchiale ci si appell\u00f2 all'architetto Louis Sainte-Marie-Perrin (1835 \u2013 1917) che ne defin\u00ec una nuova struttura. Furono realizzati tre livelli progressivamente rientranti, il che contribuisce alla valorizzazione della parte centrale.\nIl primo livello \u00e8 un porticato che protegge l'ingresso alla chiesa e che \u00e8 incorniciato da colonne ioniche invece che da pilastri dorici. Sul portale d'ingresso compare la scritta latina che significa: \u00abVenite a me, voi tutti che siete stanchi e affaticati e io vi ristorer\u00f2\u00bb. Questa citazione evangelica fa riferimento alla sottoscrizione fatta presso i lavoratori della seta di Lione per il finanziamento dei lavori della facciata.\nIl secondo livello \u00e8 un balcone curvilineo con una piccola terrazza ove si trova la finestra, unico elemento conservato della facciata primitiva. Essa \u00e8 contornata da quattro colonne scanalate e sormontata da un frontone triangolare ove si ritrova ancora il simbolo dello Spirito Santo. \nInfine sul terzo livello si trova una nicchia con la statua di san Bruno inquadrata dalle iniziali S.B.\nLa cupola.\nSul campanile si possono ammirare otto aperture ornate da abbattisuono sotto le quali sono poste le otto finestre ovali della cupola. La parte esterna della cupola \u00e8 fatta di pietre dorate e serve a celare la calotta della cupola interna, assai pi\u00f9 bassa. La copertura \u00e8 a falda convessa e vi si vedono alcuni abbaini. Alla sommit\u00e0 si trova una lanterna sormontata da un globo e da una croce in piombo che sono i simboli delle certose. La cupola misura in tutto dieci metri di altezza e trentanove di diametro.\nInterno.\nLa navata.\nLe decorazioni contrastano un poco con il resto della chiesa, tornando ad uno stile pi\u00f9 sobrio e quindi meglio intonato allo spirito della certosa. Essa fu terminata nel XVIII secolo.\nIl soffitto \u00e8 decorato con volte ad ansa di paniere. Il passaggio fra soffitto e muri \u00e8 costituito da una cornice dentellata che corre lungo tutta la chiesa e che fu aggiunta anche al coro nel XVIII secolo. Sotto tale cornice si trova fregio con, nelle metope, un'alternanza di rose e di colombe, simbolo quest'ultimo dello Spirito Santo e quindi della certosa. \nA ciascun lato della navata si trovano quattro arcate che si aprono su cappelle, separate fra loro da colonne doriche.\nI restauri sono stati realizzati nel XIX secolo modificando, fra l'altro, la parte interna di otto cappelle laterali. Gli altari sono stati infatti riorientati rivolgendoli verso i muri esterni. Le finestre che danno luce ad ogni cappella sono state otturate ma se ne vede ancora la traccia sui muri esterni.\nLa crociera e il transetto.\nIl passaggio dal coro alla crociera \u00e8 segnato dall'arco Munet, che prende il nome dal suo realizzatore, architetto vissuto nel XVIII secolo. Esso \u00e8 sostenuto da possenti muri portanti in sganciamento, secondo lo stile barocco. Vi si trovano pure due pilastri incassati di stile dorico le cui nicchie sono oggi occupate dalle statue di Sarrazin.\nFu disegnato nel XVIII secolo dal Servandoni e successivamente modificato dal Soufflot.. La sua caratteristica, \u00e8 quella di essere composto da un'alzata centrale, sulla quale poggiano il tabernacolo, gi\u00e0 ornato con pietre semi-preziose, perdute durante la Rivoluzione francese, e i candelieri, e da due mense, una per la celebrazione della Messa per i monaci, e una per la Messa per i fedeli che stanno nella navata.\nIl baldacchino \u00e8 anch'esso opera del Servandoni (XVIII secolo). Lo scopo evidente fu quello di magnificare la presenza di Cristo ed \u00e8 uno dei pi\u00f9 belli di Francia. \u00c8 composto in materiali differenti, a cominciare dal marmo con il quale sono costituite le colonne. I capitelli sono in legno stuccato, cio\u00e8 ricoperti di uno strato di finto marmo, a base di polvere di gesso, di marmo e di calce. Sulla sommit\u00e0 del baldacchino si trova un globo ed una croce fatte con cuoio dorato a foglia. Infine il drappeggio \u00e8 in tessuto temprato nel gesso liquido, colorato prima che divenisse secco. Non vi sono certezze sui decori: si \u00e8 a lungo tempo pensato si trattasse di fiori di giglio che al momento del restauro del XIX secolo fossero stati trasformati in trifogli. Tuttavia, durante i restauri di poco tempo fa, ci si \u00e8 resi conto che i decori originali erano gi\u00e0 trifogli senza gambo.\nLa cupola \u00e8 composta di otto finestre ovali alte cinque metri e separate da nervature e coronate da un motivo decorativo poligonale. Si intravedono anche quattro pennacchi la cui decorazione \u00e8 ispirata ai temi dei quattro evangeli. A lato della navata si pu\u00f2 anche vedere san Luca con il toro e san Giovanni con l'aquila, come dal lato del coro sono scolpiti san Matteo con l'angelo e san Marco con il leone.\nIl coro.\nIl coro non ha oggi pi\u00f9 di cinque finestre, essendo state tappate le altre nel corso della seconda campagna di lavori di restauro attuata dall'architetto Ferdinando Sigismondo Delamonce.\nGli stalli e il rivestimento in legno sono scolpiti in stile rococ\u00f2 e si possono anche ammirare alcune volute rovesciate e fogliame sui davanzali come ugualmente motivi di conchiglie asimmetriche e ghirlande di fiori.\nLe statue di de Sarrazin rappresentano San Bruno e San Giovanni Battista che ora si trovano sui pilastri dell'arco Munet (originariamente si trovavano nel coro). Esse sono datate 1628 e sono tipiche sculture del barocco temperato del XVII secolo. Essi esprimono in effetti l'impressione di un movimento, rafforzata dalle pieghe delle vesti, e vi si trova anche l'espressione patetica attraverso i visi smagriti e gli sguardi dai quali traspare una forte tensione interiore.\nOggi vi si trova pure l'organo San Bruno, che vi fu aggiunto solo nel 1890, allorch\u00e9 la chiesa divenne sede parrocchiale. Alla sua installazione si erano allora opposti i certosini la cui regola di vita monastica impone austerit\u00e0 fino nella liturgia, che deve essere semplice, senza abbellimenti. Oggi l'organo \u00e8 noto come il miglior \"due tastiere\" di Lione.\nI sacri uffici furono celebrati nel coro fino al 1737, quando fu separato dal resto dell'edificio causa lavori. Secondo il piano originario, disegnato dall'architetto Delamonce e relativo alla seconda fase dei lavori, il coro avrebbe dovuto rimanere separato dal resto della chiesa, ma questo progetto fu rifiutato dall'abate e fu adottato un secondo progetto, che prevedeva l'inclusione del coro nella chiesa.\nSi tratta di una scultura rappresentante al suo culmine un'aquila con le ali spiegate, che simboleggia la parola di Dio-Padre. Essa \u00e8 posta su una colonna scolpita ove si vedono rami di vite ed acini, entrambi riferentisi al sangue di Cristo. Infine, alla base, \u00e8 scolpita una colomba, simbolo dello Spirito Santo. Cos\u00ec il solo legg\u00eco riassume i simboli della Trinit\u00e0."}
{"id": "3275819", "revid": "767487", "url": "https://it.wikipedia.org/wiki?curid=3275819", "title": "Aleksandr Ivanovi\u010d Ivanov", "text": "Carriera.\nClub.\nDurante la sua carriera ha giocato solo nello Zenit Leningrado, in cui ha trascorso 10 stagioni.\nNazionale.\nConta 5 presenze con la Nazionale sovietica."}
{"id": "3275820", "revid": "1428919", "url": "https://it.wikipedia.org/wiki?curid=3275820", "title": "Kokugaku", "text": "Il Kokugaku (Ky\u016bjitai : \u570b\u5b78 /Shinjitai : \u56fd\u5b66 ; studi nazionali) fu una scuola filosofica e filologica giapponese che nacque durante il periodo Tokugawa. I discepoli del \"Kokugaku\" avevano l'obiettivo di ricondurre la formazione dei giapponesi, al tempo orientata allo studio di testi cinesi confuciani e buddisti, verso i classici del pensiero giapponese.\nStoria.\nCi\u00f2 che pi\u00f9 tardi fu noto come \"Kokugaku\" prese origine nel XVII e XVIII secolo dal \"Kogaku\" (\"studi antichi\") e dal \"Wagaku\" (\"studi giapponesi\"), anche detto \"inishie manabi\" da Motoori Norinaga e dalla sua scuola.\nRadicandosi a fondo nello Shintoismo e nell'antica letteratura giapponese questa linea di pensiero si rivolse al passato verso quella che percepiva come \"et\u00e0 dell'oro\" della cultura e della societ\u00e0 giapponese. Il termine \"Kokugaku\" fu coniato per distinguere questa scuola dal \"Kangaku\" (\"studi cinesi\") e fu diffuso da Hirata Atsutane nel XIX secolo.\nQuesta filosofia favor\u00ec la nascita del movimento Sonn\u014d j\u014di e, pi\u00f9 tardi, contribu\u00ec alla caduta dello shogunato Tokugawa (1868) e alla restaurazione Meiji.\nPrincipi.\nSecondo la scuola Kokugaku la nazione giapponese era naturalmente pura e avrebbe rivelato tutto il suo splendore una volta che si fosse liberata dalle influenze straniere e, in particolare, cinesi. Il \u00abcuore cinese\u00bb veniva considerato diverso dal \u00abvero cuore\u00bb o \u00abcuore giapponese\u00bb. Tale autentico spirito giapponese non avrebbe potuto svilupparsi in modo pieno se non dopo avere annullato mille anni di negativa influenza cinese."}
{"id": "3275822", "revid": "2069609", "url": "https://it.wikipedia.org/wiki?curid=3275822", "title": "Isabella (colore)", "text": "Isabella \u00e8 un colore di tonalit\u00e0 tra il giallo e il marrone. Si tratta di una variazione del mantello baio del cavallo, e deriva dal gene \"crema\", che diluisce il pigmento rosso, lasciando inalterato il nero di crini e zampe, tipici del manto baio. &lt;br&gt; \nIn inglese viene detto buckskin (trad. \"pelle di daino\").\nEtimologia.\nSecondo la leggenda popolare, il nome deriva da Isabella, arciduchessa d'Austria (1566-1633), figlia di Filippo II di Spagna (1527-1598). Suo marito, Alberto VII, Arciduca d'Austria (1559-1621), assedi\u00f2 Ostenda nel luglio 1601, e Isabella, aspettandosi una rapida vittoria, promise di non cambiare la biancheria intima fino a quando la citt\u00e0 non venisse espugnata. L'assedio dur\u00f2 pi\u00f9 di tre anni, e la biancheria assunse una colorazione giallastra.\nQuesta ipotesi \u00e8 falsa, dato che il termine era in uso prima del 1601. Nel 1600 l'inventario del guardaroba della regina Elisabetta I d'Inghilterra comprendeva un capo d'abbigliamento di colore Isabella.\nPi\u00f9 plausibile, anche se probabilmente falsa anch'essa, \u00e8 la versione che fa risalire la promessa di non cambiare la biancheria a Isabella di Castiglia detta la Cattolica (1451-1504) durante gli otto mesi di assedio di Granada da parte di Ferdinando II d'Aragona (1452-1516)."}
{"id": "3275824", "revid": "124228774", "url": "https://it.wikipedia.org/wiki?curid=3275824", "title": "Brian Teacher", "text": "Carriera.\nDurante la sua carriera vinse otto titoli nel singolare e sedici nel doppio maschile.\nViene ricordato per la sua vittoria agli Australian Open 1980, battendo in finale Kim Warwick diviene il primo ebreo a vincere un titolo nel singolare maschile del Grande Slam dagli anni cinquanta.\nCon questa vittoria \u00e8 entrato a far parte del gruppo di sei tennisti americani ad aver vinto solo un torneo dello slam nell'era open (insieme a Arthur Ashe, Michael Chang, Vitas Gerulaitis, Andy Roddick e Roscoe Tanner), invece altri sei tennisti americani hanno vinto pi\u00f9 di uno slam.\nDopo la carriera da giocatore \u00e8 diventato un allenatore per giocatori nei circuiti ATP e WTA, tra gli altri ha allenato Andre Agassi e Greg Rusedski facendo salire quest'ultimo dalla posizione 85 alla top ten e facendogli raggiungere una finale agli US Open.\nAllen\u00f2 anche giocatori di doppio come Jim Grabb, Richey Renenberg, Daniel Nestor e Maks Mirny mentre nel campo femminile ha allenato Marissa Irvin.\nHa aperto un'accademia tennistica a suo nome nel Sud Pasadena."}
{"id": "3275829", "revid": "1451528", "url": "https://it.wikipedia.org/wiki?curid=3275829", "title": "North American Aviation", "text": "La North American Aviation \u00e8 stata una delle pi\u00f9 grandi aziende del settore aerospaziale degli Stati Uniti, che ha prodotto numerosi aeromobili storici, inclusi l'addestratore T-6 Texan, il caccia P-51 Mustang, il bombardiere B-25 Mitchell, il caccia F-86 Sabre, il bombardiere sperimentale da Mach 3 XB-70 Valkyrie, l'aereo sperimentale a razzo X-15, oltre ad aver partecipato massicciamente al programma Apollo con la costruzione del modulo di comando e servizi, al secondo stadio del razzo Saturn V, allo Space Shuttle e al B-1 Lancer. Dopo una serie di fusioni e vendite, la North American Aviation \u00e8 stata inglobata dalla Boeing.\nStoria.\nPrimi anni.\nClement Melville Keys fond\u00f2 la North American Aviation il 6 dicembre 1928, strutturata come holding che acquisiva e vendeva partecipazioni in varie compagnie aeree e industrie del campo aeronautico. In seguito allo scandalo scoppiato nel 1930 sulla gestione del servizio di posta aerea, la legislazione che ne deriv\u00f2 (l\"'Air Mail Act\" del 1934) impose lo smembramento di queste holding aeronautiche. La North American, guidata da James H. Kindelberger, proveniente dalla Douglas Aircraft Company, mantenne la propriet\u00e0 della Eastern Air Lines fino al 1938., ma acquis\u00ec dalla General Motors Corporation la General Aviation mantenendo inalterata la propria ragione sociale.\nKindelberger trasfer\u00ec il quartier generale della compagnia nella California del sud, il che permise un'attivit\u00e0 di prove di volo durante tutto l'arco dell'anno, e decise di concentrare l'attivit\u00e0 aziendale nella progettazione di addestratori. I primi velivoli prodotti furono l'aereo da osservazione North American GA-15 e l'addestratore GA-16, seguiti dal North American O-47 e dal North American BT-9.\nSeconda Guerra Mondiale.\nIl BC-1 del 1937 (basato sul GA-16) fu il primo aereo da combattimento della North American. Nel 1940, come gli altri costruttori, la North American si prepar\u00f2 per la massiccia richiesta di aeroplani da guerra aprendo fabbriche a Columbus in Ohio, a Dallas in Texas, e a Kansas City (Kansas).\nIl successore del BT-9 fu l'addestratore T-6 Texan, di cui vennero costruiti 17.000 esemplari, rendendolo l'addestratore pi\u00f9 usato in assoluto. Il bombardiere bimotore B-25 Mitchell si conquist\u00f2 buona gloria durante il cosiddetto Doolittle Raid, oltre ad essere stato dispiegato su pi\u00f9 fronti. Il P-51 Mustang fu inizialmente prodotto per la Gran Bretagna in alternativa al Curtiss P-40. Il suo derivato (A-36 Apache) fu sviluppato come aereo da attacco al suolo e bombardiere in picchiata. La RAF sugger\u00ec alla North American di cambiare il motore Allison originariamente installato sul P-51 con il Rolls-Royce Merlin. Questo fu uno degli eventi pi\u00f9 significativi nel panorama dell'aviazione militare durante la seconda guerra mondiale e trasform\u00f2 il P-51 in quello che viene considerato il miglior caccia statunitense della guerra.\nDopoguerra.\nDopo la guerra, i dipendenti della North American crollarono da 91.000 unit\u00e0 alle 5.000 del 1946. Il giorno della resa del Giappone, la North American aveva ordini per 8.000 velivoli da parte del governo degli Stati Uniti. Pochi mesi dopo gli ordini si erano ridotti a 24 aerei.\nDue anni dopo, nel 1948, la General Motors tolse lo status di societ\u00e0 per azioni alla NAA. Nondimeno essa continu\u00f2 a progettare nuovi modelli, incluso l'addestratore e aereo da combattimento T-28 Trojan, il curioso F-82 Twin Mustang, il bombardiere B-45 Tornado, il caccia FJ Fury, l'AJ Savage, il rivoluzionario bombardiere strategico da Mach 3 XB-70 Valkyrie, lo Shrike Commander e il business jet T-39 Sabreliner.\nNello stabilimento di Columbus venne sviluppato e prodotto il North American A-5 Vigilante, un avanzato bombardiere supersonico utilizzato estensivamente durante la Guerra del Vietnam come ricognitore navale, l'OV-10 Bronco, il primo aereo specificatamente disegnato per aumentare la precisione dell'attacco (\"Forward Air Control\") e con compiti di controguerriglia, e l'addestratore della Marina T-2 Buckeye, in servizio dalla fine degli anni cinquanta fino al 2008 su cui sono stati addestrati praticamente tutti gli ufficiali della US Navy e dei US Marine Corps per quattro decenni. Il nome \"Buckeye\" (in italiano Ippocastano) fu scelto come omaggio all'albero particolarmente caro agli abitanti dell'Ohio, che \u00e8 pure la mascotte della Ohio State University.\nL'F-86 Sabre nacque come versione rivista del Fury e si conquist\u00f2 una buona fama abbattendo dei MiG durante la Guerra di Corea. Furono prodotti pi\u00f9 di 9.000 F-86. Anche il suo successore, l'F-100 Super Sabre, fu assai popolare.\nDell'F-86 vennero prodotti 6.656 esemplari negli Stati Uniti e altri 2.500 su licenza all'estero, rendendolo il pi\u00f9 prodotto aereo militare occidentale del dopoguerra. Per far posto alla produzione del Sabre, la North American apr\u00ec delle linee di montaggio in un'ex fabbrica della Curtiss-Wright a Columbus. Si trasfer\u00ec anche a Downey, in California, prima negli ex stabilimenti della Consolidated-Vultee Aircraft, e poi, nel 1948, in una nuova fabbrica sempre a Downey. Alla fine del 1952 il fatturato della North American raggiunse la cifra record di 315 milioni di dollari. I dipendenti dello stabilimento di Columbus passarono da 1.600 nel 1950 a 18.000 nel 1952.\nNel 1955, la divisione motori a razzo fu scorporata e diede vita ad una nuova azienda, la Rocketdyne, ma fu comunque la North American che progett\u00f2 e costru\u00ec la cellula dell'aereo sperimentale a razzo X-15 che comp\u00ec il primo volo nel 1959.\nProgramma nucleare.\nL'Atomics International era una divisione della North American Aviation che nacque come \"Atomic Energy Research Department\" nella fabbrica di Downey nel 1948. Nel 1955, il dipartimento venne ribattezzato Atomics International e si occup\u00f2 principalmente dei primi sviluppi dell'energia nucleare e relative tecnologie per applicazioni commerciali e governative. L'Atomics International fu responsabile della progettazione, costruzione ed esercizio del primo reattore nucleare della California costruito all'interno della fabbrica di Downey, del primo reattore nucleare commerciale connesso alla rete elettrica negli Stati Uniti (il \"Sodium Reactor Experiment\" nei laboratori di \"Santa Susana\") e del primo reattore nucleare lanciato nello spazio dagli Stati Uniti (lo SNAP-10A).\nQuando l'interesse verso l'energia atomica cominci\u00f2 a diminuire, l'Atomics International si rivolse a progetti nel campo dell'energia non nucleare come la gassificazione del carbone, riducendo sempre pi\u00f9 le attivit\u00e0 connesse allo studio dei reattori nucleari. L'Atomics International venne poi fusa con la Rocketdyne nel 1978.\nProgramma spaziale e acquisizioni.\nLa cancellazione dei programmi relativi all'F-107 e all'F-108 alla fine degli anni cinquanta, insieme alla cancellazione dello sviluppo del missile intercontinentale Navaho, fu per la North American un colpo dal quale non si rimetter\u00e0 pi\u00f9. Nel 1960, il nuovo amministratore delegato, Lee Atwood, decise di focalizzare gli impegni nel programma spaziale, ottenendo le maggiori commesse per il modulo di controllo e servizio dell'Apollo e il secondo stadio del Saturn V.\nTuttavia l'incendio dell'Apollo 1 nel gennaio 1967 fu parzialmente imputato alla compagnia, che nel marzo successivo si fuse con la Rockwell-Standard, da allora in poi nota come North American Rockwell.\nLa compagnia cambi\u00f2 in seguito la sua denominazione in Rockwell International mentre la parte relativa agli aerei assunse nel 1973 il nome di North American Aircraft Operations.\nLe divisioni difesa e spazio della Rockwell International (incluse la North American Aviation Autonetics e la Rocketdyne) furono vendute alla Boeing nel dicembre 1996. La Rocketdyne fu successivamente venduta dalla Boeing alla UTC Pratt &amp; Whitney nel 2005.\nElenco di aeroplani prodotti.\n(*) In realt\u00e0 rimasto allo stadio di progetto"}
{"id": "3275832", "revid": "767487", "url": "https://it.wikipedia.org/wiki?curid=3275832", "title": "L'ultimo guappo", "text": "L'ultimo guappo \u00e8 un film italiano del 1978 diretto da Alfonso Brescia.\nLa storia parla del Guappo Don Francesco Aliprandi, che si trover\u00e0 in conflitto con il rivale Don Pasquale Roncilio, dopo un periodo di assenza.\nLa storia incomincer\u00e0 ad avere la rottura dell'equilibrio quando il figlio di Francesco, Roberto, si innamorer\u00e0 di Ninfarosa, amante di Roncilio.\nTrama.\nFrancesco Aliprandi, un noto capo guappo, si scontra con il rivale Pasquale Roncilio che \u00e8 tornato a Napoli dopo un periodo d'assenza accampando diritti per una spartizione di interesse, ma Francesco lo insulta e reagisce con una secchiata d'acqua. Allora Roncilio decide di sfidarlo a duello la sera stessa, ma Francesco non si presenta per un voto fatto alla Madonna a seguito di un incidente stradale che ha coinvolto suo figlio Roberto, lasciando libero l'avversario nella trattoria mentre sta cenando, e Roncilio lo \"ringrazia\" gettandogli un bicchiere di vino in faccia. Alcuni anni dopo Francesco festeggia il diploma di ragioneria che suo figlio Roberto ha ottenuto studiando duramente. Per\u00f2 il ragazzo, innamorato di Ninfarosa, l'attrice che lavora nella compagnia di Giovanni, il fratello di Francesco, all'insaputa del padre, si fa assumere come contabile proprio da Roncilio che gli offre un ottimo stipendio, pur sapendo di avere in mano la contabilit\u00e0 di affari illeciti. Quando Roberto scopre che Ninfarosa \u00e8 l'amante del suo datore di lavoro, si reca da quest'ultimo minacciandolo di raccontare tutto alla polizia. Roncilio incarica il suo scagnozzo Salvatore di tendere una trappola a Roberto, conducendolo in alto mare con il motoscafo per farlo fuori. Francesco, avvertito da Ninfarosa del pericolo che sta correndo Roberto, accorre per salvarlo ma \u00e8 troppo tardi, infatti Salvatore lo ha accoltellato mortalmente, facendolo morire sotto gli occhi del padre. Francesco, per vendicarsi si reca in un locale dove Roncilio e la sua compagnia stanno festeggiando portando con s\u00e9 il cadavere del figlio, e spara uccidendo Roncilio e il suo scagnozzo. Ferito e braccato dalla polizia, il suo assistente Nicolino lo fa fuggire a bordo di una nave islandese che lo porter\u00e0 in Islanda.\nProduzione.\nQuesto \u00e8 il secondo dei cinque film in cui Mario Merola \u00e8 doppiato, sempre da Giuseppe Rinaldi.\nColonna sonora.\nNella colonna sonora compare la canzone \"Vuto 'e guappo\"."}
{"id": "3275833", "revid": "767487", "url": "https://it.wikipedia.org/wiki?curid=3275833", "title": "Rothmans International London 1975", "text": "Il Rothmans International London 1975 \u00e8 stato un torneo di tennis giocato sul sintetico indoor. \u00c8 stata la 6\u00aa edizione del torneo, che fa parte del World Championship Tennis 1975. Si \u00e8 giocato a Londra in Gran Bretagna, dal 3 all'8 marzo 1975.\nCampioni.\nSingolare.\n Mark Cox ha battuto in finale Brian Fairlie 6-1 7-5\nDoppio.\n Paolo Bertolucci / Adriano Panatta hanno battuto in finale J\u00fcrgen Fassbender / Hans-J\u00fcrgen Pohmann 6-3, 6-4"}
{"id": "3275842", "revid": "112898686", "url": "https://it.wikipedia.org/wiki?curid=3275842", "title": "Modo di trasferimento", "text": "In telecomunicazioni con il termine modo di trasferimento si indica l'insieme delle modalit\u00e0 logico-operative adottate da una rete di telecomunicazioni e finalizzate al trasferimento dell'informazione attraverso la rete stessa ovvero l'insieme dei meccanismi attraverso i quali vengono trasferite le unit\u00e0 informative. Esso descrive dunque le modalit\u00e0 di \"trasporto\" implementate nei bassi strati dell'architettura di rete.\nScelta del modo di trasferimento.\nLa scelta di un modo di trasferimento \u00e8 operata in base alle prestazioni richieste in termini di qualit\u00e0 di servizio (QoS) che in generale sono:\nle quali a sua volta dipendono dal servizio offerto/richiesto.\nI parametri prestazionali di QoS di un modo di trasferimento sono in generale contrastanti tra loro ovvero non \u00e8 possibile ottenere un modo di trasferimento ottimizzato per ciascun parametro rendendosi dunque necessario un compromesso (\"trade-off\") optando per il modo che meglio soddisfa il caso specifico di trasmissione richiesto.\nPer la trasmissione \"real time\" di dati vocali (fonia) (es. rete telefonica) ad esempio \u00e8 necessaria un'alta trasparenza temporale (eventualmente ottenuta tramite un'equalizzazione dei ritardi), mentre per la trasmissione di dati non vocali questo requisito non \u00e8 necessario, ma \u00e8 altres\u00ec richiesta un'alta efficienza di utilizzazione delle risorse trasmissive ed elaborative per evitare sprechi dovuti a inattivit\u00e0 del servizio cio\u00e8 a traffico fortemente variabile (es. rete Internet), cosa che la rete telefonica non pu\u00f2 garantire per via della pre-assegnazione delle risorse trasmissive.\nNel caso di reti integrate multiservizio (voce e dati) si evidenziano esigenze contrastanti ed \u00e8 perci\u00f2 necessario raggiungere un compromesso nelle prestazioni del modo di trasferimento scegliendo tra un'alta trasparenza temporale e un'alta flessibilit\u00e0/efficienza di utilizzazione.\nAspetti implementativi.\nIn particolare fissare un modo di trasferimento vuol dire fissare: \nPer quanto detto precedentemente ne consegue che i protocolli di trasporto utilizzati per l'implementazione di queste funzioni sono progettati e realizzati specificatamente secondo le esigenze o tipologie di servizi che la rete o parte di essa deve supportare.\nGaranzie di trasporto.\nTutto ci\u00f2 che il modo di trasferimento, pur ottimizzato per il particolate servizio richiesto, di per s\u00e9 non \u00e8 in grado di garantire si tenta di garantirlo con funzionalit\u00e0 aggiuntive in strati architetturali superiori. Ad esempio per sopperire alla problematiche di Integrit\u00e0 Informativa introdotte dalla trasmissione sul canale fisico, alle funzionalit\u00e0 di trasporto (multiplazione e commutazione) si aggiungono usualmente funzionalit\u00e0 di controllo d'errore che richiedono e impegnano ulteriori risorse elaborative nei nodi di transito e/o all'estremo della connessione, ma che raggiungono l'affidabilit\u00e0 richiesta della comunicazione attraverso la rilevazione e l'eventuale ritrasmissione dell'informazione perduta (ARQ Automatic Repeat Request) oppure la correzione dell'errore stesso (FEC Forward Error Correction) e attraverso funzionalit\u00e0 di controllo di flusso, controllo di congestione e cifratura implementate a loro volta in livelli protocollari ancora superiori."}
{"id": "3275845", "revid": "1318658", "url": "https://it.wikipedia.org/wiki?curid=3275845", "title": "Massimo Salvadori Paleotti", "text": "Biografia.\nNato nel 1908 a Londra, Massimo fu il secondogenito dei tre figli del conte Guglielmo Salvadori Paleotti detto Willie (Fermo, 1880 - 11 febbraio 1953) e di Giacinta Galletti de Cadilhac detta Cynthia, e l'unico maschio. Il padre Guglielmo era figlio del conte Giorgio Salvadori Paleotti di Fermo e della sua cugina Adele Emiliani. La madre Giacinta Galletti de Cadilhac era figlia del colonnello garibaldino romano Arturo Galletti de Cadilhac (1843 - 1912) e della scrittrice Margaret Collier (1846 - 1929), una nobile inglese. Giacinta era quindi nipote da parte di padre del generale garibaldino romano Bartolomeo (Meo) Galletti (1812 - 1887), fra i difensori della Repubblica romana del 1849. Suo zio era l'ingegnere Roberto Clemens Galletti de Cadilhac (1879 - 1932) pioniere della telegrafia senza fili. \nIl padre di Max, un liberale in ottimi rapporti con il mondo intellettuale e politico anglosassone, nel 1906 si era trasferito da Porto San Giorgio a Firenze per insegnare presso l'Istituto di Studi Superiori. Nel 1921 s'era candidato senza successo per le elezioni politiche. \nIl 24 maggio 1923 Max, studente di quinta ginnasiale, sub\u00ec la prima aggressione da condiscepoli fascisti. L'anno successivo, il 1\u00ba aprile 1924 quando il padre Guglielmo, a causa delle sue collaborazioni con alcuni periodici inglesi, il \"New Statesman\" e la \"Westminster Gazette\", sui quali apparvero suoi articoli molto critici verso il regime, fu selvaggiamente attaccato davanti alla sede del fascio da una trentina di energumeni squadristi che pare volessero eliminarlo, il giovane figlio antifascista accorse in sua difesa, rimanendo lui stesso ferito.\nPertanto, nel marzo del 1925, Guglielmo Salvadori decise di trasferirsi con la famiglia in Svizzera, a Begnins a 30\u00a0km da Losanna, dove rimase in una sorta di auto-esilio fino al settembre 1934. Max visse cos\u00ec tra l'Italia e l'estero gli anni dell'adolescenza, in ambienti cosmopoliti, maturando un'educazione non formale, ispirata dagli interessi della famiglia per la cultura. Perfetto bilingue, a seguito dell'insegnamento della lingua inglese impartitogli sin dall'infanzia dai genitori, anch'essi bilingui, durante la permanenza in Svizzera perfezion\u00f2 anche la conoscenza del francese e del tedesco.\nLaureatosi a Ginevra nel 1929, ader\u00ec al movimento Giustizia e Libert\u00e0 e torn\u00f2 in Italia ove, mentre collaborava alla diffusione della stampa clandestina, consegu\u00ec una seconda laurea all'Universit\u00e0 di Roma.\nArrestato nel 1932, con circa quaranta altri compagni, in una \"crisi di profondo scoraggiamento, fece atto di sottomissione al regime\" senza compromettere nessuno degli arrestati.\nCondannato a 5 anni al confino nell'isola di Ponza il suo atto di sottomissione al regime fascista gli consent\u00ec di scontarne solo uno, e fu poi inviato al domicilio coatto a Fermo.\nNel 1933, utilizzando il passaporto britannico, espatri\u00f2 nuovamente in Svizzera e poi in Inghilterra.\nNel 1943, ufficiale dell'Esercito britannico, prese parte alla campagna di Sicilia e agli sbarchi alleati di Salerno ed Anzio con la missione di organizzare la ribellione contro il regime di Mussolini. Salvadori ebbe un ruolo di primo piano nel riorganizzare le attivit\u00e0 \"politiche\" della N.1 Special Force (Special Operations Executive) in Italia e nel cercare di allineare le posizioni di questo organismo con quelle del Partito d'Azione.\nDal 1945 al 1973 insegn\u00f2 Storia e Politica nello Smith College a Northampton (Stato del Massachusetts) con alcune interruzioni per incarichi nell'UNESCO a Parigi e nella NATO.\nTra le sue opere pi\u00f9 note: \"The Rise of Modern Communism\" del 1952 (edizione italiana: \"Il movimento comunista nel ventesimo secolo: cenni storici\"), \"American Capitalism\" del 1954 (edizione italiana: \"Capitalismo democratico: considerazioni sull'economia americana\") e \"The Liberal Heresy\" del 1977 (edizione italiana \"L'eresia liberale: principi, origini e sviluppo storico\").\nFondamentali anche i suoi libri sulla guerra di liberazione italiana, di cui fu un protagonista e osservatore in posizione privilegiata, in quanto incaricato di tenere i contatti tra i servizi militari inglesi e le formazioni partigiane: \"Resistenza ed azione: ricordi di un liberale\" del 1951; \"Storia della Resistenza italiana\" del 1955, con prefazione di Riccardo Bauer e \"La Resistenza nell'Anconetano e nel Piceno\" del 1962.\nNel 1992, pochi mesi prima della morte di Salvadori avvenuta, a ottantaquattro anni a Northampton, si svolse a Fermo, citt\u00e0 d'origine della famiglia e poi del suo domicilio coatto, un convegno sulla sua figura (vedi in Bibliografia), organizzato dalla Societ\u00e0 operaia di mutuo soccorso di Porto San Giorgio.\nLa sorella minore, Gioconda Beatrice, pi\u00f9 nota con il nome di Joyce Lussu, \u00e8 stata una nota scrittrice e poetessa, partigiana impegnata nella lotta antifascista al fianco del marito Emilio Lussu, poi esponente politica del Partito d'Azione e del Partito Socialista Italiano, attiva nelle promozione dei movimenti di liberazione anticolonialisti."}
{"id": "3275848", "revid": "84184", "url": "https://it.wikipedia.org/wiki?curid=3275848", "title": "Max Salvadori", "text": ""}
{"id": "3275851", "revid": "767487", "url": "https://it.wikipedia.org/wiki?curid=3275851", "title": "Munich WCT 1975", "text": "Il Munich WCT 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo che fa parte del World Championship Tennis 1975. Si \u00e8 giocato a Monaco di Baviera in Germania dal 10 al 16 marzo 1975.\nCampioni.\nSingolare maschile.\n Arthur Ashe ha battuto in finale Bj\u00f6rn Borg 6-4 7-6\nDoppio maschile.\n Bob Hewitt / Frew Donald McMillan hanno battuto in finale Corrado Barazzutti / Antonio Zugarelli 6-3, 6-4"}
{"id": "3275853", "revid": "767487", "url": "https://it.wikipedia.org/wiki?curid=3275853", "title": "Core mio", "text": "Core mio \u00e8 un film del 1982, diretto da Stefano Calanchi.\nTrama.\nNapoli, anni '80 il giovane napoletano Gianni e Santa la sua bella ragazza romana si amano; ma di mezzo c'\u00e8 anche il terzo uomo, Vito che creer\u00e0 non pochi problemi alla coppia."}
{"id": "3275854", "revid": "76963", "url": "https://it.wikipedia.org/wiki?curid=3275854", "title": "Victor Vina", "text": "Biografia.\nInizi\u00f2 la propria carriera cinematografica in Italia, dove lavor\u00f2 per l'\"Itala Film\" di Torino, con il nome d'arte Jules Vina, e partecip\u00f2 a numerose comiche della serie \"Cretinetti\" e in altre pellicole di quella casa, tra cui \"La caduta di Troia\" del 1911.\nNegli anni venti fece ritorno nel suo paese, dove fu interprete di quasi una sessantina di film dal 1921 al 1955, prevalentemente in ruoli secondari o come caratterista."}
{"id": "3275857", "revid": "483325", "url": "https://it.wikipedia.org/wiki?curid=3275857", "title": "North American", "text": ""}
{"id": "3275858", "revid": "767487", "url": "https://it.wikipedia.org/wiki?curid=3275858", "title": "Sao Paulo WCT 1975", "text": "Il Sao Paulo WCT 1975 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo che fa parte del World Championship Tennis 1975. Si \u00e8 giocato a San Paolo in Brasile dal 10 al 16 marzo 1975.\nCampioni.\nSingolare maschile.\n Rod Laver ha battuto in finale Charlie Pasarell 6\u20134, 6\u20134\nDoppio maschile.\n Ross Case / Geoff Masters hanno battuto in finale Brian Gottfried / Ra\u00fal Ram\u00edrez 6\u20137, 7\u20136, 7\u20136"}
{"id": "3275866", "revid": "767487", "url": "https://it.wikipedia.org/wiki?curid=3275866", "title": "Washington Indoor 1975", "text": "Il Washington Indoor 1975 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del torneo che fa parte del World Championship Tennis 1975. Si \u00e8 giocato a Washington negli Stati Uniti dal 10 al 16 marzo 1975.\nCampioni.\nSingolare maschile.\n Mark Cox ha battuto in finale Dick Stockton 6\u20132, 7\u20136\nDoppio maschile.\n Mike Estep / Russell Simpson hanno battuto in finale Anand Amritraj / Vijay Amritraj 7\u20136, 6\u20133"}
{"id": "3275867", "revid": "459531", "url": "https://it.wikipedia.org/wiki?curid=3275867", "title": "Jules Vina", "text": ""}
{"id": "3275871", "revid": "767487", "url": "https://it.wikipedia.org/wiki?curid=3275871", "title": "Torna", "text": "Torna \u00e8 un film del 1984, diretto da Stelvio Massi e interpretato da Mario Merola e Agostina Belli.\nTrama.\nSalvatore gestisce un distributore di benzina e una tavola calda nei dintorni di Napoli, la cattiva sorte gli ha per\u00f2 rubato la moglie amatissima, rimasto solo, il dolore ha stroncato tutti i progetti e tolto ogni voglia di vivere. Poi, una notte, nella sua vita entra Angela, fragile, disperata desiderosa di una vita diversa e semplice. Per entrambi pare aprirsi la speranza di un domani migliore. Ma Angela ha un passato che la tormenta e che non sar\u00e0 facile dimenticare."}
{"id": "3275876", "revid": "767487", "url": "https://it.wikipedia.org/wiki?curid=3275876", "title": "Caracas Open 1975", "text": "Il Caracas Open 1975 \u00e8 stato un torneo di tennis giocato sul cemento. \u00c8 stata la 1\u00aa edizione del torneo che fa parte del World Championship Tennis 1975. Si \u00e8 giocato a Caracas in Venezuela dal 17 al 23 marzo 1975.\nCampioni.\nSingolare maschile.\n Rod Laver ha battuto in finale Ra\u00fal Ram\u00edrez 7-6 6-2 \nDoppio maschile.\n Ross Case / Geoff Masters hanno battuto in finale Brian Gottfried / Ra\u00fal Ram\u00edrez 7-5, 4-6, 6-2"}
{"id": "3275883", "revid": "36426", "url": "https://it.wikipedia.org/wiki?curid=3275883", "title": "Museo Archeologico Nazionale di Luni", "text": ""}
{"id": "3275887", "revid": "36426", "url": "https://it.wikipedia.org/wiki?curid=3275887", "title": "Museo Civico &quot;Basilio Cascella&quot;", "text": ""}
{"id": "3275888", "revid": "36426", "url": "https://it.wikipedia.org/wiki?curid=3275888", "title": "Museo delle Genti d'Abruzzo", "text": ""}
{"id": "3275890", "revid": "125744528", "url": "https://it.wikipedia.org/wiki?curid=3275890", "title": "Pierre Laurent", "text": "Ex-direttore della redazione de \"L'Humanit\u00e9\", \u00e8 stato segretario nazionale del Partito Comunista Francese dal 20 giugno 2010 al 25 novembre 2018 e presidente del Partito della Sinistra Europea dal 2010 al 2016.\nBiografia.\nFiglio di Paul Laurent, deputato parigino e dirigente del PCF, milita nell'UEC durante i suoi studi di economia, divenendone segretario nazionale nel 1982 e mantenendo tale carica fino al 1985. Conseguita la laurea, entra come giornalista a \"L'Humanit\u00e9\".\nDapprima giornalista economico, diviene capo-redattore del quotidiano nel 1999, poi direttore della redazione nel novembre 2000.\nSempre nel 2000, in occasione del 30\u00ba congresso, entra nel Consiglio nazionale del PCF.\nNel 2009, in occasione del 33\u00ba congresso del PCF, \u00e8 il principale redattore del documento adottato dal congresso, di cui fa l'introduzione generale. Viene nominato coordinatore nazionale - il numero 2 del partito - con l'incarico di animare la direzione collegiale del PCF. Lascia quindi le sue funzioni alla direzione de \"L'Humanit\u00e9\".\nGuida la lista \u00ab Ensemble pour des r\u00e9gions solidaires, \u00e9cologiques et citoyennes \u00bb (Front de Gauche, Alternative citoyenne, Alternatifs\u2026) in \u00cele-de-France in occasione delle elezioni regionali del 2010, ottenendo il 6,55% dei suffragi espressi al primo turno, davanti al Nuovo Partito Anticapitalista (3,13%) e al MoDem (3,98%).\nSuccede a Marie-George Buffet come segretario nazionale a giugno 2010.\nA dicembre, davanti al 3\u00ba congresso del Partito della Sinistra Europea, difende con Francis Wurtz l'idea di un'iniziativa europea consistente nel raccogliere un milione di firme per la creazione di un \u00ab Fondo di sviluppo umano \u00bb a livello europeo. Al termine del congresso, il 5 dicembre 2010, \u00e8 eletto Presidente della Sinistra Europea, incarico che conserva fino al 17 dicembre 2016."}
{"id": "3275892", "revid": "838137", "url": "https://it.wikipedia.org/wiki?curid=3275892", "title": "Jos\u00e9 Roberto Guimar\u00e3es", "text": "\u00c8 il commissario tecnico in carica della nazionale brasiliana femminile e del Barueri. \u00c8 l'unico allenatore al mondo campione olimpico con le nazionali di entrambi i sessi: con la nazionale maschile a Barcellona 1992 e con la nazionale femminile a Pechino 2008 e a Londra 2012.\nCarriera.\nGiocatore.\nLa carriera da giocatore di Jos\u00e9 Roberto Guimar\u00e3es inizia nel 1967 tra le file del Rande Esporte, squadra di Santo Andr\u00e9. In seguito la societ\u00e0 cambia nome, prima in Arama\u00e7an, poi in Pirelli, dove Jos\u00e9 Roberto Guimar\u00e3es gioca come palleggiatore dal 1979 al 1982. \"Probabilmente questa fu la ragione per cui sono diventato allenatore. Il palleggiatore \u00e8 il giocatore che mantiene il contatto con tutta la squadra. \u00c8 pi\u00f9 facile per lui abituarsi allo stile d'attacco di altri giocatori, cosa che gli permette di avere una migliore visione di gioco e crea un rapporto pi\u00f9 stretto con l'allenatore\" spiegher\u00e0 in seguito. Dopo l'esperienza al Pirelli, gioca in diverse squadre brasiliane, tra cui il Minas T\u00eanis Clube con cui vince uno scudetto, e per due anni anche nel campionato italiano di A2, nel Marcolin Belluno. Conclude la sua carriera da giocatore nel 1988, dopo aver trascorso una stagione all'ASBAC.\nCome giocatore della nazionale, ha vinto due campionati sudamericani consecutivi e ha preso parte alle Olimpiadi diMontr\u00e9al 1976.\nAllenatore.\nNel 1988 inizia la sua carriera da allenatore nella squadra femminile dell'Eletropaulo. Nei tre anni successivi, allena il S\u00e3o Caetano, con cui conquista uno scudetto. Nel frattempo \u00e8 assistente tecnico di Bebeto de Freitas nella nazionale maschile. Nel 1991, inizia ad allenare le nazionali giovanili del Brasile, conquistando la medaglia d'argento al mondiale pre-juniores femminile 1991.\nDiventato primo allenatore della nazionale maschile, ottiene dei buoni risultati con la Sele\u00e7\u00e3o, tra cui l'oro olimpico a Barcellona 1992.\nDopo aver concluso il suo ciclo in nazionale, allena la squadra maschile del Banepsa, con cui vince la superliga. La stagione successiva \u00e8 al club femminile del Dayvit, con cui conclude la superliga al quinto posto. Nel 1996 lascia il mondo del volley per diventare manager nella squadra di calcio del Corinthians.\nNel 2000 ricomincia l'attivit\u00e0 di allenatore di pallavolo nella squadra di Osasco, con cui vince tre edizioni della Superliga, oltre a diversi titoli statali ed internazionali.\nNel 2003 diventa allenatore della nazionale brasiliana femminile, prendendo parte al progetto di rinnovamento della Sele\u00e7\u00e3o. In questi anni vince numerosi titoli, tra cui due ori olimpici a Pechino 2008 e a Londra 2012.\nTra il 2006 e il 2009 \u00e8 allenatore della Robursport Pesaro, con cui vince due scudetti, una Coppa Italia, due Supercoppe e la Coppa CEV 2007-08, mentre fra il 2010 e il 2012 allena il club turco del Fenerbah\u00e7e SK, con cui si aggiudica uno scudetto, una Supercoppa e la Champions League 2011-12.\nA partire dalla stagione 2012-13 torna in Brasile, alla guida del Campinas Voleibol Clube, per due annate. Nel 2016 torna ad avere il doppio incarico, diventando allenatore del Barueri, club col quale raggiunge la Superliga S\u00e9rie A partendo dalla terza divisione nazionale.\nPalmar\u00e8s.\nClub.\nGiocatore\nAllenatore\nNazionale (competizioni minori).\nAllenatore\n\"Nazionale maschile\"\n\"Nazionale femminile\""}
{"id": "3275893", "revid": "125952531", "url": "https://it.wikipedia.org/wiki?curid=3275893", "title": "Foggia Calcio 1991-1992", "text": "Questa voce raccoglie le informazioni riguardanti il Foggia Calcio nelle competizioni ufficiali della stagione 1991-1992.\nStagione.\nLa squadra rossonera guidata da Zdenek Zeman approda in Serie A nella stagione 1991-1992 e gioca la prima partita di campionato a San Siro, dove il Foggia conquista un prezioso (1-1). I satanelli disputano un campionato ben al di sopra delle aspettative, mostrando un gioco divertente e sfiorando una clamorosa qualificazione in Coppa Uefa, arrivando a fine campionato al nono in classifica, con 35 punti. I media italiani ed europei parlano della realt\u00e0 foggiana, indicata e poi ricordata come \"Zemanlandia\" o \"Foggia dei miracoli\"; viene ammirata soprattutto l'impostazione di gioco della squadra, rapida e basata sull'attacco. Il prolifico trio d'attacco Signori-Baiano-Rambaudi \u00e8 soprannominato \"Tridente delle meraviglie\". Con 18 reti il miglior realizzatore dei pugliesi \u00e8 stato Francesco Baiano, delle quali 16 in campionato e 2 nella Mitropa Cup, una antica manifestazione europea, nella quale il i satanelli sono stati estromessi in semifinale dagli slavi del Borac Banja Luka. Nella Coppa Italia il Foggia entra in gioco nel secondo turno eliminatorio, ma deve subito arrendersi al Pisa nel doppio confronto.\nMaglie e sponsor.\nLo sponsor di maglia per la stagione 1991-1992 fu Banca Popolare Pescopagano.\nOrganigramma societario.\nArea direttiva\nArea tecnica\nArea Sanitaria"}
{"id": "3275899", "revid": "36426", "url": "https://it.wikipedia.org/wiki?curid=3275899", "title": "Museo Ittico (Pescara)", "text": ""}
{"id": "3275903", "revid": "76963", "url": "https://it.wikipedia.org/wiki?curid=3275903", "title": "Fantomas contro Fantomas", "text": ""}
{"id": "3275904", "revid": "743200", "url": "https://it.wikipedia.org/wiki?curid=3275904", "title": "Atlanta Open 1975", "text": "L'Atlanta Open 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Atlanta Open, che fa parte del World Championship Tennis 1975. Si \u00e8 giocato a Atlanta negli USA, dal 24 al 30 marzo 1975.\nCampioni.\nSingolare.\n Mark Cox ha battuto in finale John Alexander 6-3 7-6\nDoppio.\n Anand Amritraj / Vijay Amritraj hanno battuto in finale Mark Cox / Cliff Drysdale 6-3, 6-2"}
{"id": "3275908", "revid": "36426", "url": "https://it.wikipedia.org/wiki?curid=3275908", "title": "Museo dell'Oro e della Bessa", "text": ""}
{"id": "3275909", "revid": "767487", "url": "https://it.wikipedia.org/wiki?curid=3275909", "title": "Salvatore Alfieri", "text": "Carriera.\nGiocatore.\nDopo aver giocato nei dilettanti del Larino in Molise, debutta tra i professionisti a 18 anni nel Chieti in Serie C2 rimanendovi per due stagioni.\nNel 1989 passa al in Serie B dove dopo tre anni contribuisce alla promozione in Serie A, categoria nella quale totalizza 18 gettoni; in seguito rimane negli abruzzesi ancora in cadetteria. Nel 1996 viene ceduto per sei mesi all' in Serie B, prima di giocare un ultimo anno nella serie cadetta col Pescara.\nNel 1997 passa per un anno al Gualdo in Serie C1 e poi rimane nella stessa serie per tre stagioni all'.\nNel 2001 scende in Serie C2 con il e poi nella Nuova Nard\u00f2; nel 2002 gioca nel CND con la Sanremese, prima di disputare la sua ultima stagione professionistica nel Rutigliano.\nComplessivamente ha collezionato 18 presenze in Serie A e 111 (con 4 reti) in Serie B.\nAllenatore.\nDopo il ritiro ricopre il ruolo di direttore sportivo del Termoli, ultima societ\u00e0 nella quale aveva militato.\nNella stagione 2013-2014 ha allenato la Primavera della Virtus Lanciano, societ\u00e0 di Serie B; \u00e8 stato riconfermato dalla societ\u00e0 abruzzese con il medesimo incarico anche per la stagione 2014-2015."}
{"id": "3275910", "revid": "84184", "url": "https://it.wikipedia.org/wiki?curid=3275910", "title": "Joyce Salvadori Paleotti", "text": ""}
{"id": "3275911", "revid": "123750363", "url": "https://it.wikipedia.org/wiki?curid=3275911", "title": "Isabelle Caro", "text": "Biografia.\nIsabelle soffriva sin dall'et\u00e0 di 13 anni di una grave anoressia nervosa. Nel 2006 arriv\u00f2 a pesare 25 chili e cadde in coma. Divenne famosa dopo aver posato nuda per una controversa campagna pubblicitaria del fotografo Oliviero Toscani nel 2007.\nMor\u00ec il 17 novembre 2010 dopo circa due settimane di permanenza all'h\u00f4pital Xavier-Bichat di Parigi dove era stata ricoverata appena arrivata da un viaggio aereo proveniente da Tokyo; aveva 29 anni e pesava 31 chili per 1,64 di altezza. La notizia della morte venne annunciata dalla famiglia soltanto il 29 dicembre successivo..\nLa causa della morte, ufficialmente attribuita a una generica polmonite, \u00e8 stata contestata dal padre di Isabelle, Christian Caro, che ha denunciato l'ospedale per omicidio colposo, ritenendolo responsabile di gravi negligenze. Il 4 gennaio 2011 la madre di Isabelle, Marie Caro, sentendosi, a detta del marito, responsabile per aver fatto ricoverare la figlia presso quell'ospedale, si \u00e8 tolta la vita..\nNel 2009 esce il libro autobiografico scritto dalla stessa Caro, dal titolo \"La ragazza che non voleva crescere\".\nBibliografia.\nIsabelle Caro, \"La ragazza che non voleva crescere: La mia battaglia contro l'anoressia\", Milano, Cairo Publishing, 2009. ISBN 9788860522047."}
{"id": "3275914", "revid": "614400", "url": "https://it.wikipedia.org/wiki?curid=3275914", "title": "Alan Perlis", "text": "Laureato in chimica e matematica rispettivamente nel 1943 e 1949 vinse il primo Premio Turing nel 1966 per \"la sua influenza nelle tecniche avanzate di programmazione e per la costruzione di numerosi compilatori\". Partecip\u00f2 allo sviluppo del linguaggio ALGOL."}
{"id": "3275920", "revid": "729019", "url": "https://it.wikipedia.org/wiki?curid=3275920", "title": "Battaglia di Kajmakchalan", "text": "La battaglia di Kajmakchalan fu una battaglia combattuta sul fronte macedone, durante la prima guerra mondiale. La battaglia fa parte dell'insieme di scontri che videro coinvolti il Regno di Serbia, schierato con l'Intesa, e il Regno di Bulgaria, schierato con gli imperi centrali. La battaglia \u00e8 conosciuta anche per il gran numero di perdite che soffr\u00ec l'esercito serbo e per la grande prova di forza che diedero entrambi gli schieramenti.\nLa battaglia ebbe luogo dal 12 al 30 settembre 1916, quando l'esercito serbo, dopo aver sofferto perdite molto elevate, riusc\u00ec a catturare il \"picco del profeta Elia\", a 2.524 metri sul livello del mare, spingendo i Bulgari verso Mariovo, dove questi ultimi crearono una nuova linea difensiva. Dal 26 al 30 settembre il picco pass\u00f2 di mano innumerevoli volte fino a che l'esercito serbo non lo conquist\u00f2 definitivamente.\nLo scontro fu sanguinoso per entrambi i contendenti. I serbi al 23 settembre, sette giorni prima della fine della battaglia, contavano tra le loro file circa 10,000 uomini morti o feriti.\nLe compagnie bulgare furono ridotte a 90 uomini l'una e un reggimento contava 73 ufficiali e 3,000 uomini fuori combattimento.\nSul piano strategico, la battaglia non fu un grande successo per gli Alleati, poich\u00e9 l'inverno, che stava arrivando, quasi imped\u00ec ulteriori azioni offensive.\nAi giorni nostri vi \u00e8 una piccola chiesetta sul picco del profeta Elia, dove riposano i soldati Serbi morti durante lo scontro. Essa \u00e8 un noto sito culturale e anche un'attrazione turistica."}
{"id": "3275929", "revid": "118419345", "url": "https://it.wikipedia.org/wiki?curid=3275929", "title": "Funazushi", "text": "Il funazushi (in giapponese: \u9b92\u5bff\u53f8 \"funasushi\" che significa sushi di Carassio) \u00e8 un sushi tipico della zona del lago Biwa nella parte centrale dell'isola di Honsh\u016b. Esso tuttora \u00e8 preparato solo dalla famiglia Kitamura dal 1619: il pesce utilizzato per il funazushi \u00e8 il funa (carassio) ed \u00e8 essenzialmente pesce decomposto per 8 anni. \nLa preparazione \u00e8 divisa in diverse fasi:\nStoria.\nL'antenato del funazushi, il narezushi arriv\u00f2 dalla Cina in Giappone intorno al 1000 e si diffuse nella zona dei laghi, soprattutto intorno al lago Biwa dato che era utilizzato per avere cibo durante l'inverno. Il piatto \u00e8 apparso in una puntata del programma \"Orrori da gustare\" di Andrew Zimmern."}
{"id": "3275931", "revid": "767487", "url": "https://it.wikipedia.org/wiki?curid=3275931", "title": "WCT Orlando Classic 1975", "text": "Il WCT Orlando Classic 1975 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del World Championship Tennis 1975. Si \u00e8 giocato ad Orlando negli Stati Uniti dal 24 al 30 marzo 1975.\nCampioni.\nSingolare maschile.\n Rod Laver ha battuto in finale Vitas Gerulaitis 6-3 6-4\nDoppio maschile.\n Brian Gottfried / Ra\u00fal Ram\u00edrez hanno battuto in finale Colin Dibley / Ray Ruffels 6-4, 6-4"}
{"id": "3275936", "revid": "287204", "url": "https://it.wikipedia.org/wiki?curid=3275936", "title": "Nicolas Reissig", "text": "Ottiene il suo best ranking in singolare il 4 ottobre 2010 raggiungendo la 513\u00aa posizione del ranking ATP. Passa al professionismo nel 2009 e centra il suo primo successo nel circuito futures il 25 gennaio 2009 sconfiggendo nella finale del Bergheim Classic 2009, l'irlandese Colin O'Brien con il punteggio di 6-3, 6-2."}
{"id": "3275937", "revid": "76963", "url": "https://it.wikipedia.org/wiki?curid=3275937", "title": "Hallie Kate Eisenberg", "text": "Biografia.\nHallie Kate Eisenberg nasce a East Brunswick in New Jersey, da Amy e Barry. Sua madre lavorava come clown mentre suo padre gestiva un ospedale ma successivamente cambi\u00f2 lavoro e divenne un professore universitario. La sua \u00e8 una famiglia di religione ebraica. Ha una sorella maggiore di nome Kerri e un fratello maggiore, Jesse, anche lui attore. Durante la sua carriera scolastica ha frequentato la Robert Frost Elementary School, la Hammarskjold Middle School, la Churchill Junior High School e la East Brunswick High School, in cui si \u00e8 diplomata nel 2010. sta frequentando la American University di Washington. Durante il liceo ha partecipato al programma Model United Nations della sua scuola e ha frequentato la National High School Model United Nations Conference di New York. Nel 2008 ha lavorato come membro del comitato SPECPOL e nel 2009 ha rappresentato la Malaysia nel comitato SOCHUM.\nCarriera.\nLa carriera di Hallie inizia nel 1998, quando aveva appena sei anni, partecipando al film \"Paulie - Il pappagallo che parlava troppo\" nel ruolo di Marie, la piccola proprietaria del pappagallo del titolo. Dopo qualche apparizione in alcuni film TV, nel 1999 appare in altri due film importanti: \"Insider - Dietro la verit\u00e0\" e \"L'uomo bicentenario\" in cui recita accanto a Robin Williams. Nel 2000 recita come co-protagonista insieme a Minnie Driver nel film \"Beautiful - Una vita da miss\", che ha ricevuto recensioni generalmente negative. Sempre nello stesso anno ha recitato nel ruolo di Helen Keller nel remake per la televisione di \"Anna dei miracoli\".\nDopo essere apparsa in due produzioni minori, nel 2004 ottiene il ruolo di Lucy McFadden in \"La scelta di Paula\", remake del film del 1977 \"Goodbye amore mio!\", in cui recita accanto a Jeff Daniels e Patricia Heaton. Nel 2006 appare nel film \"Come mangiare i vermi fritti\", tratto dall'omonimo romanzo di Thomas Rockwell. Nel 2008 \u00e8 apparsa in due film. \u00c8 stata co-protagonista insieme a John Heard, Vincent Pastore e Robert Picardo nel film indipendente \"P.J.\", ed ha recitato nel ruolo di Ruthie in \"Wild Child\". Nel 2010 \u00e8 apparsa nel film \"Holy Rollers\". La Eisenberg \u00e8 famosa anche per essere stata la \"Pepsi Girl\" in una serie di pubblicit\u00e0 della Pepsi tra la fine degli anni novanta e l'inizio degli anni 2000."}
{"id": "3275952", "revid": "530184", "url": "https://it.wikipedia.org/wiki?curid=3275952", "title": "Santa Buddies", "text": ""}
{"id": "3275954", "revid": "767487", "url": "https://it.wikipedia.org/wiki?curid=3275954", "title": "Johannesburg Indoor 1975", "text": "Il Johannesburg Indoor 1975 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del World Championship Tennis 1975. Si \u00e8 giocato a Johannesburg in Sudafrica dall'11 al 19 aprile 1975.\nCampioni.\nSingolare maschile.\n Buster Mottram ha battuto in finale Tom Okker 6-4 6-2\nDoppio maschile.\n Arthur Ashe / Tom Okker hanno battuto in finale Frew Donald McMillan / Bob Hewitt 6-3, 6-2"}
{"id": "3275961", "revid": "767487", "url": "https://it.wikipedia.org/wiki?curid=3275961", "title": "Denver Open 1975", "text": "Il Denver Open 1975 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del torneo che fa parte del World Championship Tennis 1975. Si \u00e8 giocato a Denver negli USA dal 14 al 20 aprile 1975.\nCampioni.\nSingolare maschile.\n Jimmy Connors ha battuto in finale Brian Gottfried 6\u20133, 6\u20134\nDoppio maschile.\n Roy Emerson / Rod Laver hanno battuto in finale Bob Carmichael / Allan Stone 6\u20132, 3\u20136, 7\u20135"}
{"id": "3275977", "revid": "767487", "url": "https://it.wikipedia.org/wiki?curid=3275977", "title": "Stockholm WCT 1975", "text": "Lo Stockholm WCT 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo che fa parte del World Championship Tennis 1975. Si \u00e8 giocato a Stoccolma in Svezia dal 21 al 27 aprile 1975.\nCampioni.\nSingolare maschile.\n Arthur Ashe ha battuto in finale Tom Okker 6-4 6-2\nDoppio maschile.\n Arthur Ashe / Tom Okker hanno battuto in finale Patrice Dominguez / Kim Warwick 6-3, 7-6(3)"}
{"id": "3275982", "revid": "2034231", "url": "https://it.wikipedia.org/wiki?curid=3275982", "title": "King Kong (romanzo)", "text": "King Kong \u00e8 un romanzo fantastico-avventuroso del 1932 scritto da Delos W. Lovelace (anche se spesso \u00e8 attribuito erroneamente al romanziere Edgar Wallace, autore della prima stesura della sceneggiatura del film), trasposizione letteraria del film \"King Kong\" del 1933.\nIl romanzo fu pubblicato a puntate sulla rivista pulp \"Mystery Magazine\" nel 1932 e in forma di libro in quello stesso anno da Grosset &amp; Dunlap, un po' prima che fosse distribuito il film.\n\u00c8 stato pubblicato in italiano per la prima volta nel 1971.\nTrama.\nIl libro si apre con sir Charles Weston, un produttore cinematografico, che spiega al regista Carl Denham, che nessuna attrice voleva essere ingaggiata per dei luoghi comuni; Denham, alla notizia, si mette a cercare in citt\u00e0. Passeggiando vede una donna che tenta di rubare una mela, ma che viene bloccata dal venditore ambulante; Denham, colta la palla al balzo, offre al primo dei soldi; e riesce ad ingaggiare la ragazza, di cui il nome \u00e8 Ann Darrow.\nL'indomani partono a bordo della nave \"Vagabondo\", capitanata da Englehorne e dal suo secondo Jack Driscoll (che successivamente s'innamora di Ann). Una volta arrivati all'isola, Ann viene rapita dagli isolani. Viene offerta a Kong, un gigantesco gorilla venerato come un dio, che invece di ucciderla la salva dalle bestie.\nUn gruppetto di dodici uomini, guidati da Denham, da Jack e dal secondo ufficiale del \"Vagabondo\", Hayes, tentano di salvarla, ma vengono uccisi da Triceratopi, Brontosauri, Kong e Ragni giganti.\nCarl (sotto pressioni di Driscoll) scappa e tutti muoiono (persino Hayes) e solo Jack si salva, che raggiunge e mette al sicuro la ragazza. Vengono inseguiti da Kong, che infine viene catturato da Denham.\nLo portano in uno spettacolo a New York, ma si libera e scatena il panico; riesce anche a rapire Ann, nella stanza di un hotel. Jack per\u00f2 riesce a salvare la ragazza, mentre Kong viene alla fine abbattuto da aeroplani, mentre stava sull'Empire State Building."}
{"id": "3275986", "revid": "767487", "url": "https://it.wikipedia.org/wiki?curid=3275986", "title": "Masters Doubles WCT 1975", "text": "Il Masters Doubles WCT 1975 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del Masters Doubles WCT, che fa parte del World Championship Tennis 1975. Il torneo si \u00e8 giocato a Citt\u00e0 del Messico negli Stati Uniti, dal 30 aprile al 4 maggio 1975.\nCampioni.\nDoppio maschile.\n Brian Gottfried / Ra\u00fal Ram\u00edrez ha battuto in finale Mark Cox / Cliff Drysdale 7\u20136(6), 6\u20137(5), 6\u20132, 7\u20136(6)"}
{"id": "3276007", "revid": "247222", "url": "https://it.wikipedia.org/wiki?curid=3276007", "title": "Ceppo (Rocca Santa Maria)", "text": "Ceppo \u00e8 una localit\u00e0 montana, nel comune di Rocca Santa Maria (TE), alla base dei Monti della Laga. Il luogo rientra nel territorio del Parco nazionale del Gran Sasso e Monti della Laga ed \u00e8 immerso nel secolare \"Bosco Martese\", il cui nome deriva dall'antica presenza di un tempio pagano dedicato al dio Marte.\nStoria.\nL'antica viabilit\u00e0.\nLo storico Niccola Palma ipotizz\u00f2 che qui passasse la \"Via Metella\", dal nome del suo costruttore, il console Cecilio Metello citato nel cippo miliario rinvenuto nel 1823 in localit\u00e0 Vallorina nel Comune di Sant'Omero (TE).\nL'antico tracciato, preesistente alla Salaria Nova, correva lungo la Valle del Salinello, si inerpicava probabilmente lungo le Gole del Salinello e, dopo attraversato la localit\u00e0 \"Ceppo\", scavalcava i Monti della Laga in uno dei vadi e raggiungeva Amatrice e da qui verso Roma, mettendo in collegamento il versante adriatico con quello tirrenico.\nLungo i percorsi di montagna ancora si possono trovare significative testimonianze storiche, primitive strade tracciate dai primi popoli italici dediti all'allevamento.\nSi ipotizza che da queste parti passasse anche il mitico \"Tracciolino di Annibale\", l'antico tracciato romano percorso da Annibale con i suoi elefanti per aggirare le truppe romane..\nI luoghi della Resistenza.\nAl Ceppo si svolse uno dei primi episodi della Resistenza italiana che va sotto il nome di \"Battaglia di Bosco Martese\", lo scontro tra le truppe austro-tedesche contro un gruppo di italiani qui rifugiati insieme con militari iugoslavi, inglesi, canadesi, neozelandesi e australiani, allontanatisi dai campi di concentramento dopo l'armistizio dell'8 settembre 1943.\nProprio al Ceppo, per rappresaglia, fu successivamente fucilato Mario Capuani, giovane pediatra trentacinquenne, prelevato con l'inganno nottetempo nella sua casa di Torricella Sicura.\nTurismo.\nDal Ceppo si pu\u00f2 partire per camminate a piedi e in mountain bike verso le \"Cascate della Morricana\" e verso il pianoro del \"Lago dell'Orso\". \nA piedi si pu\u00f2 proseguire anche verso le vette della Laga, che hanno la caratteristica di essere erbose fin sulle creste. \nIl Ceppo pu\u00f2 essere raggiunto anche direttamente con le bici partendo dalle localit\u00e0 pi\u00f9 a valle (sia dal versante teramano sia da quello ascolano). \nIn inverno si pu\u00f2 praticare lo sci di fondo e lo sci alpinismo. "}
{"id": "3276010", "revid": "1337443", "url": "https://it.wikipedia.org/wiki?curid=3276010", "title": "Carlo Besta", "text": "Biografia.\nNascita e studi universitari.\nCarlo Besta nasce a Sondrio nel 1876 da Maria Morelli e Bartolomeo, medico condotto di Teglio, borgo della Valtellina.\nInizia gli studi universitari nel 1894 come allievo di medicina dell'Universit\u00e0 di Pavia e convittore del Collegio Ghislieri. Frequenta per un triennio l'Istituto di Patologia Speciale Medica sotto la guida del prof. Bernardino Silva al quale subentrer\u00e0, nell'ultimo anno di corso, il prof. Carlo Forlanini, che Besta seguir\u00e0 come allievo dopo il trasferimento alla Clinica Medica Generale. Il 12 luglio 1900 consegue la laurea in Medicina e Chirurgia, ottenendo la votazione di 108/110, con una tesi dal titolo \u201c\"I riflessi nei bambini affetti da elmintiasi\"\u201d; l'elaborato verr\u00e0 pubblicato, nel novembre 1900, sulla Gazzetta Medica di Torino.\nI primi anni di attivit\u00e0.\nNel 1901 svolge, per quindici mesi, l'attivit\u00e0 di medico condotto in Valtellina, per trasferirsi poi all'Ospedale Psichiatrico di San Lazzaro a Reggio Emilia, inizialmente in qualit\u00e0 di medico praticante, in seguito di assistente. \u00c8 probabilmente in questo istituto che Besta matura la vocazione di neurologo: le sue prime ricerche si basano sugli studi dell'istologia del tessuto nervoso, della fisiopatologia e della clinica dell'epilessia. Risale a questo periodo una serie di pubblicazioni di carattere sperimentale ed istopatologico apparse sulla Rivista Sperimentale di Freniatria. \u00c8 membro, nel 1907, della \"Societ\u00e0 Italiana di Neurologia\". Nel gennaio dello stesso anno si trasferisce a Venezia all'Ospedale psichiatrico di San Servolo, con l'incarico di dirigere e organizzare il reparto \u201cOsservazione\u201d. Nel giugno 1907, dopo solo sei mesi di primariato a San Servolo, si trasferisce a Padova presso l'Istituto Psichiatrico e Neuropatologico e ottiene, nel maggio dell'anno successivo, la libera docenza in Clinica delle malattie nervose e mentali presso l'Universit\u00e0 di Padova. Qui Besta si d\u00e0 a studi anatomici e sperimentali che, consegnati alle stampe nel novembre del 1912, vengono pubblicati all'interno dell\u2019\"Archiv f\u00fcr Psychiatrie und Nervenkrankheiten\" di Berlino l'anno successivo. Le pubblicazioni gli permettono di ottenere una certa notoriet\u00e0: viene nominato, nel 1913, titolare della Clinica delle malattie nervose e mentali dell'Universit\u00e0 di Messina. Sposa a Monza, il 25 gennaio 1915, Maria Meroni, ventisettenne originaria della Valtellina.\nIl periodo bellico e il trasferimento a Milano.\nCon lo scoppio della prima guerra mondiale sul fronte italo-austriaco, Besta \u00e8 chiamato a dirigere l'Ospedale Militare di S. Ambrogio a Milano con il grado di Maggiore medico dell'esercito e consulente neurologo. Desideroso di raccogliere in un'unica sede i feriti di guerra del sistema nervoso, dirige dal 1915 al 1918 il Centro Neurochirurgico della Guastalla, nato anche per sua iniziativa. Egli si dedica allo studio e al trattamento dei cerebrolesi, i quali offrivano ampio materiale sperimentale per la ricerca fisiopatologica cerebrale umana.\nCon la fine della guerra sul fronte orientale, Besta viene nominato, nel 1918, direttore dell'Istituto Pro Feriti Cerebrali di Guerra di Milano che sarebbe diventato, nel 1923, l'Istituto Neurobiologico Pro Feriti Cerebrali. Gli anni che vanno dal 1918 al 1924, sebbene ricchi di soddisfazioni, sono anche estremamente difficili a causa dei suoi continui spostamenti tra Messina e Milano; viene poi trasferito presso l'Universit\u00e0 degli Studi di Milano quale Ordinario di Clinica delle malattie nervose e mentali. Il 25 aprile 1925, in occasione della visita del sovrano Vittorio Emanuele III all'istituto, il Consiglio di Amministrazione delibera la costruzione di una nuova e pi\u00f9 vasta sede: nel gennaio del 1932 viene inaugurato, sotto l'egida del sovrano, l'Istituto Neurologico Vittorio Emanuele III, modello insuperabile, per l'epoca, di collaborazione clinica nei campi della neurologia. Il 2 maggio 1932 l'attivit\u00e0 sanitaria \u00e8 allargata ai traumatizzati nervosi del lavoro e ai malati organici del sistema nervoso: Besta intuisce la portata rivoluzionaria che avrebbe determinato l'organizzazione di un complesso clinico monotematico e ne assicura l'autonomia e le possibilit\u00e0 di affermazione e sviluppo.\nGli ultimi anni e la morte.\nLa carriera professionale di Besta viene arricchendosi, dal 1931 in poi, di numerosi e significativi riconoscimenti. Gi\u00e0 socio corrispondente dell\u2019\"Accademia Peloritana\" di Messina dal 1915 e socio corrispondente della \"Societ\u00e0 Medico-Chirurgica\" di Bologna dal 1924, diviene vicepresidente dell\u2019\"Accademia Medica Lombarda\" nel 1931, presidente della \"Societ\u00e0 Italiana di Oto-neuro-oftalmologia\" nel 1933 (gi\u00e0 membro ordinario dal 1926), membro del \"Comitato Nazionale per la Medicina\" nel 1934, componente alienista della \"Commissione Provinciale di Vigilanza sui manicomi e sugli alienati\" nel 1940 e viene nominato Ufficiale dell'Ordine della Corona d'Italia nell'aprile del 1932 da Vittorio Emanuele III e Cavaliere dell'Ordine dei Santi Maurizio e Lazzaro nel 1940. Dopo aver favorito tramite vari anni di attivit\u00e0 scientifica la nascita della Neuroradiologia e della Neurochirurgia, Carlo Besta muore a Milano nella Clinica dell'Asilo evangelico all'et\u00e0 di 64 anni, debilitato dalla degenerazione cronica di un'ulcera che per lunghi anni lo aveva tormentato.\nContributi alla neurologia.\nGli studi sull'epilessia.\nCarlo Besta si \u00e8 particolarmente interessato sin dalla laurea del problema dell'epilessia: ha eseguito ricerche sviluppate sulla base di scrupolose indagini semeiologiche, ha condotto studi assidui sui malati epilettici in coincidenza e in vicinanza delle crisi e nei periodi intervallari, evidenziando nella maggior parte dei casi asimmetrie funzionali degli emisferi cerebrali ed altri segni di patimento delle strutture nervose. Ha spinto la sua indagine ad illuminare i rapporti tra l'insorgenza e lo svolgimento delle manifestazioni comiziali in riferimento alla sede della lesione corticale e ha descritto un'epilessia frontale di carattere prevalentemente psichico. Gli studi sull'epilessia hanno portato Besta a mettere in luce l'estrema variabilit\u00e0 di alcune costanti biologiche, quali la pressione arteriosa o il potere coagulante del siero di sangue, in tali ammalati; sono stati svolti altri studi sulle manifestazioni emilaterali nell'epilessia essenziale e sulla sindrome di Bernard-Horner negli epilettici. Durante gli ultimi anni della sua vita si \u00e8 inoltre occupato delle relazioni tra epilessia e tumore cerebrale, della chirurgia dell'epilessia e delle manifestazioni epilettiche bilaterali da lesioni unilaterali.\nGli studi sui malati di guerra.\nNel periodo bellico, Besta ha studiato l'influenza che le lesioni parietali esplicavano nella funzione motoria: ha messo in evidenza disturbi nella direzione dei movimenti, nella capacit\u00e0 di mantenere determinati atteggiamenti volontari ad occhi bendati e disordini nel controllo e nella regolazione della tonicit\u00e0, nonch\u00e9 del grado di tensione muscolare, necessari all'armonica esecuzione di atti volontari. Besta ha studiato numerosi casi clinici che presentavano un'enorme casistica di lesioni in ogni settore del nevrasse provocati dalla Grande Guerra: ha compilato numerose cartelle cliniche, ricche di osservazioni originali dedotte da tecniche semeiologiche in gran parte personali. Di questo materiale non rimangono altro che brevi note riassuntive, dalle quali deriva la formulazione di alcuni concetti clinici e fisiopatologici: l'individuazione della fenomenologia risultante dalla lesione della circonvoluzione frontale ascendente, la sindrome parietale, le sindromi a focolaio da lesioni della corteccia cerebellare e il problema dell'epilessia traumatica, che Besta confrontava con l'epilessia non traumatica.\nGli studi sui tumori cerebrali.\nLa pneumoencefalografia, la mielografia e l'arteriografia sono stati mezzi adeguati di conoscenza scientifica e diagnostica che hanno consentito la creazione, anche per merito di Besta, di un nuovo settore diagnostico, la Neuroradiologia. Per la diagnosi precoce dei tumori cerebrali Besta ritenne indispensabile l'esplorazione dell'apparato ventricolare mediante encefalografia e ventricolografia cerebrale; era, infatti, persuaso che tali indagini potessero svelare anche piccoli segni di lesione nervosa organica non identificabili mediante l'esame clinico ordinario. Si \u00e8 inoltre occupato, negli ultimi anni della sua vita, della terapia dei nervi periferici in relazione al tumore parietale.\nEdifici.\nNel 1950 l'Istituto Neurologico Vittorio Emanuele III, costruito nel 1932 su progetto dell'architetto Mario Faravelli e nel quale il Besta oper\u00f2, venne a lui intitolato mutando il nome in Istituto Nazionale Neurologico Carlo Besta.\nCuriosit\u00e0.\nNel 2018, in occasione dei 100 anni dalla fondazione dell'Istituto Neurologico che oggi porta il suo nome, a Carlo Besta \u00e8 stato dedicato un francobollo italiano valido per le spedizioni ordinarie nazionali."}
{"id": "3276027", "revid": "889336", "url": "https://it.wikipedia.org/wiki?curid=3276027", "title": "Nikolaj Laty\u0161ev", "text": "Prima di diventare arbitro nel 1941, \u00e8 stato calciatore nelle file di Elektrozavod, Stalinets e Dinamo Mosca.\nNominato arbitro internazionale nel 1952, ha diretto 4 gare dei tornei di calcio dei Giochi olimpici (1 nel 1952 e 3 nel 1956) e 6 del campionato mondiale di calcio (2 nel 1958 e 4 nel 1962), tra cui spicca la finale del , in Cile, tra e . L'incontro fu disputato il 17 giugno all'Estadio Nacional di Santiago, e vide i sudamericani prevalere per 3 a 1.\nHa terminato la carriera da arbitro nel 1963."}
{"id": "3276041", "revid": "287204", "url": "https://it.wikipedia.org/wiki?curid=3276041", "title": "Kinghorn", "text": "Kinghorn, in Gaelico scozzese: \"Ceann Gronna\") \u00e8 una citt\u00e0 del Fife, Scozia, Regno Unito, con una popolazione, secondo il censimento del 2001, di 2.835 abitanti. Si trova 3 km a sud di Kirkcaldy, sulla sponda nord del Firth of Forth di fronte a Edimburgo.\nNota come il sito dove mor\u00ec Alessandro III di Scozia, si trova sul circuito costiero del Fife che va da North Queensferry a Newport-on-Tay. "}
{"id": "3276044", "revid": "287204", "url": "https://it.wikipedia.org/wiki?curid=3276044", "title": "Andrea Palma", "text": "Biografia.\nCome molti protagonisti del barocco siciliano fu un religioso: era infatti un frate domenicano. Studi\u00f2 pittura e architettura all'interno dell'ordine e fu collaboratore di Paolo Amato.\nLavor\u00f2 soprattutto a Palermo, dove fu architetto del Senato cittadino. Tra le sue opere il completamento della chiesa di Sant'Ignazio all'Olivella e gli apparati decorativi della chiesa di Santa Maria in Valverde, dell'oratorio delle Dame, della chiesa di San Sebastiano e della chiesa del Salvatore, caratterizzati da riquadri architettonici a carattere illusionistico che racchiudono scene pittoriche dipinte da collaboratori. \nFu architetto del senato di Palermo dal 1714, e alla sua morte lo divenne il nipote, Nicol\u00f2 Palma.\nLa sua opera pi\u00f9 conosciuta \u00e8 comunque la facciata del duomo di Siracusa realizzata in sostituzione di quella rinascimentale distrutta dal terremoto, a seguito di un concorso vinto nel 1728, e conformata sull'esempio della facciata di Santa Maria a Campitelli a Roma.."}
{"id": "3276045", "revid": "72396", "url": "https://it.wikipedia.org/wiki?curid=3276045", "title": "Gradi militari delle forze terrestri russe", "text": "La Russia indipendente ha ereditato i gradi militari dell'Unione Sovietica, sebbene le insegne e le uniformi siano state lievemente modificate. La seguente \u00e8 una tabella dei gradi militari delle Forze Armate della Federazione Russa. La traduzione italiana \u00e8 scritta per prima, seguita dalla versione in lingua russa, infine dalla traslitterazione.\nLa tabella seguente \u00e8 basata su quelle della Federazione Russa. Sono stati eliminati i termini descrittivi \"d'Aviazione\" dopo il grado, anche se esso \u00e8 ancora in uso. Il grado di un militare di un reparto, formazione o vascello della \"Guardia\" pu\u00f2 essere seguito dalla parola \"Guardie\". Il grado di un cittadino delle professioni legali, mediche o veterinarie deve essere seguito dalle parole \"di Giustizia\", \"del Servizio Medico\" o \"del servizio Veterinario\" dopo i rispettivi gradi. Il grado di un cittadino della Riserva o in Congedo deve essere rispettivamente seguito dalle parole \"Riserva\" o \"Congedato\".\nIl grado di Maresciallo della Federazione Russa, il pi\u00f9 alto nelle Forze terrestri, non \u00e8 attualmente conferito a nessuno. L'unico ufficiale a rivestire il grado \u00e8 l'ex Ministro della Difesa Igor Sergeyev, che fu promosso da Generale d'Armata delle Forze missilistiche strategiche. Allo stato attuale, Maresciallo della Federazione Russa dovrebbe essere considerato un titolo onorifico, equivalente a quelli presenti in altri Paesi, creato in occasione di un grande conflitto o come risultato di un apprezzamento militare molto elevato, come nel caso del Maresciallo dell'Unione Sovietica."}
{"id": "3276053", "revid": "889336", "url": "https://it.wikipedia.org/wiki?curid=3276053", "title": "Maurice Guigue", "text": "Prima di intraprendere la carriera arbitrale, ha giocato a livello amatoriale per SC Arles, SC Orange e JS Toulonnaise ed ha lavorato anche come gendarme.\nTra le gare da lui dirette, spiccano la finale di Coppa di Francia 1955-1956 tra Sedan e Troyes e la finale del tra e . \u00c8 stato il secondo arbitro francese, dopo Georges Capdeville, a dirigere una finale di Coppa del Mondo.\nNel 1976 la FIFA gli conferisce il prestigioso \"FIFA Special Award\".\n\u00c8 morto nel 2011 all'et\u00e0 di 98 anni."}
{"id": "3276054", "revid": "287204", "url": "https://it.wikipedia.org/wiki?curid=3276054", "title": "Bessolo", "text": "Bessolo (Besul in piemontese) \u00e8 una frazione di 200 abitanti del Comune di Scarmagno, in provincia di Torino.\nToponimo.\nSecondo gli studiosi il nome Bessolo deriva dal nome di persona Besso, santo appartenente alla legione Tebea e compatrono della Diocesi di Ivrea, il cui santuario sui monti della valle Soana \u00e8 ancora oggi molto visitato.\nGeografia fisica.\nLa frazione \u00e8 situata in collina nel Canavese. Bessolo, con l'altra frazione di Scarmagno, Masero, ricade in una parrocchia intitolata a San Giovanni Battista ed appartiene alla Diocesi di Ivrea.\nEconomia e prodotti tipici.\nLe principali attivit\u00e0 dei residenti sono l'industria e l'agricoltura. Lo storico locale Bertolotti, scrive nelle sue \"Passeggiate in Canavese\" che le colline bessolesi sono rinomate per i funghi porcini che vi si trovavano in abbondanza.\nPresente un solo ristorante che fa anche da hotel, chiamato Stella Bianca."}
{"id": "3276055", "revid": "300067", "url": "https://it.wikipedia.org/wiki?curid=3276055", "title": "Chris Warren", "text": ""}
{"id": "3276063", "revid": "490801", "url": "https://it.wikipedia.org/wiki?curid=3276063", "title": "Rifugio Perucca", "text": ""}
{"id": "3276070", "revid": "933835", "url": "https://it.wikipedia.org/wiki?curid=3276070", "title": "Cassa di Risparmio della provincia dell'Aquila", "text": "La Cassa di Risparmio della provincia dell'Aquila, nota principalmente con l'acronimo Carispaq, \u00e8 stato un istituto bancario italiano fondato nel 1859 ed attivo dal 1862 con il nome di Cassa di Risparmio dell'Aquila. \u00c8 stata anche la prima cassa di risparmio istituita nell'Italia meridionale. Nel 1999 \u00e8 entrata a far parte del gruppo di Banca Popolare dell'Emilia Romagna, finch\u00e9 nel 2013 \u00e8 stata incorporata nella capogruppo.\nStoria.\nNata come \"Cassa di Risparmio dell'Aquila\", primo istituto bancario di questo tipo nell'Italia meridionale, venne fondata nel 1859 nel capoluogo abruzzese, ma cominci\u00f2 la sua attivit\u00e0 solo in seguito alla proclamazione del Regno d'Italia. Negli ultimi decenni dell'Ottocento venne costruito il palazzo della Cassa di Risparmio che divenne sede della banca sino al terremoto dell'Aquila del 2009.\nA partire dal secondo dopoguerra la Carispaq cominci\u00f2 ad espandere il proprio bacino d'utenza. Nel 1955 mutu\u00f2 la sua ragione sociale divenendo la \"Cassa di Risparmio della provincia dell'Aquila\" ed aprendo numerose filiali nel territorio provinciale, mentre al 1984 \u00e8 databile l'apertura della prima filiale di Roma.\nNel 1992, anno di nascita della \"Fondazione Cassa di Risparmio della provincia dell'Aquila\", divenne societ\u00e0 per azioni ed entr\u00f2 nel gruppo Banca di Roma. Pi\u00f9 tardi, nel 1999 venne acquistata da Banca Popolare dell'Emilia Romagna ed entr\u00f2 a far parte del gruppo BPER, in cui \u00e8 tuttora.\nSedi.\nSede principale.\nLa sede legale, nonch\u00e9 sede storica dell'istituto bancario, \u00e8 in corso Vittorio Emanuele, all'Aquila. In seguito al terremoto del 2009 ed alla conseguente inagibilit\u00e0 del palazzo della Cassa di Risparmio, la sede principale \u00e8 temporaneamente situata all'interno del centro direzionale di via Pescara, sempre all'Aquila.\nFiliali.\nLa Cassa di Risparmio della provincia dell'Aquila \u00e8 presente in Abruzzo, Lazio e Umbria con 53 filiali, dislocate in questo modo:"}
{"id": "3276073", "revid": "643494", "url": "https://it.wikipedia.org/wiki?curid=3276073", "title": "Carla Comaschi", "text": "Biografia.\nHa frequentato l'Accademia nazionale d'arte drammatica \"Silvio D'Amico\" e a met\u00e0 anni sessanta \u00e8 stata fra gli interpreti della miniserie televisiva con il tenente Sheridan \"La donna di fiori\", diretta da Anton Giulio Majano.\nA partire dagli anni settanta ha curato il doppiaggio di numerose serie televisive, soap opera e cartoni animati."}
{"id": "3276076", "revid": "287204", "url": "https://it.wikipedia.org/wiki?curid=3276076", "title": "True Blue (serie televisiva)", "text": ""}
{"id": "3276082", "revid": "1086846", "url": "https://it.wikipedia.org/wiki?curid=3276082", "title": "Sporting Club Foggia 1923-1924", "text": "Questa pagina raccoglie i dati riguardanti lo Sporting Club Foggia nelle competizioni ufficiali della stagione 1923-1924.\nStagione.\nNella Prima Divisione 1923-1924 il Foggia si \u00e8 classificato al sesto e ultimo posto con 1 punto nella sezione pugliese delle Lega Sud. Retrocesso in Seconda divisione."}
{"id": "3276096", "revid": "984922", "url": "https://it.wikipedia.org/wiki?curid=3276096", "title": "Paula Winslowe", "text": "Ha iniziato a lavorare prima come doppiatrice a 32 anni, doppiando la madre di Bambi nel film \"Bambi\".\nCome attrice, \u00e8 apparsa soprattutto in serie televisive. \n\u00c8 stata sposata con John Sutherland."}
{"id": "3276098", "revid": "767487", "url": "https://it.wikipedia.org/wiki?curid=3276098", "title": "Naru Nanao", "text": "Il suo pseudonimo deriva dal nome di , una delle eroine del gioco \"Aries\" della software house \"Circus\". Essendo un'artista indipendente, non legata ad una ditta in particolare, ha potuto partecipare a progetti diversi tra loro e per diverse compagnie. Fa inoltre parte di un circolo di d\u014djinshi, ed ha collaborato anche con un altro circolo, .\nInizi\u00f2 a lavorare nel campo dei videogiochi nel 2000 ma \u00e8 nota soprattutto per la caratterizzazione di tre delle eroine della visual novel originale di D.C. ~Da Capo~ (pubblicata nel 2002 dalla Circus) e per la caratterizzazione dei personaggi femminili di (pubblicata dalla \"Minori\" nel 2006 e da cui fu tratta nel 2007 la serie anime Ef - a tale of memories).\nVisual novel.\nNel 2000 esord\u00ec come \"art director\" in \"Cave Castle Cavalier\" della \"Dall\". Quello stesso anno, lavor\u00f2 su \"Kinki 2 -Taboo-: Hospital Taboo\" per la \"Succubus\". L'anno dopo, a tre giochi per la Circus: \"Infanteria\", \"Suika\", ed \"Archimedes no Wasuremono\". Sempre nel 2001, la Nanao lavor\u00f2 per la prima volta ad una visual novel per tutte le et\u00e0: \"Quiz Saitama Reng\u014d no Yab\u014d\".\nNel 2002, collabor\u00f2 al primo simulatore di appuntamenti della serie di \"D.C. ~Da Capo~\" caratterizzando tre eroine: Nemu Asakura, Sakura Yoshino, e Kotori Shirakawa. Malgrado la popolarit\u00e0 ottenuta, non avrebbe collaborato ai giochi successivi della stessa serie. Sempre nel 2002, lavor\u00f2 al gioco \"Panic!! Kerokero \u014ckoku\" per la \"Pajama Soft\".\nNel 2003, Nanao collabor\u00f2 con la Circus e la \"PrincessSoft\" nello sviluppo di \"Sakura: Yuki Tsuki Hana\", gioco per tutte le et\u00e0. Nel 2004, Nanao disegn\u00f2 due delle eroine del gioco originale di \"Canvas 2 ~Niji iro no sketch~\": Elis H\u014dsen e Kiri Kiky\u014d, per la \"F&amp;C FC01\". Nel 2006, Nanao inizi\u00f2 la collaborazione con la Minori, per la sua serie di \"Ef: A Fairy Tale of the Two.\", di cui disegn\u00f2 i personaggi femminili, mentre quelli maschili furono affidati a \"2C Galore\".\nIl 28 gennaio 2011 \u00e8 uscito il gioco di \"Canvas 4 ~Achrome \u00c9tude~\", che vede Naru Nanao riprendere in mano il personaggio di Elis H\u014dsen, anche se relegato ad un ruolo minore.\nAltri progetti.\nNel 2006, Naru Nanao, assieme a Naoki Hisaya (il principale sceneggiatore di \"Kanon\") lavor\u00f2 al progetto \"Sola\", per cui forn\u00ec il character design originale usato come modello per le serie anime e manga omonime. Nel 2007, la Nanao inizi\u00f2 a collaborare con la rivista \"Dengeki G's Magazine\" come character designer di \"Ohime-sama Navigation\", progetto di un gioco la cui partecipazione era rivolta ai lettori della rivista.\nUn'altra collaborazione al di fuori dei simulatori di appuntamenti \u00e8 stata , un gioco d'avventura di ambientazione fantasy, messo in commercio in Giappone nel 2009 su Nintendo DS e destinato ad un pubblico prevalentemente adolescenziale. Protagonista del gioco \u00e8 Vicky, una bambina povera che per\u00f2 desidera diventare una grande strega, nonostante la scuola di magia sia riservata alle classi pi\u00f9 agiate. \u00c8 stato tradotto in lingua inglese e pubblicato nel 2010 dalla \"Natsume\", col titolo di \"Witch's Wish\".\nNaru Nanao \u00e8 anche illustratrice, ed ha realizzato il disegno sulla copertina frontale del catalogo del Comiket 70. Ha realizzato anche disegni dedicati a personaggi originariamente caratterizzati da altri autori. Il 12 luglio 2009 un disegno da lei realizzato su Kagami Hiiragi (una delle eroine di \"Lucky Star\") \u00e8 stato battuto all'asta via Internet da \"Yahoo! Japan\" e venduto al prezzo finale di 1.311.000 yen (un milionetrecentoundicimila yen)."}
{"id": "3276102", "revid": "2162942", "url": "https://it.wikipedia.org/wiki?curid=3276102", "title": "Sebastian Vrancx", "text": "Biografia.\nFiglio di Jan Vrancx e di Barbara Coutereau, secondo il biografo Karel van Mander studi\u00f2 pittura ad Anversa presso Adam van Noort, che fu maestro anche di Pieter Paul Rubens.\nSuccessivamente part\u00ec alla volta dell'Italia per studiarne l'arte e visit\u00f2 le citt\u00e0 di Venezia, Roma e Napoli (1596-1600).\nNel 1601, ritornato in patria, entr\u00f2 a far parte della Corporazione di San Luca, di cui divenne prima vicepresidente (\"onderdeken\") nel 1611 e poi decano (\"opperdeken\") nel 1612, e s'affili\u00f2 alla \"Confraternita dei SS Pietro e Paolo\", di cui era membro anche Pieter Paul Rubens.\nNel 1612 spos\u00f2 Maria Pamphi o Pampfi, figlia di un commerciante d'arte e cognata di Tobias Verhaecht. Quest'ultimo divenne in seguito padrino di sua figlia.\nFu un membro della \"Camera degli Oratori\" di Anversa (\"Violieren\"), che aveva legami con la Corporazione di San Luca. Oltre all'impegno letterario, esegu\u00ec anche alcuni dipinti per quest'associazione. Acquis\u00ec anche una certa fama come poeta e organizzatore di feste.\nFece inoltre parte di una compagnia di guardia civica, divenendone ufficiale nel 1613 e capitano otto anni dopo, grado che mantenne per dieci anni.\nProfilo artistico.\nI primi disegni conosciuti di quest'artista risentono dell'influenza di Cornelis Floris de Vriendt e di Cornelis Bos, mentre le opere eseguite durante il soggiorno italiano presentano affinit\u00e0 con i primi lavori di Paul Brill, anch'egli a Roma in quel periodo, e di Jan Brueghel il Vecchio. Caratteristica esclusiva delle opere di questo periodo sono le figure gesticolanti e gli alberi imponenti, mentre permarranno per tutta la sua carriera il gusto per il dettaglio aneddotico e le figure vestite di abiti particolarmente colorati inserite in paesaggi classici e decorativi.\nTra il 1602 e il 1611, realizz\u00f2 i primi dipinti del tipo della \"festa galante\", con figure eleganti in un paesaggio caratterizzato da elementi sia naturali, quali giardini o parchi alberati, che architettonici, quali colonnati, padiglioni, pergolati, palazzi, statue e fontane. Queste composizioni erano generalmente eseguite in un formato orizzontale e ben delineate dal punto di vista prospettico. Gli alberi rappresentati divennero pi\u00f9 alti e meno imponenti rispetto al periodo precedente.\nOltre a questa tipologia di pittura di genere, si dedic\u00f2 anche alla rappresentazione di scene militari e di battaglie in piccola scala, per cui \u00e8 particolarmente noto e che fu probabilmente tra i primi in Olanda ad utilizzare come soggetto per i suoi dipinti. Queste opere furono eseguite in base ad esperienze di prima mano, avendo Vrancx abbracciato la carriera militare. Egli divenne perci\u00f2 una figura di primo piano nello sviluppo di questo genere di pittura nel suo paese e oltre la met\u00e0 delle sue opere riguardano questo soggetto.\nInoltre saltuariamente realizz\u00f2 dipinti di soggetto religioso e allegorico e paesaggi.\nNella fase matura della sua carriera artistica (1611-1625), si pu\u00f2 notare la crescita stilistica di Vrancx caratterizzata dal tocco preciso con cui realizza le forme, dal maggior controllo con cui rappresenta lo spazio e vi inserisce un numero maggiore di figure disposte in gruppi pi\u00f9 complessi.\nA partire dal 1620 c. inizi\u00f2 a dipingere i cavalli in modo pi\u00f9 raffinato, rendendo il loro aspetto \"pi\u00f9 nobile\", mentre rese gli alberi in modo meno dettagliato.\nNegli anni finali della sua vita (1625 c.-1647), Vrancx pose l'accento maggiormente sulla rappresentazione del paesaggio, piuttosto che delle figure, pi\u00f9 sulla grazia che sulla forza.\nNelle sue opere si nota l'influenza dei pittori italiani contemporanei e di Pieter Bruegel il Vecchio.\nFra i suoi mecenati e collezionisti vi fu il re Cristiano IV di Danimarca.\nCollabor\u00f2 con Jan Brueghel il Vecchio, Jan Bruegel il Giovane, Gijsbrecht Leytens, Joos de Momper, i pittori della famiglia Neefs, Tobias Verhaecht, Alexander Keirinckx, Jan van Balen, Frans Francken II e David Vinckboons, dipingendo figure nei loro quadri. Tuttavia, nei suoi dipinti, non faceva ricorso di solito ad altri pittori per la realizzazione del paesaggio.\nTenne anche scuola, presso cui si form\u00f2 Pieter Snayers.\nFra i suoi seguaci vi furono, nei Paesi Bassi meridionali, Pieter Meulener e Jacques van der Wijhen e in Francia Adam Frans van der Meulen, allievo di Pieter Snayers. Nella Repubblica delle Sette Province Unite la sua influenza si pu\u00f2 ritrovare in Esaias van de Velde e Pauwels van Hillegaert.\nLe sue opere furono molto copiate e riprodotte per incisione, in particolare da Pieter de Jode."}
{"id": "3276103", "revid": "119742857", "url": "https://it.wikipedia.org/wiki?curid=3276103", "title": "The President's Man - Attacco al centro del potere", "text": "Attacco al centro del potere (\"The President's Man: A Line in the Sand\") \u00e8 un film del 2002 diretto da Eric Norris e interpretato da Chuck Norris, Judson Mills e Jennifer Tung.\nTrama.\nJoshua McCord, sua figlia Que e Dick sono gli \"uomini del presidente\"; in quanto tali svolgono per suo conto diverse missioni antiterroristiche top-secret. Cos\u00ec, quando l'arabo Rashid minaccia di distruggere una citt\u00e0 americana per mezzo di un ordigno nucleare, Dick viene inviato in Afghanistan per catturare il folle terrorista. Dick riesce nell'impresa sia grazie agli addestramenti speciali ai quali viene sottoposto da Joshua, che grazie a Que, che per mezzo di collegamenti satellitari informa Dick di quello che succede nelle vicinanze dandogli indicazioni su quello che deve fare e avvertendolo dei pericoli. Rashid viene imprigionato, e gli viene chiesto di riferire dove si trova la bomba che intende far esplodere, ma Rashid afferma che non \u00e8 a conoscenza di dove si trovi la bomba, e che l'unico modo che ha per scoprirlo \u00e8 di comunicare attraverso una dichiarazione pubblica in televisione. Rashid per\u00f2 quando parla in televisione usa un linguaggio in codice: \"portate il fuoco indistinguibile all'interno del mio cuore\", dando l'ordine ai suoi seguaci di portare la bomba nella citt\u00e0 dove si trova lui prigioniero, in modo che possa morire nell'esplosione ed essere ricordato come un martire. Joshua capisce per\u00f2 le sue intenzioni, e avverte cos\u00ec il presidente. Inoltre il figlio di Rashid non \u00e8 d'accordo con l'idea del padre e tenta un piano per liberarlo. Que sospetta che il plutonio utilizzato per costruire la bomba sia entrato negli Stati Uniti nascosto all'interno di statue importate dall'Afghanistan e custodite in un museo che, tempo prima, era stato forzato da ignoti. Joshua e Dick si recano sul posto per verificare tracce di radioattivit\u00e0, e quando la ricerca d\u00e0 esito positivo ricostruiscono via satellite il percorso fatto dal furgone che si \u00e8 allontanato dal museo. Scoprono il posto dove si trova la bomba e vi si recano, affrontano un nugolo di uomini da soli e disinnescano la bomba. La mattina seguente, mentre il figlio di Rashid tenta di liberare il proprio padre attaccando il convoglio che lo trasporta per essere processato, irrompono nella scena Joshua e Dick a sventare il piano."}
{"id": "3276110", "revid": "128695", "url": "https://it.wikipedia.org/wiki?curid=3276110", "title": "Victor Elias Seixas", "text": ""}
{"id": "3276116", "revid": "83531", "url": "https://it.wikipedia.org/wiki?curid=3276116", "title": "Charles Bowles", "text": "Fu un rapinatore specializzato in assalti a diligenze e divenuto famoso nel Far West americano anche per la sua usanza di lasciare messaggi poetici dopo due dei suoi pi\u00f9 epici colpi.\nConosciuto anche con i nomi di \"Charles E. Boles\", \"Charles Bolton\", \"CE Bolton\", \"Charles E. Bowles\" e \"Black Bart the Po8\", Bowles \u00e8 da sempre stato considerato come un bandito gentiluomo e uno dei pi\u00f9 famigerati assalitori di diligenze operanti nella California del Nord e nell'Oregon del Sud, fra il 1870 ed il 1880.\nLa fama che ha avuto per i suoi numerosi colpi fu dovuta soprattutto alla sua audacia, al suo stile ed alla sua raffinatezza.\nBiografia.\nPrimi anni.\nNacque a Norfolk, in Inghilterra, da John e Maria Bowles. Era uno dei 10 fratelli, sette maschi e tre femmine. All'et\u00e0 di due anni, i suoi genitori emigrarono nella Contea di Jefferson, New York, dove il padre acquist\u00f2 una fattoria a quattro miglia a nord di Plessis Village, verso Alexandria Bay.\nCalifornia Gold Rush.\nAlla fine del 1849 Bowles, chiamato dagli amici \"Charley\", e due dei suoi fratelli, David e James, parteciparono alla corsa all'oro californiana. Iniziarono a lavorare presso una miniera del North Fork, in California.\nBowles lavor\u00f2 solo un anno prima di tornare a casa nel 1852. Ben presto fece un nuovo viaggio presso i campi per l'estrazione dell'oro della California, con il fratello David e con un altro fratello, Robert; sia David che Robert morirono per malattia, poco dopo il loro arrivo. Bowles continu\u00f2 a lavorare nella miniera per altri due anni prima di partire.\nMatrimonio.\nNel 1854, in Illinois, Bowles (che per qualche motivo cambi\u00f2 l'ortografia del suo cognome in \"Boles\") spos\u00f2 Mary Elizabeth Johnson. Ebbero quattro figli. Nel 1860 la coppia and\u00f2 a vivere a Decatur, Illinois.\nGuerra civile.\nIl 13 agosto 1862 Boles venne arruolato nell'esercito nella societ\u00e0 B di Decatur, nel 116\u00ba Reggimento. Dimostr\u00f2 di essere un buon soldato, raggiungendo il grado di sergente prima di fare un anno nell'esercito. Prese parte a numerose battaglie e campagne, tra cui Vicksburg, (dove fu gravemente ferito) e Sherman. Il 7 giugno 1865, venne dimesso a Washington, Distretto di Columbia e torn\u00f2 a casa in Illinois. Aveva ricevuto un temporaneo brevetto sia come sottotenente che tenente.\nProspezione.\nDopo lunghi anni di guerra, pass\u00f2 ad una vita tranquilla di agricoltura. Nel 1867 fu di nuovo ingaggiato in prospezioni nell'Idaho e nel Montana. Poco si sa di lui in questo periodo, ma in una lettera di agosto del 1871, indirizzata alla moglie, cit\u00f2 un episodio spiacevole con alcuni dipendenti della Wells Fargo &amp; Company. Per un certo periodo non scrisse pi\u00f9 alla moglie e lei ritenne che fosse morto.\nCarriera criminale.\nAcquisito il soprannome di \"Black Bart\", commise 28 rapine alle diligenze della Wells Fargo, nel nord della California, tra il 1875 ed il 1883 e lungo la storica Siskiyou Trail, tra la California e l'Oregon. Anche se ha lasciato solo due poesie, nei siti di alcune delle sue rapine, la sua firma divenne di grande fama. \"Black Bart\" ebbe molto successo e si allontan\u00f2 con migliaia di dollari ogni anno.\nBoles aveva paura dei cavalli e comp\u00ec tutte le sue rapine a piedi. Con questo, insieme alle sue poesie, si guadagn\u00f2 molta notoriet\u00e0. Nei suoi anni da bandito di strada, non spar\u00f2 mai un colpo di pistola.\nBoles fu sempre cortese e non pronunci\u00f2 mai alcuna parolaccia. Indossava un lungo cappotto spolverino di lino ed una bombetta. Aveva la testa coperta da un sacco di farina, con buchi per gli occhi, e brandiva un fucile da caccia. Queste furono le sue caratteristiche distintive che divennero il suo marchio.\nPrima rapina.\nIl 26 luglio 1875 Boles derub\u00f2 la prima diligenza a Calaveras County, sulla strada tra Copperopolis e Milton. Ci\u00f2 che rese il suo crimine insolito furono la cortesia e le buone maniere del fuorilegge. Parlava con tono profondo e risonante e disse a Shine John, il postiglione: \u00abPer favore, butti gi\u00f9 la cassaforte!\u00bb Non appena Shine aveva porto la cassaforte, Black Bart grid\u00f2: \u00abSe lui avesse il coraggio di sparare, dategli una dura scarica, ragazzi!\u00bb \nQuesta prima rapina frutt\u00f2 a Boles solo $ 160.\nL'ultima rapina ad una diligenza.\nL'ultima rapina ad una diligenza ebbe luogo presso Funk Hill, a sud-est di Copperopolis. Il postiglione era Reason McConnell, che stava attraversando un fiume col traghetto Reynolds. Alla traversata, McConnell raccolse Jimmy Rolleri, di 19 anni, figlio del proprietario del traghetto. Jimmy Rolleri aveva con s\u00e9 un fucile e scese in fondo alla collina, su una strada ripida, per sincerarsi che la diligenza fosse stata in grado di scendere. Ritornato sulla sommit\u00e0, si accorse che la diligenza non c'era pi\u00f9 e cominci\u00f2 a cercarla a piedi, trovandola poco distante da lui.\nCap\u00ec cos\u00ec che la diligenza era stata avvicinata da qualcuno; Black Bart usc\u00ec da dietro una roccia con il suo fucile da caccia; egli aveva fatto scendere McConnell per impossessarsi della cassaforte, nonostante la Wells Fargo l'avesse ben sigillata.\nMcConnell inform\u00f2 Rolleri che vi era una rapina in corso e Rolleri tent\u00f2 di ferire Bart con due colpi del suo fucile, mentre questi stava gi\u00e0 scappando. Jimmy per\u00f2 lo rincorse e tent\u00f2 ancora di sparargli, mentre Bart entr\u00f2 in un boschetto; Bart venne ferito alla mano e continu\u00f2 la sua fuga per ancora un quarto di miglio, prima di fermarsi esausto e di fermare l'emorragia con un tronchetto marcio. Nonostante tutto, Bart riusc\u00ec fuggire in definitiva con $ 500 in monete d'oro, lasciando il fucile in un albero cavo.\nInchiesta sulla rapina.\nDurante la sua ultima rapina del 1883, quando Boles venne ferito e fu costretto a fuggire, lasci\u00f2 diversi oggetti personali, tra cui un paio di occhiali, prodotti alimentari ed un fazzoletto con un segno di lavanderia FXO7. I detective della Wells Fargo, James B. Hume (fisionomicamente quasi identico a Boles, soprattutto per via dei baffi) ed Henry Nicholson Morse contattarono tutte le lavanderie di San Francisco, per avere informazioni su possibili contatti con Boles. Dopo aver interrogato quasi 90 operatori delle lavanderie, la lavanderia usata da Boles fu individuata nella Ferguson &amp; Bigg's, in Bush Street, California; gli addetti di quella lavanderia furono in grado di identificare il fazzoletto come appartenente a Boles, che viveva in una modesta pensione.\nBoles si descriveva come un \"ingegnere minerario\" e fece frequenti \"viaggi d'affari\", coincidenti con le rapine della Wells Fargo. Dopo aver inizialmente negato di essere \"Black Bart\", Boles alla fine ammisse di aver rapinato diverse diligenze della Wells Fargo ed anche alcuni crimini commessi prima del 1879. Quando la polizia esamin\u00f2 i suoi beni, fu trovata anche una Bibbia, un regalo della moglie, con inciso con il suo vero nome.\nLa polizia, dopo il suo arresto, dichiar\u00f2 che Boles era \"una persona di grande resistenza\". \nProcesso e condanna.\nLa Wells Fargo sporse denuncia solo sulla rapina finale. Boles venne giudicato colpevole e condannato a sei anni di carcere a San Quintino, ma la sua permanenza venne ridotta a quattro anni per buona condotta. Quando venne rilasciato, nel gennaio 1888, la sua salute era decisamente peggiorata a causa delle condizioni della prigione. Era visibilmente invecchiato, la sua vista stava calando e divenne sordo ad un orecchio. Alcuni reporters chiesero a Boles, dopo la scarcerazione, se era intenzionato a rapinare altre diligenze. \"No, signori\", rispose sorridendo: \"Io ho finito con la criminalit\u00e0\". Un altro giornalista gli chiese se poteva scrivere ancora delle poesie. Boles rise e disse: \"Allora non mi hai sentito dire che ho finito con la criminalit\u00e0?\"\nUltimi giorni.\nBoles non torn\u00f2 pi\u00f9 dalla moglie Maria, trasferitasi ad Hannibal, Missouri. Tuttavia le scrisse dopo la scarcerazione dicendo che era stanco di essere pedinato dalla Wells Fargo, si sentiva demoralizzato e voleva fuggire da tutti. Nel febbraio 1888, Boles lasci\u00f2 la sua casa in Nevada e scomparve. Hume rifer\u00ec alla Wells Fargo che Boles venne rintracciato al Palace Hotel, a Visalia; l'albergatore disse che un cliente rispondeva alla descrizione di \"Black Bart\", dopodich\u00e9 Boles riscomparve. L'ultima volta che Boles venne avvistato fu il 28 febbraio 1888.\nRapinatore Copycat.\nIl 14 novembre 1888 un'altra diligenza della Wells Fargo venne derubata da un bandito mascherato, che lasci\u00f2 un versetto.\nIl detective Hume venne chiamato ad esaminare la nota. Dopo il confronto con la scrittura di una vera e precedente poesia di \"Black Bart\", dichiar\u00f2 che la rapina fu opera di un altro criminale."}
{"id": "3276118", "revid": "1573940", "url": "https://it.wikipedia.org/wiki?curid=3276118", "title": "Zakariyya Muhyi al-Din", "text": "Esordi della carriera.\nMu\u1e25yi al-D\u012bn entr\u00f2 nell'Accademia Militare Egiziana del Cairo nel 1938 e si gradu\u00f2 nel 1948. Fu docente di \"Tattica militare\" nella Scuola di Guerra egiziana (\"Officers Military College\") dal 1940 al 1943 e ancora una volta nel 1950-1951 e nel 1951-1952.\nNel 1967 fu nominato suo successore dal presidente Gam\u0101l \u02bfAbd al-N\u0101sir dopo le dimissioni del \"Ra\u02be\u012bs\" a causa della disfatta nella Guerra dei sei giorni ma Mu\u1e25yi al-D\u012bn rifiut\u00f2 tale veste.\nNel 1968, Mu\u1e25yi al-D\u012bn si dimise a sua volta dalla ogni funzione pubblica e abbandon\u00f2 la vita politica.\nNel 2005, dopo la morte di Husayn al-Shafi'i, con Kh\u0101lid Mu\u1e25yi al-D\u012bn \u00e8 rimasto uno dei due membri sopravvissuti del Consiglio del Comando della Rivoluzione ( \"Majlis qiy\u0101da al-thawra\" ).\nCarriera militare.\nMu\u1e25yi al-D\u012bn ha ricoperto vari incarichi nelle forze armate egiziane. Ha servito con l'esercito in Sudan e, nel 1948, era Capo di Stato Maggiore della I Brigata che fu pi\u00f9 tardi assediata a Faluga. Una delle sue imprese fu appunto quella di tornare nel 1948 tra i ranghi della sua Brigata assediata, di passare le linee nemiche da Rafah a Faluga: impresa per la quale si guadagn\u00f2 alla fine della guerra una decorazione, la Medaglia d'oro Mehmet Ali, per il coraggio mostrato, il valore e l'eccellenza nel compiere il proprio dovere sul campo di battaglia palestinese. Nel 1952 fu lui ad elaborare la strategia per il movimento degli Ufficiali Liberi, garantendo il successo delle operazioni."}
{"id": "3276119", "revid": "115847121", "url": "https://it.wikipedia.org/wiki?curid=3276119", "title": "Beta-carboline", "text": "La \u03b2-carbolina o beta-carbolina (9H-piridina[3,4-b]indolo) \u00e8 una ammina organica endogena, composta da un anello di piridina (azine) fuso con un nucleo di indolo. Questa struttura \u00e8 alla base di una classe di composti chiamati \"\u03b2-carboline\". Si formano per reazione fra un'aldeide (di solito acetaldeide) ed un estere del triptofano.\nStruttura.\nLa struttura della \u03b2-carbolina \u00e8 simile a quella delle triptamine, dove il braccio etilammina sar\u00e0 riconnesso all'indolo attraverso un atomo di carbonio supplementare, in modo da produrre una struttura a tre anelli. Si pensa pertanto che la biosintesi delle \u03b2-carboline provenga dal medesimo percorso delle triptamine.\nSono possibili diversi livelli di saturazione nel terzo anello; sono indicati opportunatamente in rosso e blu nella rappresentazione sottostante: \nEsempi di \u03b2-carboline.\nAlcune tra le pi\u00f9 importanti beta-carboline sono tabulate di seguito:\nFarmacologia.\nAlcuni alcaloidi \"beta-carbolinici\" sono presenti in animali e piante, ed agiscono come inibitori delle monoamino ossidasi, ovvero impediscono la degradazione di catecolamine (adrenalina, noradrenalina, melatonina, dopamina) e serotonina, causando un aumento nei fluidi cerebrali di questi neurostrasmettitori.\nAlcune beta-carboline sono state rilevate nei tessuti e fluidi dei mammiferi, compresi gli esseri umani, dove si pensano essere prodotte partendo da triptamine endogene, come la serotonina. \u00c8 possibile che la presenza di beta-carboline endogene sia implicata con l'attivit\u00e0 delle triptamine endogene per i normali processi psicologici: ad esempio la visualizzazione di immagini emotive nel sonno.\nLe \"Beta-carboline\" hanno dimostrato una altissima affinit\u00e0 con i recettori delle benzodiazepine, mostrando una modulazione negativa sull'azione del GABA.\nPer questo motivo alcune piante contenenti beta-carboline, come \"Banisteriopsis caapi\" (0.45% \u00b1 0,05-1,36%), \"Peganum harmala\" o \"Passiflora\", vengono associate con alcuni allucinogeni, in quanto ne impediscono la degradazione a livello intestinale. Esempio di questa combinazione \u00e8 l'ayahuasca, dove l'azione delle beta-carboline presenti nella \"B. caapi\" associata con l'ingestione di dimetiltriptamina (un allucinogeno naturale), ne impedisce la degradazione, cos\u00ec da aumentare significativamente l'intensit\u00e0 dell'effetto.\nPiante contenenti \u03b2-carboline.\nSono state trovate 112 specie appartenenti a 27 famiglie di piante che contengono alcaloidi b-carbolinici, tra le quali pi\u00f9 d\u00ec 60 che contengono beta-carboline MAO-inibitrici."}
{"id": "3276121", "revid": "94902", "url": "https://it.wikipedia.org/wiki?curid=3276121", "title": "B-carboline", "text": ""}
{"id": "3276122", "revid": "271907", "url": "https://it.wikipedia.org/wiki?curid=3276122", "title": "Gaetano Zappal\u00e0 (giornalista)", "text": "Biografia.\nFiglio di Salvatore Zappal\u00e0 e Savina Manzella (sorella di Gesualdo Manzella Frontini e Titomanlio Manzella) e cugino di Igor Man, ha esordito a sedici anni, pubblicando un gruppo di poesie sulla rivista letteraria \"Camene\" diretta da Gesualdo Manzella Frontini. \u00c8 stato collaboratore fisso del quotidiano \"La Sicilia\", capo ufficio stampa del Comune di Catania, direttore di \"Catania \u2013 Rivista del Comune\", docente all'Istituto Superiore per il Giornalismo dell'Universit\u00e0 di Palermo (sezione distaccata di Acireale).\nIncluso nell\"'Antologia degli scrittori catanesi\", pubblicata nel 1954 a cura di Leonardo Sciascia, \u00e8 citato nel \"Dizionario dei Poeti, Scrittori e Artisti del nostro tempo\" e nel volume \"Alla scoperta di Catania\" di Santi Correnti.\nHa lasciato una notevole produzione poetica apprezzata dai critici. Nel 1973 \u00e8 stato finalista del premio di poesia \"Il Ceppo\" di Pistoia, nel 1974 gli \u00e8 stata assegnata la medaglia d'oro del premio di poesia \"Reitano Mauceri\", nel 1981, nel premio letterario \"Casentino\" di Firenze, ha ottenuto la segnalazione speciale della giuria. Nel 1982 gli \u00e8 stato conferito, nell'ambito del concorso internazionale di poesia, narrativa e teatro \"Citt\u00e0 di Venezia\", l'attestato di \"personalit\u00e0 della cultura italiana\"."}
{"id": "3276123", "revid": "838137", "url": "https://it.wikipedia.org/wiki?curid=3276123", "title": "Cubo multimagico", "text": "In matematica, un cubo \"P\"-multimagico \u00e8 un cubo magico che rimane magico anche quando tutti i numeri di cui \u00e8 composto vengono elevati ad una potenza \"k\", dove \"1\" \u2264 \"k\" \u2264 \"P\". Pertanto, un cubo magico \u00e8 bimagico se e solo se \u00e8 2-multimagico, trimagico se e solo se \u00e8 3-multimagico."}
{"id": "3276134", "revid": "120765391", "url": "https://it.wikipedia.org/wiki?curid=3276134", "title": "Testa in cassetta", "text": "La testa in cassetta \u00e8 un prodotto tipico del Piemonte, della Liguria, della Toscana e della Sardegna; nel Lazio, in Umbria e nelle Marche essa viene prodotta e consumata col nome di \"coppa\". \nPreparazione.\nGli ingredienti usati sono le frattaglie del maiale (testa, lingua, muscolo, cuore) tagliate grossolanamente e cotte per molto tempo in acqua salata, il tutto unito a una concia a base di sale, pepe, cannella, coriandolo, chiodi di garofano, noce moscata, peperoncino, pinoli e un tocco di rhum; il tutto \u00e8 poi \u00e8 insaccato nel budello cieco di manzo.\nIn Lunigiana la testa in cassetta, una volta cotta, \u00e8 avvolta in un telo pulito, che, una volta compresso con un peso, raffreddandosi lascia filtrare attraverso le fibre del telo il liquido di cottura e la parte pi\u00f9 grassa; al momento dell'utilizzo la testa in cassetta viene tagliata in fette sottili e pu\u00f2 essere utilizzata per farcire panini o servita sul piatto assieme a sottaceti o sottolii.\nDiffusione.\nLa testa in cassetta \u00e8 diffusa in diverse varianti in molti paesi del mondo; piatti simili alla testa in cassetta sono l'\"headcheese\" o \"brawn\" inglese e la tob\u0103 romena.\nLa testa in cassetta di Gavi, paese dell'Appennino ligure, \u00e8 un \"Presidio Slow Food\".\nAbbinamenti consigliati.\nLa testa in cassetta si accompagna bene ai vini locali e agli spumanti:"}
{"id": "3276146", "revid": "11959", "url": "https://it.wikipedia.org/wiki?curid=3276146", "title": "Liberi Ufficiali", "text": ""}
{"id": "3276147", "revid": "1543377", "url": "https://it.wikipedia.org/wiki?curid=3276147", "title": "Aleksandar D\u017eombi\u0107", "text": "Ex-premier della Republika Srpska.\nLaureato presso la Facolt\u00e0 di Economia dell'Universit\u00e0 degli Studi di Banja Luka, \u00e8 stato ministro delle finanze dal 2006 al 2010 nel precedente governo guidato da Milorad Dodik. Sposato e padre di un bambino."}
{"id": "3276149", "revid": "124527520", "url": "https://it.wikipedia.org/wiki?curid=3276149", "title": "Museo delle navi romane (Fiumicino)", "text": "Il Museo delle navi romane \u00e8 un museo archeologico situato nei pressi dell'aeroporto di Roma-Fiumicino, nel territorio del comune di Fiumicino, realizzato negli anni sessanta per ospitare i resti di cinque navi romane rinvenute durante i lavori per la costruzione dello scalo aeroportuale.\nStoria.\nDurante i lavori per la realizzazione dell'aeroporto di Roma-Fiumicino furono rinvenuti diversi resti archeologici facenti parte dei porti di Claudio e Traiano tra cui il molo settentrionale e la cosiddetta \"capitaneria\". Nel 1958 fu rinvenuta la prima imbarcazione, denominato \"Fiumicino 2\", seguita poi da altre tre navi tra il 1959 e 1961, \"Fiumicino 1\", \"Fiumicino 3\" e \"Fiumicino 5\". Negli anni seguenti furono portate alla luce anche due parti di fiancata appartenenti alle navi \"Fiumicino 6\" e \"Fiumicino 7\" e lo scafo del veliero \"Fiumicino 4\" mentre un ulteriore relitto, il \"Fiumicino 8\", non \u00e8 stato scavato a causa del pessimo stato di conservazione.\nConsiderando che il contatto con l'aria avrebbe portato ad un forte deterioramento dei reperti rinvenuti il Genio civile, sotto la direzione dell'ingegnere Otello Testaguzza e dell'archeologa Valnea Santa Maria Scrinari, realizz\u00f2 sul sito dei principali ritrovamenti un hangar in legno dove i relitti furono trasportati e consolidati. L'hangar fu presto tramutato in museo e fu inaugurato nel 1979.\nA causa di problemi infrastrutturali il museo fu chiuso nel 2002 e ha riaperto i battenti nell'ottobre 2021.\nDescrizione.\nIl museo ospita cinque relitti completi di navi per il trasporto fluviale-marittimo, di cui tre navi caudicarie (Fiumicino 1, 2 e 3), un piccolo veliero (Fiumicino 4) e una \"navis vivaria\" (\"Fiumicino 5\"), nota anche come la \"barca del pescatore\", e due frammenti di fiancata di nave. Sono custoditi inoltre presso il museo: del materiale lapideo ritrovato ad Ostia, tra cui un sarcofago, una bitta d'ormeggio, un calco del rilievo di Torlonia, dei sigilli di et\u00e0 antonina, uno scandaglio, un ceppo d'ancora, delle anfore, il calco di un'iscrizione trovata presso il porto, dei pannelli descrittivi delle fasi di scavo per il recupero delle navi e delle tecniche di costruzione degli scafi."}
{"id": "3276151", "revid": "767487", "url": "https://it.wikipedia.org/wiki?curid=3276151", "title": "Tapuwa Kapini", "text": "Carriera.\nClub.\nComincia a giocare in patria, all'Highlanders. Nel 2006 si trasferisce in Sudafrica, al Silver Stars (Platinum Stars dal 2007). Nel 2011 passa all'AmaZulu. Il 10 febbraio 2015 viene ufficialmente acquistato dall'Highlands Park.\nNazionale.\nHa debuttato in Nazionale nel 2001. Ha partecipato, con la Nazionale, alla Coppa d'Africa 2004 e alla Coppa d'Africa 2006. Ha collezionato in totale, con la Nazionale, 43 presenze."}
{"id": "3276152", "revid": "399", "url": "https://it.wikipedia.org/wiki?curid=3276152", "title": "Episodi de I signori del rum", "text": "La prima ed unica stagione della serie televisiva I signori del rum \u00e8 stata trasmessa in prima visione sulla CBS dal 25 settembre al 18 dicembre 2007. In Italia la serie \u00e8 stata trasmessa da Rai Due dal 4 agosto al 1\u00ba settembre 2010."}
{"id": "3276154", "revid": "538762", "url": "https://it.wikipedia.org/wiki?curid=3276154", "title": "Cubo bimagico", "text": "In matematica, un cubo bimagico \u00e8 un cubo magico che rimane magico anche quando tutti i suoi numeri sono elevati al quadrato.\nCazalas tent\u00f2 nel 1934 di costruire un cubo bimagico, ma non ci riusc\u00ec. David M. Collison apparentemente costru\u00ec un cubo bimagico di ordine 25, ma non \u00e8 stato mai pubblicato (1992). Al contrario, nel 2000 John Hendricks riusc\u00ec a costruire ed a pubblicare il primo cubo bimagico: si trattava di un cubo magico perfetto di ordine 25, il cui quadrato era un cubo magico semi-perfetto.\nIl 20 gennaio 2003, Christian Boyer scopr\u00ec un cubo bimagico di ordine 16, che era un cubo magico perfetto, ma il cui quadrato era un cubo magico semi-perfetto; poco dopo, il 23 gennaio, Boyer trov\u00f2 un altro cubo bimagico, sempre di ordine 16 (anch'esso perfetto, ma che al quadrato diventava semi-perfetto); il 27 gennaio, scopr\u00ec un cubo bimagico di ordine 32, che, a differenza dei primi due, rimaneva perfetto sia normalmente che al quadrato; il 3 febbraio, infine, trov\u00f2 anche un cubo bimagico di ordine 27, perfetto normalmente, ma che al quadrato diventava semi-perfetto. \nI cubi magici di ordine 16 di Boyer rimangono cos\u00ec i pi\u00f9 piccoli cubi bimagici conosciuti, mentre il cubo magico di ordine 32 resta l'unico cubo bimagico \"perfetto\" conosciuto."}
{"id": "3276157", "revid": "305108", "url": "https://it.wikipedia.org/wiki?curid=3276157", "title": "Carispaq", "text": ""}
{"id": "3276158", "revid": "1522738", "url": "https://it.wikipedia.org/wiki?curid=3276158", "title": "Meredith Reade", "text": ""}
{"id": "3276165", "revid": "268377", "url": "https://it.wikipedia.org/wiki?curid=3276165", "title": "Cubo trimagico", "text": "In matematica, un cubo trimagico \u00e8 un cubo magico che rimane magico anche se tutti i suoi numeri vengono elevati al quadrato o al cubo.\nSono conosciuti solamente due cubi trimagici. Il primo cubo trimagico ad essere stato scoperto era di ordine 64, ed era stato trovato da C. Boyer (3 febbraio 2003); tale cubo era un cubo magico perfetto, e cos\u00ec anche il suo quadrato, mentre il suo cubo era un cubo magico semi-perfetto. Due giorni dopo, Boyer scopr\u00ec un altro cubo trimagico, di ordine 256, che rimaneva perfetto anche al quadrato e al cubo."}
{"id": "3276174", "revid": "228587", "url": "https://it.wikipedia.org/wiki?curid=3276174", "title": "Man, Woman, Wild", "text": "Man, Woman, Wild \u00e8 un programma che ha come protagonisti l'ex berretto verde e conduttore televisivo Mykel Hawke e sua moglie, la conduttrice televisiva Ruth England, il programma \u00e8 andato in onda per la prima volta su Discovery Channel il 16 luglio 2010, mentre la prima puntata \u00e8 arrivata in Italia il 14 dicembre dello stesso anno. Nel programma Hawke aiuta la moglie a sopravvivere in localit\u00e0 situate in tutto il mondo dandole anche dei consigli preziosi per affinare le sue tecniche."}
{"id": "3276176", "revid": "767487", "url": "https://it.wikipedia.org/wiki?curid=3276176", "title": "La notte dei morti viventi 3D", "text": "La notte dei morti viventi 3D \u00e8 un film horror statunitense del 2006 diretto da Jeff Broadstreet, con Sid Haig, Brianna Brown e Adam Chambers.\nIl film \u00e8 un remake apocrifo del cult movie del 1968 \"La notte dei morti viventi\", di George A. Romero.\nTrama.\nBarbra e suo fratello Johnny viaggiano nella campagna per partecipare al funerale della loro zia, ma arrivano tardi e finiscono nel cimitero. Vedono che il luogo \u00e8 vuoto, ma vengono poi attaccati da alcuni zombie. Johnny fugge in auto lasciando Barbra da sola in balia degli zombie, ma viene in seguito salvata da Ben, uno studente universitario. Il ragazzo porta Barbra alla fattoria dei Cooper, i quali si barricano a causa dell'attacco degli zombie. Quando la fattoria viene circondata dal gruppo di zombie, il becchino del luogo Gerald racconta al gruppo di sopravvissuti una storia: la storia delle origini degli zombie.\nProduzione.\nLa pellicola venne girata con la tecnica del 3D.\nDistribuzione.\nIl film usc\u00ec nelle sale statunitensi il 10 novembre 2006, mentre in Italia usc\u00ec direttamente in DVD il 27 agosto 2010."}
{"id": "3276185", "revid": "599013", "url": "https://it.wikipedia.org/wiki?curid=3276185", "title": "Rod Macqueen", "text": "Biografia.\nIn giovent\u00f9 rugbista e canottiere, milit\u00f2 a livello di club nel Warringah per cui disput\u00f2 173 incontri; scese inoltre in campo per la formazione cadetta del Nuovo Galles del Sud; da canottiere rappresent\u00f2 il Nuovo Galles del Sud in tre occasioni ufficiali.\nNel 1991 inizi\u00f2 la carriera da allenatore di alto livello: dapprima alla selezione del Nuovo Galles del Sud che concluse imbattuta la stagione; successivamente, a pi\u00f9 riprese tra il 1992 e il 1995 fu osservatore per la Nazionale australiana e, nel 1996, partecip\u00f2 da allenatore-capo allo \"startup\" della \"franchise\" dei Brumbies nel neonato campionato professionistico del Super Rugby.\nNel 1997 divenne allenatore degli \"Wallabies\"; nei quattro anni in cui guid\u00f2 la Nazionale la condusse alla vittoria nella e in due tornei consecutivi del Tri Nations, nel 2000 e 2001, a tutto il 2010 le uniche due edizioni vinte dagli australiani, nonch\u00e9 la vittoria nella serie contro i British Lions in \"tour\".\nNel 2001 si ritir\u00f2 dall'attivit\u00e0 tecnica per dedicarsi alla sua impresa di design industriale, Advantage Line, e nel 2003 gli fu riconosciuta l'onorificenza dell'Ordine dell'Australia per i servizi resi al rugby nazionale.\nNel gennaio 2010, quando il \"board\" del Super Rugby decise l'allargamento del torneo a quindici squadre e fu deciso che la nuova \"franchise\" da ammettere erano i Melbourne Rebels, tale club contatt\u00f2 Macqueen per offrirgli il posto di allenatore capo e direttore del rugby, incarico che Macqueen accett\u00f2.\nNonostante la durata triennale dell'accordo, Macqueen ha rassegnato le dimissioni dopo il Super 15 2011 ed \u00e8 entrato contestualmente nel consiglio direttivo dello stesso club."}
{"id": "3276193", "revid": "287204", "url": "https://it.wikipedia.org/wiki?curid=3276193", "title": "Paolo Sottocorona", "text": "Biografia.\nDopo gli studi classici, Paolo Sottocorona frequenta quattro anni di Ingegneria. Nel 1972 entra come ufficiale nel Servizio Meteorologico dell'Aeronautica Militare e fino al 1986 \u00e8 attivo all'Aeroporto di Guidonia. Qui diventa anche Capo dell'Ufficio Meteorologico; dal 1986 \u00e8 Capo Turno responsabile della Sala Previsioni presso il Centro Nazionale di Meteorologia fino al 1993, quando Sottocorona decide di lasciare l'Aeronautica.\nNello stesso periodo realizza la rubrica delle previsioni del tempo per la trasmissione televisiva Unomattina. Nel frattempo, nel 1989 partecipa alla 5\u00aa Spedizione Italiana in Antartide, svolgendo attivit\u00e0 di meteorologo e di addetto alla Sala Operazioni.\nPer due anni, a partire dal 1993, l'approdo a TMC (Telemontecarlo) dove \u00e8 autore e presentatore di una rubrica di previsioni meteorologiche nella trasmissione Tappeto volante, tramite la societ\u00e0 TELESIA. Con la stessa societ\u00e0 elabora anche dati meteorologici per RAI 3 e la SNAM.\nPer Geo &amp; Geo (RAI 3), tra il 1996 e il 1998 \u00e8 autore ed interprete di oltre 110 numeri di una rubrica di divulgazione meteorologica.\nHa esperienze ultraventennali come istruttore di vela e capobarca presso il Centro Velico Caprera. Collabora inoltre con la Federazione Italiana Vela come formatore dei docenti e degli istruttori. Oltre ad articoli di argomento meteorologico, velico e marino, nel 1997 pubblica un piccolo manuale divulgativo: \"Una finestra sul cielo\".\nSempre per TMC nell'estate del 1999 \u00e8 autore e conduttore di 12 puntate di La posta del Meteo, rubrica settimanale di approfondimenti e divulgazione, coinvolgendo anche il pubblico a casa. Stessa cosa quando nell'estate 2000 \u00e8 autore e conduttore di 55 numeri di \"Sotto questo Sole\", striscia quotidiana di informazione stagionale su clima, ambiente, salute, viaggi ed altro. Da Gennaio 2000 a Gennaio 2001 si occupa anche delle previsioni meteorologiche per Radio Capital.\nCon la rete LA7 collabora dal 2002 per le previsioni del tempo, in onda ogni mattina dopo la rassegna stampa delle 7:20, e dopo il TG alle 7:55. All'interno di Coffee Break alle 10:30 e L'Aria che tira alle 13:00. Scrive articoli e reportage per il sito Centrometeo, del quale si avvale talvolta di mappe meteo da illustrare ai telespettatori. Pubblica, nel 2010, per La Feltrinelli, il libro di divulgazione per bambini: Che cosa sanno le nuvole?."}
{"id": "3276196", "revid": "76963", "url": "https://it.wikipedia.org/wiki?curid=3276196", "title": "Reina Tanaka", "text": "Membro della sesta generazione del gruppo J-pop Morning Musume.. Il suo nome d'arte \u00e8 scritto in hiragana per distinguerla dalla attrice giapponese \"Rena Tanaka\", il cui nome \u00e8 scritto con lo stesso kanji, anche se con una diversa lettura.\nBiografia.\nNel 2001 fece un'audizione per entrare nel gruppo J-pop Morning Musume, ma si scopr\u00ec che era minorenne, quindi dovette rinunciare. Riprov\u00f2 nel 2002 e questa volta ci riusci, nella cosiddetta \"sesta generazione\", insieme a Eri Kamei, Sayumi Michishige e Miki Fujimoto. Reina Tanaka divenne voce principale per il singolo \"Shabondama\".\nNel 2003 fu scelta come leader delle Aa!, insieme a Miyabi Natsuyaki e Airi Suzuki, pubblicando un solo singolo, \"First Kiss\".Lasci\u00f2 il gruppo per un tempo indeterminato, consegnando quindi il ruolo di leader a Miyabi Natsuyaki, e, sostituita poco tempo dopo da \"Saho Akari\". In seguito divenne leader del gruppo, \"High-King\".\nIl 28 marzo 2008, fu annunciato che avrebbe prestato la voce per il doppiaggio ad un personaggio della quarta serie dell'anime, \"Onegai My Melody Kirara\". Nel 2009 venne annunciato che avrebbe prestato la sua voce, sempre per un doppiaggio, nell'anime \"Kaito Reinya\", della protagonista Renya, principalmente pensato al modello di Reina Tanaka. Lo spettacolo \u00e8 iniziato l'8 gennaio 2010.\nIl 18 novembre 2012, Tanaka ha annunciato che si sarebbe distaccata, alla fine dei Tour Primaverile del 2013 delle Morning Musume, lasciandole definitivamente il 21 maggio 2013. Si concentrer\u00e0 sul suo gruppo attuale, lo J-rock \"'LoVendo\u042f\"', pubblicando anche il loro primo singolo.\nTelevisione.\nTutti gli spettacoli elencati sono stati trasmessi dalla TV Tokyo Corporation, con l'eccezione di \"Reinya Kaito\", che era in onda su ANN's KBC canale TV ANN's KBC TV channel."}
{"id": "3276200", "revid": "76963", "url": "https://it.wikipedia.org/wiki?curid=3276200", "title": "Esther Arroyo", "text": "Biografia.\nVincitrice del titolo di Miss Spagna, ottenuto in rappresentanza della Andalusia, viene incoronata a Santander. Dopo Miss Spagna ha partecipato anche a Miss Universo 1991. In seguito Esther Arroyo intraprende la carriera di attrice e presentatrice televisiva. Il suo ruolo pi\u00f9 importante \u00e8 nella serie di Telecinco \"Periodistas\". Ha recitato nel ruolo di Miriam in \"Los Serrano\", il format adattato in Italia con il titolo \"I Cesaroni\". Inoltre ha fatto parte del cast di \"Un Paso adelante\", \"Mira Qui\u00e9n Baila!\" e \"La familia Mata\" ed ha condotto la trasmissione \"El rey de la comedia\" su TVE."}
{"id": "3276203", "revid": "510436", "url": "https://it.wikipedia.org/wiki?curid=3276203", "title": "Order of British India", "text": ""}
{"id": "3276204", "revid": "110157", "url": "https://it.wikipedia.org/wiki?curid=3276204", "title": "Cubo magico semi-perfetto", "text": "In matematica, un cubo magico semi-perfetto, a volte chiamato anche cubo di Andrews, \u00e8 un cubo magico in cui la somma dei numeri delle diagonali interne del cubo non corrisponde alla costante magica.\nCubi magici semi-perfetti di ordine 3.\nUn cubo magico semi-perfetto di ordine 3 ha come costante magica 42, e il suo elemento centrale \u00e8 14. Hendricks dimostr\u00f2 che esistono solo 4 cubi magici semi-perfetti (escluse rotazioni e simmetrie), mostrati sotto.\nPrimo cubo\nSecondo cubo\nTerzo cubo\nQuarto cubo\nModifico questa sezione (nome utente: Nadia Cinque) aggiungendo che io non sono una persona che ha studiato molto, \nho molti impedimenti con la lingua italiana, con un deficit dell'attenzione, con l'apprendimento, concentrazione e faccio\nfatica anche a fare operazioni semplici perch\u00e9 la mia mente funziona in modo diverso dai normali che mi considerano\nanormale e sottopongo ai normali quello che ho percepito tramide flussi numerico/geometrici che creano altri tipi\ndi cubi magici, dove ogni riga/colonna, mostra sempre il 42 e diversi di quelli proposti in questa documentazione li\navevo gi\u00e0 sviluppati da me usando forme grafiche..spero di non commettere errori di trascrizione di cui sono la\nregina e di sottoporre altro materiale per completare quello che \u00e8 gia stato inserito:\nNota: per gli a capo ho usato il trattino\nCubo A &amp; primo/secondo/terzo strato:\n16 24 02\\\\\n03 17 22\\\\\n23 01 18\\\\\n21 08 13\\\\\n14 19 09\\\\\n07 15 20\\\\\n05 10 27\\\\\n25 06 11\\\\\n12 26 04\\\\\nCubo B &amp; primo/secondo/terzo strato:\n16 02 24\\\\\n03 22 17\\\\\n23 18 01\\\\\n21 13 08-\n14 09 19-\n07 20 15-\n05 27 10\\\\\n25 11 06\\\\\n12 04 26\\\\\nCubo C &amp; primo/secondo/terzo strato:\n24 16 02\\\\\n17 03 22\\\\\n01 23 18\\\\\n08 21 13\\\\\n19 14 09\\\\\n15 07 20\\\\\n10 05 27\\\\\n06 25 11\\\\\n26 12 04\\\\\nSeconda Serie A &amp; primo/secondo/terzo strato:\n05 16 21\\\\\n19 06 17\\\\\n18 20 04\\\\\n27 02 13\\\\\n14 25 03\\\\\n01 15 26\\\\\n10 24 08\\\\\n09 11 22\\\\\n23 07 12\\\\\nLa seconda serie dei cubi B &amp; C segue gli stessi criteri mostrati, cos\u00ec abbiamo altri 6 cubi magici inclusi\ni due mancanti B &amp; C facilmente sviluppabili una volta compresa la grafica di quelli\nprecedenti.\nNota: provo ad usare i codici per vedere se la visualizzazione migliora:\nPrimo cubo\nSecondo cubo\nTerzo cubo\nQuarto cubo\nCubo magico semi-perfetto di ordine 4.\nQui sotto viene riportato un cubo magico semi-perfetto di ordine 4, la cui costante magica \u00e8 130.\nCubi magici semi-perfetti di ordine dispari o doppiamente pari.\nI cubi magici semi-perfetti di ordine dispari, con \"n\" \u2265 5, o doppiamente pari (cio\u00e8 multiplo di 4) possono essere costruiti estendendo i metodi usati per i quadrati magici."}
{"id": "3276206", "revid": "44876", "url": "https://it.wikipedia.org/wiki?curid=3276206", "title": "Renato Sarti (calciatore)", "text": "Carriera.\nRenato Sarti, figlio di Giuseppe, e fratello di Goffredo, Giovanni, Alessandro, Renato e Mario, nasce a Rimini. Assieme a Renato, diventeranno calciatori Giovanni ed Alessandro.\nInizi\u00f2 la carriera nell'U.S. Atleta, squadra foggiana, per poi essere mandato in prestito in un'altra squadra foggiana, la Vis et Vir.\nSuccessivamente fin\u00ec al , dove esord\u00ec il 9 settembre 1923, nella partita contro il Garibaldino Taranto, finita 1-0, in quella che passer\u00e0 come la prima partita del Foggia.\nNel campionato di Prima Divisione 1927-1928, in occasione del secondo derby d'Apulia, venne a Foggia Augusto Rangone, allora tecnico della Nazionale italiana, per visionare Renato Sarti, in vista delle convocazioni. Nell'estate del 1929 fu chiamato da Carlo Carcano, allenatore dell' per una tourn\u00e9e in Svizzera, dove par\u00f2 un rigore a Max Abegglen. Si ritir\u00f2 il 9 novembre 1930, dove vinse l'ultima partita per 3-2 contro il .\nIn massima serie ha disputato la Prima Divisione 1923-1924 e la Prima Divisione 1925-1926."}
{"id": "3276210", "revid": "339392", "url": "https://it.wikipedia.org/wiki?curid=3276210", "title": "Aquila minore", "text": ""}
{"id": "3276211", "revid": "767487", "url": "https://it.wikipedia.org/wiki?curid=3276211", "title": "The Soothsayer", "text": "The Soothsayer \u00e8 un album del sassofonista jazz Wayne Shorter, registrato il 4 marzo del 1965.\nTutti i brani sono stati composti da Wayne Shorter tranne dove indicato diversamente.\nNote.\nLa sequenza e la durata dei brani sono tratti dall'edizione in Cd del 1987 della Manhattan Records, divisione della Capitol records.\nL'alternate take non \u00e8 presente nell'LP originale (Blue Note LT-988)"}
{"id": "3276221", "revid": "580197", "url": "https://it.wikipedia.org/wiki?curid=3276221", "title": "FA Cup 1921-1922", "text": "La FA Cup 1921-1922, \u00e8 stata la 47\u00aa edizione della principale coppa nazionale inglese, nonch\u00e8 della pi\u00f9 antica competizione calcistica del mondo. Il trofeo fu vinto per la prima volta dall'Huddersfield Town, che nella finale disputata allo Stamford Bridge di Londra, super\u00f2 il Preston North End, con il punteggio di 1-0.\nCalendario.\nIl torneo principale, in cui entrano nella competizione i club del primo e secondo livello della piramide calcistica inglese, era preceduto da due turni preliminari e sei turni di qualificazione.\nIn caso di pareggio dopo i novanta minuti, era prevista la ripetizione della gara, invertendo il campo. In caso di ulteriore pareggio si procedeva con altre ripetizioni, in campo neutro, fin quando una squadra non risultava vincitrice.\nLe semifinali e la finale si disputavano tutte in campo neutro."}
{"id": "3276223", "revid": "287204", "url": "https://it.wikipedia.org/wiki?curid=3276223", "title": "All Star Game di pallavolo maschile", "text": "L'All Star Game \u00e8 un evento di pallavolo maschile organizzato dalla FIPAV.\nSi disputa sin dal 1990 e nel corso degli anni ha solitamente contrapposto i migliori giocatori italiani ai migliori giocatori stranieri del campionato italiano, anche se si sono avute molte variazioni nel corso degli anni.\nLa formazione con pi\u00f9 vittorie \u00e8 l'Italia/Italia di Lega con 8 vittorie su 19 edizioni, al secondo posto il Resto del Mondo/All Stars con 6 vittorie, il resto delle vittorie si suddividono fra nazionali o selezioni create apposta per la manifestazione."}
{"id": "3276247", "revid": "110157", "url": "https://it.wikipedia.org/wiki?curid=3276247", "title": "Adam's Apple (Wayne Shorter)", "text": "Adam's Apple \u00e8 un album del sassofonista jazz Wayne Shorter, registrato il 2 e il 24 febbraio del 1966.\nTutti i brani sono stati composti da Wayne Shorter tranne dove indicato diversamente."}
{"id": "3276248", "revid": "55935", "url": "https://it.wikipedia.org/wiki?curid=3276248", "title": "Igienista", "text": ""}
{"id": "3276249", "revid": "767487", "url": "https://it.wikipedia.org/wiki?curid=3276249", "title": "Phillip Boa", "text": "Biografia.\nNel 1984 ha fondato il gruppo Phillip Boa and The Voodooclub. Caratteristica di questa formazione, il contrasto tra le due voci principali \u2013 rauca quella di Boa, calda quella di Pia Lund, unica donna del Voodooclub \u2013 su musiche che sono un insieme di new wave, pop e punk britannico. Due degli album del gruppo musicale hanno conquistato il primo posto nella classifica tedesca della musica indipendente, e altri vi hanno a lungo stazionato.\nNel biennio 1994/95 Boa ha pubblicato un paio di album a capo di un secondo gruppo, il Voodoocult, con cui si \u00e8 cimentato nel genere thrash/groove metal, senza tuttavia sciogliere la band storica. Tra i membri del Voodoocult vi sono stati importanti esponenti del metal di fine anni novanta, come il chitarrista Mille Petrozza, leader dei Kreator, Dave Lombardo, batterista noto ai pi\u00f9 per le sue prestazioni negli Slayer, e il chitarrista e cantante dei Death Chuck Schuldiner."}
{"id": "3276250", "revid": "767487", "url": "https://it.wikipedia.org/wiki?curid=3276250", "title": "Cubo tetramagico", "text": "In matematica, un cubo tetramagico \u00e8 un cubo magico che rimane magico anche se tutti i suoi numeri vengono elevati al quadrato, al cubo o alla quarta.\nSolo due cubi tetramagici sono conosciuti, ed entrambi sono stati scoperti da C. Boyer nel 2003. Il pi\u00f9 piccolo di essi \u00e8 di ordine 1024; questo cubo, il suo quadrato e il suo cubo sono perfetti, mentre la sua quarta potenza \u00e8 un cubo magico semi-perfetto. Il pi\u00f9 grande invece \u00e8 un cubo tetramagico \"perfetto\" di ordine 8192."}
{"id": "3276251", "revid": "228587", "url": "https://it.wikipedia.org/wiki?curid=3276251", "title": "Renato Sarti", "text": ""}
{"id": "3276252", "revid": "1522738", "url": "https://it.wikipedia.org/wiki?curid=3276252", "title": "Maeve Stoddard", "text": ""}
{"id": "3276254", "revid": "1149807", "url": "https://it.wikipedia.org/wiki?curid=3276254", "title": "Episodi di Detective Conan (sedicesima stagione)", "text": "Questa \u00e8 una lista degli episodi della sedicesima stagione della serie anime \"Detective Conan\"."}
{"id": "3276256", "revid": "1924342", "url": "https://it.wikipedia.org/wiki?curid=3276256", "title": "The Heat (Toni Braxton)", "text": "The Heat \u00e8 il terzo album della cantante r&amp;b-soul Toni Braxton, pubblicato per LaFace Records il 25 aprile 2000.\nQuesto album segna l'allontanamento di Toni Braxton dalle ballate che tradizionalmente cantava in favore di un \"sound\" pi\u00f9 urban. La maggior parte delle canzoni (compresa la quasi strumentale \"The Art of Love\") sono state scritte e prodotte da Toni Braxton e suo marito Keri Lewis (ex membro della band Mint Condition), due ballate sono state scritte da Diane Warren, e figurano le collaborazioni dei rapper Dr. Dre e Lisa \"Left Eye\" Lopes.\nVendite.\nIl disco ha raggiunto la seconda posizione nella classifica Billboard 200 e la prima posizione in quella R&amp;B, conquistando 2 dischi di platino negli Stati Uniti.\nRiconoscimenti.\nAi Grammy Awards del 2001 \"The Heat\" ha ottenuto una candidatura come \"Miglior album R&amp;B\", mentre \"He Wasn't Man Enough\", il primo singolo estratto dall'album, ha vinto il premio come \"Miglior interpretazione vocale femminile R&amp;B\" e ha ottenuto la candidatura come \"Miglior canzone R&amp;B\"."}
{"id": "3276257", "revid": "76963", "url": "https://it.wikipedia.org/wiki?curid=3276257", "title": "Jasmine Richards", "text": "\u00c8 conosciuta per avere interpretato Margaret \"Peggy\" Dupree in \"Camp Rock\" e in \"\"."}
{"id": "3276258", "revid": "71433", "url": "https://it.wikipedia.org/wiki?curid=3276258", "title": "Wake Up!", "text": ""}
{"id": "3276259", "revid": "287204", "url": "https://it.wikipedia.org/wiki?curid=3276259", "title": "Wake Up (album)", "text": ""}
{"id": "3276260", "revid": "510436", "url": "https://it.wikipedia.org/wiki?curid=3276260", "title": "Ridotta Hohenzollern", "text": ""}
{"id": "3276263", "revid": "1543377", "url": "https://it.wikipedia.org/wiki?curid=3276263", "title": "Eordea (Macedonia Occidentale)", "text": "Eordea () \u00e8 un comune della Grecia situato nella periferia della Macedonia occidentale (unit\u00e0 periferica di Kozani) con 46.555 abitanti secondo i dati del censimento 2001.\n\u00c8 stato costituito a seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni."}
{"id": "3276274", "revid": "287204", "url": "https://it.wikipedia.org/wiki?curid=3276274", "title": "Paul Remlinger", "text": "Biografia.\nDopo gli studi in Medicina presso l\"H\u00f4pital d'instruction des arm\u00e9es du Val-de-Gr\u00e2ce\", un ospedale militare di Parigi, si laure\u00f2 in medicina a Lione nel 1893 discutendo una tesi sull'ereditariet\u00e0 nella tubercolosi, per la quale fu premiato con una medaglia d'argento. Dopo aver prestato servizio come primario al reparto di \"Clinica medica\" dell'ospedale \"Val-de-Gr\u00e2ce\", nel 1896 divenne direttore del Laboratorio militare di batteriologia di Tunisi. Nel 1901 venne chiamato alla direzione dell'Istituto imperiale antirabico di Costantinopoli, allora nell'Impero Ottomano, dove si specializz\u00f2 nello studio della rabbia. Nel 1904 Remlinger, assieme a Alfonso Di Vesteama indipendentemente da questi, riusc\u00ec a dimostrare la filtrabilit\u00e0 dell'agente eziologico della rabbia attraverso le candele filtranti di Berkefeld e di Chamberland.\nContinu\u00f2 a interessarsi di rabbia anche dopo aver lasciato Costantinopoli (1913) ed essere rientrato in patria dove assunse l'incarico di responsabile del Laboratorio medico centrale dell'esercito francese. Durante la grande guerra svolse il servizio militare in sanit\u00e0 sull'Argonne (contribu\u00ec a spegnere una epidemia di dissenteria) nel 1918 assunse l'incarico di direttore dell'Istituto Pasteur di Tangeri, rimanendo nella citt\u00e0 marocchina anche dopo il pensionamento (1932). Nel 1944 fu eletto socio corrispondente dell\"Acad\u00e9mie des Sciences\"."}
{"id": "3276283", "revid": "436907", "url": "https://it.wikipedia.org/wiki?curid=3276283", "title": "Rock strumentale", "text": "Il rock strumentale, conosciuto anche con il nome inglese di instrumental rock, \u00e8 un termine generico teso ad identificare quei brani o quegli artisti di genere rock che prediligono la componente strumentale a quella vocale: quest'ultima per la maggior parte \u00e8 praticamente assente.\nEssendo una definizione generica, non esistono dei canoni ben precisi per questo genere musicale: composizioni largamente strumentali si possono riscontrare un po' ovunque nel rock.\nMolti sono gli artisti che nel corso della propria carriera si sono concentrati sulla realizzazione di opere interamente strumentali nel rock: Buckethead, Joe Satriani, Steve Vai, Link Wray, Eric Johnson, Chuck Berry, Surfaris, Dick Dale, The Ventures, The Shadows, Jeff Beck, Paul Gilbert, Booker T and the MGs e The Champs.\nAl giorno d'oggi il termine rock strumentale \u00e8 divenuto sinonimo di rock sperimentale, rock progressivo, fusion o post-rock, poich\u00e9 nella maggior parte delle opere di questi generi musicali sono quasi del tutto assenti le parti vocali. In realt\u00e0, quando nacque il rock &amp; roll, prima ancora dell'esplosione della British invasion, erano pi\u00f9 gli artisti e i complessi che suonavano musica strumentale che cantata. Negli anni a venire, saranno sempre pi\u00f9 gli artisti progressive rock e influenzati dal jazz a realizzare composizioni interamente strumentali.\nVoci correlate.\nMusica strumentale"}
{"id": "3276284", "revid": "2220207", "url": "https://it.wikipedia.org/wiki?curid=3276284", "title": "Hernando Calvo Ospina", "text": "Biografia.\nIl 24 settembre del 1985, ancora studente di giornalismo, a Quito all'Universit\u00e0 Centrale dell'Ecuador, fu arrestato e risult\u00f2 desaparecido per alcuni giorni. Come denunciato successivamente ad Amnesty International e ad altre organizzazioni internazionali di difesa dei diritti umani, in un primo momento trascorse tre giorni ammanettato mani e piedi e con gli occhi bendati. Durante questo periodo gli fu impedito di dormire e gli venne negato il cibo. Gli era fornita soltanto un poco d'acqua. Dai suoi sequestratori seppe che era stato catturato a seguito di un'operazione congiunta di \"intelligence\" militare colombo-ecuadoriana. Va precisato che alcuni giorni prima, un commando della guerriglia colombiana del Movimiento 19 de Abril, M-19, aveva sequestrato un facoltoso uomo di affari ecuadoriano, per cui i servizi di sicurezza avevano iniziato una \u201ccaccia alle streghe\u201d contro tutti i residenti colombiani che consideravano politicamente di sinistra. Ed egli era conosciuto per le sue posizioni politiche critiche al governo colombiano che esprimeva pubblicamente in vari mezzi di comunicazione. Trasportato nel baule di un'auto, ancora bendato ed ammanettato, fu consegnato dai suoi sequestratori al Servizio di investigazione della polizia (SIC). Per cinque giorni fu brutalmente picchiato e torturato con scosse elettriche. Gli veniva dato da mangiare soltanto un po' di pane e gli avanzi degli ufficiali. Non potendo provare la sua appartenenza ad organizzazioni guerrigliere, un venerd\u00ec fu trasferito al penitenziario Garc\u00eda Moreno, dove trascorse tre mesi senza processo. A seguito delle forti pressioni internazionali, il governo del presidente Le\u00f3n Febres Cordero si vide costretto a scarcerarlo anche se venne messo su di un aereo diretto a Lima, Per\u00f9, il 28 dicembre. Dopo due mesi di permanenza in quel paese, protetto dall'Alto commissariato delle Nazioni Unite per i rifugiati (ACNUR), il governo del presidente Alan Garc\u00eda lo consider\u00f2 persona non grata e lo obblig\u00f2 a lasciare il paese. Sotto la protezione del governo francese, il 15 marzo del 1986 arriv\u00f2 a Parigi.\nDurante i suoi primi quattro anni di permanenza in Francia, prima di riprendere la professione di giornalista, per sopravvivere ha lavorato pulendo gli uffici.\n\u00c8 stato inoltre allenatore e arbitro di pallavolo, ballerino e collezionista di musica Salsa.\n\u00c8 autore di una dozzina di libri tutti tradotti in varie lingue (ver opere).\nCollaboratore permanente del mensile francese Le Monde Diplomatique ha partecipato alla realizzazione di documentari per le catene televisive: la britannica BBC, la franco-tedesca ARTE e la tedesca ARD.\nHa partecipato a numerose conferenze insieme a personalit\u00e0 come Fidel Castro Ruz e il presidente del Venezuela Hugo Ch\u00e1vez. Ha intervistato il presidente dell'Ecuador, Rafael Correa, e altre figure di rilievo come i francesi Danielle Mitterrand, l'attore Pierre Richard e monsignor Jacques Gaillot, il sociologo statunitense James Petras e il giornalista franco-spagnolo Ignacio Ramonet.\nInoltre, per il suo lavoro giornalistico, ha intervistato i comandanti della guerriglia delle Forze Armate Rivoluzionarie della Colombia, FARC, Ra\u00fal Reyes e Jaime Guaracas, cos\u00ec come i comandanti guerriglieri dell'Esercito di Liberazione Nazionale (ELN), Manuel P\u00e9rez Mart\u00ednez (ex comandante in capo), Milton Hern\u00e1ndez e Ramiro Vargas.\nPer l'elaborazione del suo libro \u201cDon Pablo Escobar\u201d, ha trascorso vari giorni con i membri del cosiddetto Cartello di Medell\u00edn. Per scrivere \"Per\u00fa: los senderos posibles\", ha invece intervistato alti vertici militari peruviani nonch\u00e9 quadri e simpatizzanti dell'organizzazione Sendero Luminoso.\nA Miami e New York ha intervistato i dirigenti, tutti di origine cubana, di associazioni che sono state segnalate come responsabili di numerosi crimini e attentati terroristici come Orlando Bosch Avila, Nazario Sargent, Jos\u00e9 \"Pepe\" Hern\u00e1ndez, e Jos\u00e9 Basulto. Con queste interviste ha pubblicato il libro \u201cDissidenti o Mercenari?\u201d.\nNel gennaio del 2005, il documentario \u201cThe Secret Of The Bat: Bacardi Between Rum And Revolution\u201d (El Secreto del Murci\u00e9lago. Bacardi, Entre Ron y Revoluci\u00f3n), ha ricevuto la Medaglia di Bronzo (Bronze World Medal) del New York Film Festival. Il documentario, al quale partecipa lo stesso autore, \u00e8 basato sul libro di Calvo Ospina \u201cCuba: la guerra occulta del Ron Bacardi\u201d.\nNel 2005 Calvo Ospina \u00e8 stato nominato per il Premio Lorenzo Natali per il Giornalismo, della Commissione europea, per l'articolo realizzato per \"Le Monde Diplomatique\", novembre 2004, \u201cGuerra privata in Colombia\u201d.\nNon nasconde le sue simpatie per la Rivoluzione cubana, n\u00e9 per la Rivoluzione bolivariana in Venezuela e nemmeno per i cambiamenti che sta portando avanti il presidente Evo Morales in Bolivia. Crede fermamente che sia urgente una soluzione politica negoziata al conflitto interno in Colombia.\nHa sempre denunciato il terrorismo di Stato in Colombia, argomento sul quale ha svolto numerose ricerche, cos\u00ec come sull\u00b4aggressiva politica statunitense specialmente verso l'America latina. Il 18 aprile del 2009 ha saputo che il suo nominativo figurava nella \u201cNo fly list\u201d delle autorit\u00e0 statunitensi, quando l'aereo sul quale viaggiava ricevette la proibizione di sorvolare lo spazio aereo degli Stati Uniti \u201cper motivi di sicurezza nazionale\u201d. Proveniente da Parigi, il velivolo della compagnia aerea Air France si dirigeva a Citt\u00e0 del Messico, con volo diretto, senza scali negli Stati Uniti."}
{"id": "3276288", "revid": "120106131", "url": "https://it.wikipedia.org/wiki?curid=3276288", "title": "Province del Turkmenistan", "text": "Le province (o regioni) del Turkmenistan (in turkmeno: \"welayatlar\"; sing. \"welayat\") sono la suddivisione territoriale di primo livello del Paese e sono pari a 5. Ad essa \u00e8 equiordinata la capitale, A\u015fgabat, con status di citt\u00e0 autonoma. Le province sono a loro volta suddivise in distretti (\"etraplar\").\nI governatori delle province (\"hyakim\") sono nominati direttamente dal presidente della repubblica, in base agli articoli 80 e 81 della Costituzione."}
{"id": "3276291", "revid": "984922", "url": "https://it.wikipedia.org/wiki?curid=3276291", "title": "Leandro Profico", "text": ""}
{"id": "3276292", "revid": "599013", "url": "https://it.wikipedia.org/wiki?curid=3276292", "title": "Ferdinando Piro", "text": "Carriera.\nEsordisce in Serie A con la maglia del nel campionato 1995-1996, disputando complessivamente 6 presenze e realizzando una rete. Prosegue la carriera nelle serie inferiori, in Serie C1 e Serie C2, prima di scendere tra i dilettanti con le maglie di Fidenza, Castellana, Meletolese, BettolaPonte, Fiore, Montecavolo, Luzzara, Colorno e Viadana. Attualmente milita nel Mezzani, squadra militante il campionato seconda categoria, girone E."}
{"id": "3276293", "revid": "13261", "url": "https://it.wikipedia.org/wiki?curid=3276293", "title": "Engadget", "text": "Engadget \u00e8 un blog e podcast multilingue su tecnologia ed elettronica di consumo. Engadget ha attualmente nove distinti siti, tutti operanti simultaneamente ed ognuno con il proprio personale, che riguardano notizie di tecnologia in diverse parti del mondo e nelle rispettive lingue. Il sito \u00e8 disponibile in lingua inglese, cinese (semplificato e tradizionale), giapponese, spagnolo, polacco, coreano e tedesco.\nEngadget ha vinto il Weblog Award 2007 nella categoria \"Siti tecnologici\". Il sito \u00e8 alla posizione 267 dei siti internet con pi\u00f9 alto traffico secondo i rilevamenti di Alexa. Secondo Technorati, Engadget \u00e8 il quinto blog pi\u00f9 popolare al mondo.\nEngadget \u00e8 stato cofondato dall'ex editore di Gizmodo Peter Rojas. Engadget \u00e8 membro di Weblogs, Inc., una rete di blog a cui aderiscono oltre 75 weblog fra cui Autoblog e Joystiq. Nel 2005 Weblogs Inc. \u00e8 stata rilevata da AOL. Il redattore capo di Engadget, Ryan Block, ha annunciato il 22 luglio 2008 che avrebbe rassegnato le proprie dimissioni alla fine di agosto, lasciando il ruolo a Joshua Topolsky."}
{"id": "3276297", "revid": "339392", "url": "https://it.wikipedia.org/wiki?curid=3276297", "title": "Re Martino I di Aragona", "text": ""}
{"id": "3276298", "revid": "729019", "url": "https://it.wikipedia.org/wiki?curid=3276298", "title": "V\u00f6r\u00f6smarty t\u00e9r (metropolitana di Budapest)", "text": "V\u00f6r\u00f6smarty t\u00e9r \u00e8 una stazione della metropolitana di Budapest.\nInaugurata nel 1896 con il nome di Gizella t\u00e9r (denominazione dell'epoca della piazza soprastante), si tratta del capolinea sud-occidentale della linea M1, posizionato ad una fermata di distanza dalla stazione di interscambio De\u00e1k Ferenc t\u00e9r.\nI binari sono situati ad una profondit\u00e0 di circa tre metri sotto l'omonima piazza intitolata al poeta ungherese Mih\u00e1ly V\u00f6r\u00f6smarty. La denominazione della stazione deriva proprio dalla piazza stessa.\nV\u00f6r\u00f6smarty t\u00e9r non va confusa con la fermata di V\u00f6r\u00f6smarty utca, anch'essa localizzata sulla M1.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da BKV."}
{"id": "3276301", "revid": "287204", "url": "https://it.wikipedia.org/wiki?curid=3276301", "title": "Balaur bondoc", "text": "Balaur (il cui nome richiama il nome di un drago del folklore rumeno (pronuncia rumena: [ba\u02c8la.ur])) \u00e8 un genere estinto di dinosauro teropode vissuto nel Cretaceo superiore, circa 70 milioni di anni fa (Maastrichtiano), nell'attuale Romania. Il genere contiene una singola specie, ossia \"B. bondoc\", il cui nome specifico, \"bondoc\", significa \"tozzo\", quindi \"Balaur bondoc\" significa \"drago tozzo\" in rumeno. Questo nome si riferisce alla maggiore muscolatura che \"Balaur\" presentava se paragonato ai suoi parenti. Il genere, descritto per la prima volta dagli scienziati nell'agosto 2010, \u00e8 noto da due scheletri parziali (incluso l'esemplare tipo).\nI fossili di \"Balaur\" furono trovati nelle formazioni di Densu\u015f-Ciula e Sebe\u0219, facenti parte di quella che un tempo era l'Isola di Ha\u0163eg, l'attuale Romania. L'isola di Ha\u021beg \u00e8 comunemente definita \"l'isola dei dinosauri nani\" e faceva parte dell'arcipelago europeo del mare Tetide, circa 70 milioni di anni fa, quando il livello del mare era pi\u00f9 alto e gran parte dell'Europa presentava un clima tropicale o subtropicale. I primi studi sui fossili di questo animale lo classificarono tra i Dromaeosauridi, piccoli carnivori comunemente chiamati \"rator\", che includono il \"Velociraptor\", di dimensioni simili a \"Balaur\". Tuttavia, le successive analisi filogenetiche hanno posto \"Balaur\" tra gli avialani basali, il gruppo che include gli uccelli moderni. A differenza di altri paraviani basali, \"Balaur\" presentava ben due artigli a falce, retrattili, su ciascun piede. Gli arti erano proporzionalmente pi\u00f9 corti e pi\u00f9 pesanti di quelli dei suoi parenti. Cos\u00ec come gli altri dinosauri abitanti di Ha\u021beg, come \"Magyarosaurus\", un sauropode nano, sono state proposte diverse teorie su come l'isolamento possa aver influito sull'evoluzione di questo animale.\nDescrizione.\n\"Balaur\" \u00e8 un genere di dinosauro teropode che si stima sia vissuto circa 70 milioni di anni fa nel Cretaceo superiore (Maastrichtiano) e contiene la singola specie, ossia \"B. bondoc\". Le ossa di questo animale erano pi\u00f9 corte e pi\u00f9 pesanti di quelle dei paraviani basali. Mentre i piedi della maggior parte dei primi paraviani presentano un unico, grande \"artiglio a falce\" sul secondo dito di ciascun piede, che era tenuto retratto da terra, \"Balaur\" possiede una coppia di artigli a falce su ciascun piede, sul primo e sul secondo dito. Oltre ai suoi strani piedi, l'esemplare tipo di \"Balaur\" \u00e8 unico per il suo status di teropode fossile pi\u00f9 completo del Cretaceo superiore europeo. Possiede anche un gran numero di autapomorfismi aggiuntivi, incluso un terzo dito ridotto e presumibilmente non funzionale, costituito da una sola falange rudimentale.\nLo scheletro parziale di questo animale \u00e8 stato rinvenuto nelle argille rosse della Formazione Sebe\u015f, in Romania. Questo esemplare consiste una serie di vertebre, una cintura scapolare e pelvica, e gran parte degli arti.\n\"Balaur\" aveva dimensioni simili a \"Velociraptor\", e gli elementi scheletrici ritrovati indicano che questo animale poteva raggiungere una lunghezza di circa 1,8-2,1 metri (5,9\u20136,9 piedi). In \"Balaur\", inoltre, il primo dito del piede (generalmente limitato ad uno sperone non funzionale) si \u00e8 ri-evoluto per supportare il peso dell'animale e presentava un artiglio a falce iperesteso. Gli arti posteriori e i piedi erano corti e tozzi e presentavano ampie aree per l'attacco dei muscoli al bacino, indicando che l'animale non doveva essere molto veloce, ma in compenso era molto forte e robusto. Csiki \"et al.\" descrivere questo \"nuovo piano corporeo\" come \"un drammatico esempio di morfologia aberrante sviluppata nei taxa che vivono nelle isole\". I piedi tozzi sono esemplificati dalla lunghezza del metatarso essendo solo due volte la sua larghezza. \u00c8 1,5 volte pi\u00f9 largo della parte inferiore della gamba. Entrambi i tratti sono unici nei teropodi. Lo scheletro di \"Balaur\" mostra anche un'ampia fusione delle ossa degli arti. Le ossa del polso ed i metacarpi sono fusi in un carpometacarpo. Le ossa pelviche sono fuse. Lo stinco, l'osso del polpaccio e le ossa della caviglia sono fusi in un tibiotarsus, mentre le ossa pi\u00f9 basse della caviglia e il metatarso sono fusi in un tarsometatarsus. Il grado di fusione \u00e8 tipico di Avialae, il ramo evolutivo degli uccelli e i loro parenti diretti. Durante il Maastrichtiano la maggior parte dell'Europa era frammentata in isole, e si pensa che un gran numero di caratteristiche bizzarre dell'animale siano il risultato di condizioni relativamente isolate imposte sulle popolazioni di animali dell'area. Specie isolate possono essere soggette a effetti di deriva genetica e alla cosiddetta \"regola di Foster\", secondo la quale specie piccole continentali diventano pi\u00f9 grandi sulle isole, e viceversa.\nClassificazione.\nInizialmente Balaur \u00e8 stato ritenuto essere un dromeosauride affine a \"Velociraptor\" e \"Adasaurus\".\nAnalisi pi\u00f9 recenti che utilizzano diversi set di dati anatomici hanno in seguito messo in dubbio l'appartenenza di Balaur ai dromeosauridi. Nel 2013, un'analisi contenente una vasta gamma di celurosauri ha scoperto che Balaur non era un dromeosauride, ma un Avialae basale, pi\u00f9 strettamente legato agli uccelli moderni che ai Jeholornithiformes, ma pi\u00f9 basale degli Omnivoropterygiformes. Uno studio pubblicato nel 2014 ha indicato invece Balaur come il sister group del \"clade\" Pygostylia. Un'analisi indipendente che ha utilizzato una versione ampliata del set di dati della descrizione originale di Balaur trasse una conclusione simile nel 2014. Nel 2015, i ricercatori Andrea Cau, Tom Brougham e Darren Naish hanno pubblicato uno studio in cui si \u00e8 cercato di chiarire quali fossero i teropodi maggiormente imparentati con Balaur. La loro analisi non esclude completamente la possibilit\u00e0 che Balaur fosse un dromeosauride, ma \u00e8 pi\u00f9 probabile che questo animale fosse un Avialae non appartenente ai Pygostylia, sulla base di alcune importanti caratteristiche simili a quelle degli uccelli. Molti dei presunti tratti unici di Balaur sarebbero infatti normali per un membro di Avialae. Caratteristiche tipiche degli uccelli sono il grado di fusione delle ossa degli arti, il primo dito funzionale, il primo artiglio non minore del secondo, una lunga penultima falange del terzo dito, un piccolo quarto artiglio e un lungo quinto metatarso.\nStoria della scoperta.\nLe prime ossa ritrovate appartenenti a \"Balaur bondoc\" consistevano in sei elementi degli arti anteriori. Questi resti, catalogati come FGGUB R. 1580-1585, furono scoperti nel 1997 in Romania da Dan Grigorescu, ma la morfologia del braccio era cos\u00ec insolita che gli scienziati non riuscirono a combinarli correttamente, scambiandoli per i resti di un oviraptorosauro. Il primo scheletro parziale venne scoperto nel settembre 2009 in Romania, a circa 2,5 chilometri a nord di Sebe\u015f, lungo il fiume Sebe\u015f nella formazione di Sebe\u015f, risalente Maastrichtiano inferiore, venendo catalogati con il numero di campo preliminare SbG/A-Sk1. Successivamente, questo esemplare ricevette il numero di inventario olotipo EME VP.313. A scoprirlo fu il geologo e paleontologo M\u00e1ty\u00e1s Vremir della \"Transylvania Museum Society di Cluj Napoca\" che li invi\u00f2 per le analisi a Zolt\u00e1n Csiki dell'Universit\u00e0 di Bucarest. I risultati vennero pubblicati il 31 agosto 2010, su \"Proceedings of the National Academy of Sciences\". Gli esemplari del 1997 indicano un individuo circa il 45% pi\u00f9 grande rispetto all'olotipo; sono stati trovati anche in uno strato sedimentario pi\u00f9 recente.\nIl nome generico \"Balaur\" (tre sillabe, sottolineato sul secondo /a/) deriva dalla parola rumena per un drago del folklore rumeno, mentre l'epiteto specifico \"bondoc\" (che significa \"un individuo tozzo, paffuto\") si riferisce alla forma piccola e robusta dell'animale. Poich\u00e9 il balaur \u00e8 un drago alato, il nome suggerisce inoltre la stretta relazione di \"Balaur\" con gli uccelli all'interno di Panaves. Bondoc \u00e8 stato scelto dagli scopritori anche perch\u00e9 deriva dal turco bunduk, \"piccola palla\", alludendo cos\u00ec alla probabile origine asiatica degli antenati di \"Balaur\".\nPaleobiologia.\nDieta e stile di vita.\nNon \u00e8 chiaro quale fosse lo stile di vita di \"Balaur\", ma Csiki ha ipotizzato che questo animale potrebbe essere stato uno dei predatori al vertice della catena alimentare, dal momento che non sono stati ritrovati fossili di carnivori pi\u00f9 grandi in Romania. Csiki ritenne inoltre che \"Balaur\" avesse usato il suo doppio artiglio a falce per squartare le prede, mentre le mani probabilmente non venivano usate durante la caccia. Alcune ricostruzioni paleoartistiche , come le tavole di Emily Willoughby, mostrano Balaur appollaiato su rami. Il lunghissimo artiglio del primo dito potrebbe qiundi fungere da appoggio per avere una salda presa su rami e tronchi; ipotizzando quindi per Balaur uno stile di vita semi-arboricolo. Uno degli scopritori di \"Balaur\" lo ha definito \"pi\u00f9 un lottatore che uno scattista\", in rapporto a \"Velociraptor\", ed era probabilmente in grado di cacciare animali pi\u00f9 grandi di se stesso. Tuttavia, studi pi\u00f9 recenti dimostrerebbero che l'anatomia del piede dei Paraves come \"Balaur\" indica che i grandi artigli erano usati per la presa della preda a terra, mentre le proto-ali venivano sbattute per immobilizzare la loro vittima. Una volta fatto ci\u00f2, questi animali avrebbero proceduto a cibarsi mentre la preda era ancora in vita, come fanno anche alcuni uccelli rapaci attuali. A causa della loro forma, gli artigli, non sarebbero stati efficaci in un attacco tramite squarciamento. Anche il breve metatarso fuso di \"Balaur\" e il grande primo artiglio, insolito anche per gli standard dei dromeosauridi, potrebbero essere coerenti con questi studi, e presterebbero ulteriore sostegno all'idea che \"Balaur\" fosse un predatore.\nIl paleontologo italiano Andrea Cau ha ipotizzato che le caratteristiche aberranti presenti in \"Balaur\" possano essere state adattamenti alla dieta onnivora o erbivora, contrariamente alla maggior parte dei teropodi non aviani. La mancanza del terzo dito pu\u00f2 essere un segno di un ridotto comportamento predatorio, e il robusto primo dito potrebbe essere interpretato come un adattamento per sostenere il peso piuttosto che un'arma. Queste caratteristiche sono coerenti con le brevi zampe robuste e soprattutto con il pube ampio e rivolto all'indietro, che potrebbe indicare un intestino ingrandito per digerire la vegetazione (cos\u00ec come una velocit\u00e0 ridotta). Cau ha indicato questo modello con il nome di \"Dodoraptor\". Tuttavia, alla luce delle ricerche fatte da Fowler et al., Cau ha osservato che l'anatomia di \"Balaur\" pu\u00f2 essere pi\u00f9 congruente con l'ipotesi che \"Balaur\" fosse un predatore.\nNel 2015, Cau e colleghi hanno riconsiderato l'ecologia di \"Balaur\" nella loro rivalutazione della sua posizione filogenetica, sostenendo che se \"Balaur\" fosse un Avialae, sarebbe filogeneticamente \"circondato\" da taxa ritenuti erbivori, come \"Sapeornis\" e \"Jeholornis\". Ci\u00f2 suggerisce uno stile di vita non ipercarnivoro e supporta le interpretazioni iniziali di Cau, e sarebbe indicato dal terzo dito ridotto, dalla mancanza di un'articolazione ginglimoide inferiore del secondo metatarso e dalla seconda falange ungueale piuttosto piccola e moderatamente ricurva. \"Balaur\" aveva un ampio bacino, zampe posteriori ampie, un grande primo dito, e grandi estremit\u00e0 inferiori dei metatarsi rispetto alle superfici di articolazione; tale combinazione, nei teropodi, si riscontra solo nei terizinosauridi erbivori.\nEffetti dell'insularit\u00e0.\nDurante il Maastrichtiano, gran parte dell'Europa era frammentata in isole, e si pensa che un certo numero di caratteristiche bizzarre di \"Balaur\" possano essere il risultato di un \"effetto isola\", ovvero le condizioni relativamente isolate imposte su molte delle popolazioni animali in quest'area. Specie rimaste isolate possono essere soggette agli effetti della deriva genetica e l'effetto del fondatore pu\u00f2 amplificare l'effetto delle mutazioni, che potrebbero invece essere diluiti in una popolazione pi\u00f9 ampia. Possono inoltre esserci stati altri effetti dell'isola, quali la regola di Foster, che descrive come le piccole specie continentali diventino pi\u00f9 grandi sulle isole, e le specie continentali di grandi dimensioni diventino pi\u00f9 piccole. La Romania del Cretaceo, ad esempio, \u00e8 nota per i suoi sauropodi nani. Nel 2010, si \u00e8 ipotizzato che questo effetto isola sia consistito in rapidi cambiamenti in una specie invasiva arrivata da poco, e non come il risultato di uno sviluppo isolato di una forma endemica durante decine di milioni di anni. La (presunta) stretta parentela con \"Velociraptor\" avrebbe implicato che l'isolamento dell'isola di Ha\u0163eg sia stato relativo e intermittente.\nNel 2010, la maggiore robustezza di \"Balaur\" \u00e8 stata confrontata con i cambiamenti paralleli osservati nei mammiferi erbivori sviluppatisi in isolamento (Csiki et al., 2010). Nel 2013, si \u00e8 affermato che \"Balaur\" era l'unico vertebrato insulare predatore ad essere diventato pi\u00f9 robusto, ed \u00e8 stato suggerito che i piedi larghi si erano evoluti per migliorare la stabilit\u00e0. Nel 2015 l'interpretazione di \"Balaur\" come un membro onnivoro degli Avialae, ha suggerito che questo animale era il discendente di una specie volante che aveva sviluppato una dimensione pi\u00f9 grande, in modo simile a molti altri erbivori dell'isola (Cau \"et al.\", 2015). Ci\u00f2 rappresenterebbe un raro esempio di perdita del volo secondaria in un paraviano che assomiglia ad un dromaeosauride, come predetto da Gregory S. Paul."}
{"id": "3276302", "revid": "22356", "url": "https://it.wikipedia.org/wiki?curid=3276302", "title": "Balaur", "text": ""}
{"id": "3276303", "revid": "767487", "url": "https://it.wikipedia.org/wiki?curid=3276303", "title": "Balochisaurus malkani", "text": "Il balochisauro (Balochisaurus malkani) \u00e8 un dinosauro erbivoro appartenente ai sauropodi. Visse nel Cretaceo superiore (Maastrichtiano, circa 70 milioni di anni fa) e i suoi resti fossili sono stati ritrovati in Pakistan.\nClassificazione.\nQuesto dinosauro \u00e8 noto per una serie di sette vertebre caudali rinvenute nei pressi di Vitakri (formazione di Pab) da parte di un team di paleontologi pachistani, ed \u00e8 stato descritto nel 2006 da M.S. Malkani. Nella stessa zona sono state in seguito rinvenute altre vertebre e parte di un cranio, che sono stati attribuiti a \"Balochisaurus\". Malkani, all'interno dell'articolo, ha designato non solo un nuovo genere, ma anche una nuova famiglia di sauropodi, i Balochisauridae; probabilmente, per\u00f2, questa famiglia coincide con quella ben conosciuta, e gi\u00e0 nota da tempo, dei Saltasauridae, un gruppo di sauropodi titanosauri evoluti, tra i quali si annoverano alcuni membri dotati di corazza dermica. "}
{"id": "3276304", "revid": "22356", "url": "https://it.wikipedia.org/wiki?curid=3276304", "title": "Balochisaurus", "text": ""}
{"id": "3276305", "revid": "767487", "url": "https://it.wikipedia.org/wiki?curid=3276305", "title": "Banji long", "text": "Il banji (Banji long) \u00e8 un dinosauro onnivoro appartenente agli oviraptorosauri. Visse alla fine del Cretaceo superiore (Maastrichtiano, circa 65 milioni di anni fa) e i suoi resti fossili sono stati ritrovati in Cina. Sembra che fosse uno degli ultimi dinosauri vissuti.\nDescrizione.\nQuesto dinosauro \u00e8 noto per un esemplare che consta di un cranio alto e crestato, come quello di molti altri oviraptoridi. I lati della cresta, per\u00f2, possiedono una caratteristica unica: era infatti presente una serie di striature verticali. La mandibola, inoltre, bench\u00e9 profonda e corta come quella dei suoi parenti stretti, possedeva un solco alla sommit\u00e0. Inoltre, \"Banji\" differiva da \"Oviraptor\" e \"Citipati\" nell'apertura nasale, insolitamente lunga, che seguiva la curvatura della cresta vicino all'orbita. La finestra infratemporale, infine era grande quanto l'orbita. L'esemplare noto era un giovane, quindi non \u00e8 possibile conoscere l'esatta morfologia della cresta nella forma adulta. \nClassificazione.\n\"Banji\", descritto per la prima volta nel 2010, \u00e8 un rappresentante degli oviraptorosauri, un bizzarro gruppo di dinosauri teropodi dall'aspetto insolito, i cui resti fossili sono stati ritrovati principalmente in Asia. Il cranio assomiglia molto a quello dei rappresentanti della famiglia degli oviraptoridi, dotati di alte creste e di un becco corto e privo di denti. L'esemplare \u00e8 stato donato al Chinese Institute of Vertebrate Paleontology and Paleoanthropology da un collezionista privato, che ha scoperto il fossile nei pressi della citt\u00e0 di Ganzhou. Un esame delle rocce in cui \u00e8 stato trovato il cranio mostra che proviene probabilmente dalla formazione Nanxiong, che daterebbe al limite Cretaceo /Terziario, circa 65 milioni di anni fa. \nSignificato del nome.\nIl nome generico \"Banji\" deriva da una parola cinese che significa \"striato\", mentre l'epiteto specifico, \"long\", significa \"drago\"; quindi, il nome starebbe a intendere \"drago con la cresta striata\", con riferimento alla struttura insolita del cranio.\nCultura di massa.\nNel romanzo Supersaurus:I Raptor del Paradiso le due specie di Oviraptor sono il Cassabanji e il Banjikhaan.\nIl nome delle due specie \u00e8 composto dal nome Banji; inoltre il nome Banjikhaan \u00e8 l'unico nome di un dinosauro del romanzo composto da nomi di veri dinosauri , cio\u00e8 l'unione tra Banji e Khaan."}
{"id": "3276307", "revid": "22356", "url": "https://it.wikipedia.org/wiki?curid=3276307", "title": "Banji", "text": ""}
{"id": "3276309", "revid": "22356", "url": "https://it.wikipedia.org/wiki?curid=3276309", "title": "Barrosasaurus casamiquelai", "text": "Il barrosasauro (Barrosasaurus casamiquelai) \u00e8 un dinosauro sauropode appartenente ai titanosauri. Visse nel Cretaceo superiore (Campaniano, circa 80 milioni di anni fa) e i suoi resti fossili sono stati ritrovati in Argentina. \nDescrizione.\nQuesto animale \u00e8 noto solo per tre vertebre dorsali, scoperte adiacenti l'una all'altra e ritenute appartenere a un solo individuo. Queste vertebre sono catalogate come MCF-PVPH-447/1, -447/2 e -447/3 e sono conservate presso il Museo \"Carmen Funes\" di Plaza Huincul. Potrebbero rappresentare la settima o l'ottava, la nona o la decima e la terza vertebra dorsale. Sebbene nessuna di queste vertebre abbia un arco neurale completo, le dimensioni dei centri vertebrali indicano che questo era un animale di dimensioni molto grandi: le due vertebre pi\u00f9 complete hanno centri di 230 e 270 millimetri di lunghezza e 270 e 280 millimetri di larghezza. \"Barrosasaurus\" era certamente molto pi\u00f9 grande di \"Neuquensaurus australis\", un altro titanosauro rinvenuto nella stessa formazione. La conservazione delle ossa \u00e8 molto buona, e le lamine fragili sono ancora presenti. \nClassificazione.\nDescritto per la prima volta nel 2009, questo dinosauro \u00e8 noto per resti molto incompleti, ma ben conservati, di tre vertebre dorsali. Questi fossili, provenienti dalla formazione Anacleto, sono stati trovati nella provincia di Neuqu\u00e9n in Argentina occidentale. La morfologia delle vertebre \u00e8 sufficientemente particolare da giustificare l'istituzione di un nuovo genere di sauropodi, ascrivibile ai titanosauri, il gruppo di sauropodi pi\u00f9 diffuso nel Cretaceo. In particolare, sembra che \"Barrosasaurus\" fosse un membro basale della famiglia dei Saltasauridae. L'epiteto specifico, \"casamiquelai\", \u00e8 in onore del paleontologo argentino Rodolfo Mag\u00edn Casamiquela."}
{"id": "3276310", "revid": "2184720", "url": "https://it.wikipedia.org/wiki?curid=3276310", "title": "Cesira Ferrari", "text": "Biografia.\nIl nome ha creato sovente confusione con la pi\u00f9 rinomata soprano biellese Cesira Ferrani. Il fatto che i genitori l'abbiano battezzata Cesira fa pensare che fossero melomani, ispirati nella scelta del nome da un lato dall'assonanza del cognome, dall'altro dagli echi della prima di \"Manon Lescaut\" e delle recite di Cesira Ferrani del 1894 e 1895 in Emilia Romagna.\nHa avuto in Italia, negli anni Venti e Trenta del Novecento, una tipica carriera da comprimaria. Nel 1919 debutta al Teatro Municipale di Reggio Emilia col ruolo di Clotilde nella \"Norma\" di Vincenzo Bellini. Nello stesso teatro, il 4 aprile dell'anno successivo, \u00e8 tra gli interpreti della nuova opera di Arnaldo Furlotti, \"La Samaritana\". Nel 1921 \u00e8 al Teatro Comunale di Bologna come Clorinda ne \"La Cenerentola\" di Gioachino Rossini. Negli anni seguenti partecipa alle rappresentazioni (tanto per citarne alcune) di: \"La Valchiria\" di Richard Wagner, \"La bella e il mostro\" di Luigi Ferrari Trecate (1925), \"Il favorito del re\" di Antonio Veretti (1932), \"Carmen\" di Georges Bizet, \"Francesca da Rimini\" di Riccardo Zandonai, \"Gianni Schicchi\" di Giacomo Puccini (tutte a Parma nel 1936). Inoltre nel 1930 viene scrittura alla Scala di Milano.\nIncide \"Madama Butterfly\" di Puccini (1929, particina di Kate Pinkerton) e \"Il barbiere di Siviglia\" di Rossini (1930, parte secondaria di Berta).\nNon \u00e8 da confondere con altre cantanti quali Ines Maria Ferraris, Teresina Ferraris, Nerina Ferrari n\u00e9, tantomeno, con Cesira Ferrani."}
{"id": "3276311", "revid": "22356", "url": "https://it.wikipedia.org/wiki?curid=3276311", "title": "Barrosasaurus", "text": ""}
{"id": "3276312", "revid": "1543377", "url": "https://it.wikipedia.org/wiki?curid=3276312", "title": "Axel K\u00fchn", "text": "Biografia.\nAi XVI Giochi olimpici invernali (edizione disputatasi nel 1992 a Albertville, Francia) vinse la medaglia d'argento nel Bob a quattro con i connazionali Wolfgang Hoppe, Bogdan Musiol e Ren\u00e9 Hannemann, partecipando per la nazionale tedesca.\nIl tempo totalizzato fu di 3:53,92."}
{"id": "3276314", "revid": "287204", "url": "https://it.wikipedia.org/wiki?curid=3276314", "title": "Beishanlong grandis", "text": "Il beishanlong (Beishanlong grandis) \u00e8 un dinosauro onnivoro appartenente agli ornitomimosauri, o dinosauri struzzo. Visse alla fine del Cretaceo inferiore (Aptiano/Albiano, circa 115 milioni di anni fa) e i suoi resti fossili sono stati ritrovati in Cina. \u00c8 uno dei pi\u00f9 antichi e grandi dinosauri struzzo noti.\nDescrizione.\nI fossili di questo dinosauro comprendono uno scheletro parziale, che ha permesso di ricostruire un grande animale dal corpo snello e dalle zampe molto allungate. L'altezza del bacino dell'esemplare tipo era equivalente a quella di un uomo adulto, ed \u00e8 probabile che l'animale fosse lungo oltre quattro metri. Sulla base di analisi istologiche si ritiene che l'esemplare noto non fosse completamente cresciuto, e quindi un esemplare adulto potrebbe essere stato ancora pi\u00f9 grande. Lo scheletro incompleto consta di gran parte delle ossa delle zampe, parte dei cinti pelvico e pettorale, alcune vertebre caudali e varie ossa della coda (chevron). Il cranio \u00e8 sconosciuto, ma doveva essere simile a quello degli altri ornitomimosauri primitivi come \"Harpymimus\", e come quest'ultimo era forse dotato di piccoli denti nella parte anteriore delle mascelle.\nClassificazione.\n\"Beishanlong\", descritto per la prima volta nel 2009, \u00e8 considerato un rappresentante primitivo degli ornitomimosauri, o dinosauri struzzo. Doveva essere uno dei pi\u00f9 grandi rappresentanti di questo gruppo (eccezion fatta per \"Gallimimus\" e per il gigantesco ma misterioso \"Deinocheirus\"); il fossile, rinvenuto nel nordovest della Cina (provincia del Gansu), indica che questo animale presentava notevoli affinit\u00e0 con un altro dinosauro struzzo arcaico, \"Harpymimus\", ed entrambi questi animali potrebbero essere stati ancestrali a ornitomimosauri pi\u00f9 evoluti come \"Garudimimus\" e i veri ornitomimidi."}
{"id": "3276316", "revid": "22356", "url": "https://it.wikipedia.org/wiki?curid=3276316", "title": "Beishanlong", "text": ""}
{"id": "3276317", "revid": "1522738", "url": "https://it.wikipedia.org/wiki?curid=3276317", "title": "Volpi e Serpenti", "text": ""}
{"id": "3276319", "revid": "120122829", "url": "https://it.wikipedia.org/wiki?curid=3276319", "title": "Harpymimus okladnikovi", "text": "L'arpimimo (Harpymimus okladnikovi) \u00e8 un dinosauro onnivoro appartenente agli ornitomimosauri, o dinosauri struzzo. Visse verso la fine del Cretaceo superiore (Barremiano/Aptiano, circa 125 milioni di anni fa) e i suoi resti fossili sono stati ritrovati in Mongolia. \u00c8 considerato uno dei primi e pi\u00f9 primitivi dinosauri struzzo.\nDescrizione.\nQuesto dinosauro \u00e8 noto grazie a uno scheletro quasi completo, mancante di alcune parti dei cinti pettorale e pelvico e delle zampe posteriori. L'aspetto generale doveva essere piuttosto simile a quello degli altri dinosauri struzzo successivi: il collo era lungo ed era sormontato da una piccola testa, il corpo snello e le zampe posteriori allungate. Alcune caratteristiche, per\u00f2, lo denotano come un ornitomimosauro arcaico: le zampe posteriori, bench\u00e9 allungate, sono pi\u00f9 corte delle forme successive e sprovviste del caratteristico piede arctometatarsale (ovvero quando il terzo metatarso sembra schiacciato tra il secondo e il quarto) tipico degli ornitomimidi evoluti. Gli arti anteriori erano simili a quelli tipici di molti dinosauri teropodi, con il primo dito pi\u00f9 corto degli altri due; gli ornitomimosauri, di contro, possedevano l'insolita specializzazione di avere tre dita di eguale lunghezza. La caratteristica pi\u00f9 insolita di \"Harpymimus\", per\u00f2, riguardava il cranio: bench\u00e9 mal conservato, esso mostra un becco corneo alla fine del muso e una mandibola dotata di undici piccoli denti all'estremit\u00e0 anteriore. Nessun altro ornitomimide, eccezion fatta per l'europeo \"Pelecanimimus\", \u00e8 noto possedere denti. Il cranio era lungo 26 centimetri, mentre l'animale intero doveva oltrepassare i tre metri di lunghezza.\nClassificazione.\nL'arpimimo \u00e8 stato descritto per la prima volta nel 1984 da Altangerel Perle e Rinchen Barsbold, che classificarono questo animale come un ornitomimosauro primitivo, imparentato con \"Garudimimus\". Un successivo riesame dei resti (Kobayashi e Barsbold, 2005) ha confermato questa interpretazione: \"Harpymimus\" sembra essere stato uno dei dinosauri struzzo pi\u00f9 arcaici, ancora sprovvisto di numerose specializzazioni proprie del gruppo. Nello studio del 2005 si suppone che \"Harpymimus\" fosse pi\u00f9 evoluto di \"Pelecanimimus\", e che gli ornitomimosauri possano essersi originati in Asia o in Europa in un'epoca precedente al Barremiano (130 milioni di anni fa) e in seguito siano migrati in Nordamerica prima del Cretaceo superiore. In Thailandia sono stati rinvenuti i resti di un altro dinosauro struzzo arcaico, \"Kinnareemimus\", mentre un altro ornitomimosauro strettamente imparentato con Harpymimus \u00e8 il grande \"Beishanlong\".\nPaleobiologia.\nI resti di \"Harpymimus\" (il cui nome significa \"imitatore dell'Arpia\", dal nome delle creature della mitologia greca) sono stati ritrovati nella formazione Shinekhuduk, che ha restituito i fossili di altri dinosauri, tra cui \"Psittacosaurus\" e \"Altirhinus\". Probabilmente \"Harpymimus\" si nutriva di una variet\u00e0 notevole di cibo, tra cui piccoli animali che catturava con le lunghe zampe anteriori e tratteneva grazie al becco e ai denti posti nella parte anteriore della mandibola. Al contrario degli altri teropodi, i denti di \"Harpymimus\" non avevano una funzione di taglio."}
{"id": "3276320", "revid": "22356", "url": "https://it.wikipedia.org/wiki?curid=3276320", "title": "Harpymimus", "text": ""}
{"id": "3276321", "revid": "287204", "url": "https://it.wikipedia.org/wiki?curid=3276321", "title": "Doctor Who (film)", "text": "Doctor Who \u00e8 un film per la televisione anglo-statunitense del 1996 diretto da Geoffrey Sax.\nTrama.\nQuando Il Maestro, storico antagonista del Dottore, viene condannato a morte per i suoi crimini dai Dalek, esprime un ultimo e singolare desiderio: che i suoi resti mortali vengano portati sul suo pianeta natale, Gallifrey, proprio dal Dottore, al momento alla sua settima incarnazione. \nDurante il viaggio, la scatola con i suoi resti si apre e la coscienza in forma liquida del Maestro fuoriesce, sabotando il TARDIS del suo nemico. Il Dottore \u00e8 costretto a fare una materializzazione di emergenza nella Chinatown di San Francisco del 30 dicembre 1999.\nMentre esce dal TARDIS, il Dottore viene ferito a colpi d'arma da fuoco da una gang che insegue Chang Lee, un giovane asioamericano. Lee chiama un'ambulanza e accompagna il Dottore privo di sensi in un ospedale, ignaro che la coscienza del Maestro sia salita a bordo dell'ambulanza. In ospedale, dopo che i proiettili sono stati rimossi e aver pensato che i due cuori del Dottore mostrati dalla radiografia sia una doppia esposizione, la cardiologa Grace Holloway viene chiamata per tentare un intervento chirurgico per stabilizzare il suo battito cardiaco insolito. Il Settimo Dottore si risveglia durante l'operazione e tenta di dir loro che non \u00e8 umano, ma i medici non lo ascoltato e viene addormentato. Confusa e disorientata dalla sua fisiologia aliena, Grace lascia bloccata accidentalmente una sonda cardiaca nel corpo del Dottore, ferendolo e causando il suo apparente decesso. Il corpo del Dottore viene portato all'obitorio, mentre Lee ruba i beni del Dottore, inclusa la chiave del TARDIS. Nel frattempo, il Maestro si impossessa del corpo dell'autista dell'ambulanza, Bruce, trasformandolo in una nuova forma per lui.\nSuccessivamente, il corpo del Dottore riesce a rigenerarsi nella sua ottava incarnazione e il nuovo Dottore, affetto da amnesia dovuta alla sua morte tramautica, indossa dei vestiti carnevaleschi trovati casualmente. Riconosce Grace, che si \u00e8 dimessa dall'ospedale dopo l'operazione fallita, e la segue fino alla sua macchina, dimostrandole che \u00e8 lo stesso uomo che lei ha visto morire sul tavolo operatorio estraendo la sonda cardiaca. Grace lo porta a casa sua per riprendersi. Lee torna al TARDIS dove arriva il Maestro e lo mette sotto controllo mentale sostenendo che il Dottore \u00e8 malvagio e che gli ha rubato il corpo. Il Maestro convince Lee ad aprire l'Occhio dell'Armonia all'interno del TARDIS, che richiede una scansione della retina umana. Quando l'Occhio si apre, il Dottore riacquista la memoria e si rende conto che il Maestro lo sta cercando e cerca di bloccare la scansione. Avverte Grace che mentre l'occhio \u00e8 aperto, il tessuto della realt\u00e0 si indebolir\u00e0 e potenzialmente distrugger\u00e0 la Terra entro la mezzanotte di Capodanno, se non possono chiuderlo. Tuttavia, ha bisogno di un orologio atomico per farlo, e Grace ne trova uno in mostra al San Francisco Institute of Technological Advancement and Research.\nFuori, trovano l'ambulanza con il Maestro e Lee che li aspettano, offrendo loro un passaggio. Il Dottore non riconosce immediatamente il Maestro, ma scopre la sua vera identit\u00e0 lungo il percorso, e lui e Grace scappano, ma non prima che il Maestro possa sputare una sostanza simile a una melma sul polso di Grace. I due proseguono verso l'Istituto e prendono l'orologio, tornando al TARDIS. Il Dottore installa l'orologio e chiude con successo l'Occhio, ma scopre che il danno alla realt\u00e0 \u00e8 troppo grande e che deve tornare indietro nel tempo prima che l'Occhio fosse aperto per impedire la distruzione della Terra. Mentre collega i circuiti TARDIS appropriati per farlo, il Maestro prende il controllo a distanza del corpo di Grace, facendo s\u00ec che i suoi occhi diventino disumani, e lei tramortisce il Dottore.\nIl Dottore si sveglia e si ritrova incatenato sopra l'occhio dell'Armonia, il Maestro pronto a rubare le sue rimanenti rigenerazioni mentre Chang Lee e Grace guardano. Il Dottore \u00e8 in grado di convincere Lee che il Maestro gli ha mentito e Lee rifiuta di aprire l'Occhio per il Maestro. Il Maestro lo uccide e poi rilascia il controllo su Grace per riportare i suoi occhi alla normalit\u00e0. La costringe ad aprire l'Occhio e poi inizia a prendersi la forza vitale del Dottore. Grace, libera dal suo controllo, \u00e8 in grado di completare i circuiti finali per far far riavvolgere il tempo al TARDIS, prevenendo la distruzione della Terra, e poi va a liberare il Dottore. Il Maestro la uccide, ma questo ha dato al Dottore abbastanza tempo per liberarsi e attaccare il Maestro. Il Dottore prende il sopravvento e nella colluttazione il Maestro cade nell'occhio e ne viene risucchiato. L'Occhio si chiude e il tempo torna indietro di pochi minuti, riportando Grace e Lee in vita. \nSenza ulteriori rischi per la Terra, il Dottore si prepara a partire. Lee gli restituisce i suoi averi e il Dottore lo avverte di non essere a San Francisco il prossimo capodanno. Il Dottore offre a Grace l'opportunit\u00e0 di viaggiare con lui, ma lei rifiuta cortesemente e invece lo saluta con un bacio. Il Dottore parte da solo nel suo TARDIS e tenta di finire il libro che stava leggendo nella sua precedente incarnazione, ma con suo fastidio viene ancora una volta interrotto. \nProduzione.\nFrutto della collaborazione tra la britannica BBC e l'americana Fox, il film televisivo costituisce il primo tentativo di riportare in vita la popolare serie televisiva omonima, la cui trasmissione era stata interrotta nel Regno Unito nel 1989 alla sua ventiseiesima stagione.\nL'intenzione dei produttori era quella di usarlo come episodio pilota per la produzione di una nuova serie, che avrebbe costituito un sequel della serie precedente. Il film ha ottenuto ottimi ascolti in Gran Bretagna, ma non ha avuto la stessa fortuna negli Stati Uniti. Ci\u00f2 ha portato all'abbandono del progetto e il lungometraggio rimane cos\u00ec l'unica apparizione televisiva dell'ottava incarnazione del Dottore, oltre al mini episodio \"La notte del Dottore\", che parla del ruolo dell'Ottavo Dottore durante l'Ultima Grande Guerra del Tempo e di come sia morto rigenerandosi nel Dottore Guerriero. La serie televisiva sarebbe stata riportata in vita solo nove anni dopo, con una nuova serie ad opera di BBC Wales.\nDistribuzione.\nIl film \u00e8 andato in onda per la prima volta in Canada, sul canale locale di Edmonton CITV, il 12 maggio 1996, per poi essere trasmesso negli Stati Uniti su Fox (due giorni dopo) e su BBC One nel Regno Unito (quindici giorni dopo).\nIn Italia fu trasmesso esclusivamente in lingua originale nel 1999 dal canale televisivo a pagamento TVL (dedicato all'apprendimento delle lingue straniere) facente parte dell'offerta Stream TV; \u00e8 stato distribuito in formato VHS in versione doppiata in italiano.\nIl film, in originale \"Doctor Who\", \u00e8 conosciuto anche con i titoli \"Doctor Who: The Movie\" e \"Doctor Who: Enemy Within\"."}
{"id": "3276331", "revid": "124123", "url": "https://it.wikipedia.org/wiki?curid=3276331", "title": "Jos\u00e9 de Antequera y Castro", "text": "Inviato in Paraguay come giudice con il compito di investigare sull'allora governatore della Provincia, ne divenne governatore egli stesso. Fatto catturare dal vicer\u00e9 del Per\u00f9, fu in seguito condannato a morte da questi.\nBiografia.\nJos\u00e9 Miguel de Antequera Enr\u00edquez nacque a Panama il 1\u00ba gennaio 1689; padre, don Jos\u00e9 Francisco de Antequera Enr\u00edquez, apparteneva ad una nobile famiglia spagnola, originaria di Guadalajara, e ricopriva all'epoca la carica di \"auditore\" presso la Audiencia di Panama. Dopo aver completato gli studi di giurisprudenza a Charcas, della cui \"Audiencia\" il padre era diventato presidente, nel 1713 si trasfer\u00ec in Spagna, dove fu introdotto alla corte di Filippo V. Fu in questo periodo che cambi\u00f2 il suo secondo cognome, dopo che lo zio materno Alonso de Castro lo lasci\u00f2 erede di tutti i suoi beni e titoli.\nIn Paraguay.\nDopo aver trascorso quattro anni in Spagna, Jos\u00e9 de Antequera torn\u00f2 nelle colonie, dove ricopr\u00ec la carica di auditore presso la Audiencia di Charcas. Il 15 gennaio 1721 fu inviato ad Asunci\u00f3n in qualit\u00e0 di giudice; il suo ruolo consisteva nell'investigare sulle pesanti accuse che il cabildo aveva rivolto al governatore della Provincia del Paraguay, Diego de los Reyes Balmaceda. Il vicer\u00e9 del Per\u00f9 nomin\u00f2 il giudice governatore provvisorio della Provincia.\nRimosso il governatore, Antequera conquist\u00f2 subito le simpatie dei coloni spagnoli e dei creoli e l'aperta ostilit\u00e0 dei gesuiti, in precedenza protetti da Reyes; nel febbraio del 1722 quest'ultimo fu restaurato nella sua carica ma prima della fine dell'anno fu ancora Jos\u00e9 de Antequera a riprendere il potere, convincendo il Cabildo a resistere all'ordine del vicer\u00e9.\nI gesuiti, invisi ai coloni per la loro opposizione a sottoporre gli indigeni ai lavori forzati da parte dei proprietari terrieri e per godere di ampi privilegi, furono espulsi dal territorio del governatorato; Antequera sconfisse il 25 agosto 1724 sul fiume Tebicuary un esercito che gli mosse contro da Buenos Aires, comandato dal colonnello Baltazar Garc\u00eda Ros e cattur\u00f2 Reyes Balmaceda, nel frattempo rifugiatosi a Corrientes.\nIl processo.\nIl vicer\u00e9 Jos\u00e9 de Armend\u00e1riz ordin\u00f2 nel 1724 al governatore del R\u00edo de la Plata Bruno Mauricio de Zabala di sopprimere la ribellione e riportare Antequera a Lima. All'approssimarsi di questa armata Jos\u00e9 de Antequera fu abbandonato dai suoi seguaci; condotto a Charcas, fu qui arrestato e tradotto in carcere a Lima, dove sostenne un processo lungo 5 anni, nel quale assolse da solo alla propria difesa avvalendosi dei documenti che era riuscito a portare da Asunci\u00f3n.\nLa morte.\nIl 3 luglio 1731 il vicer\u00e9 firm\u00f2 la sentenza di morte per decapitazione. Il 5 luglio 1731, giorno fissato per l'esecuzione, mentre Jos\u00e9 de Antequera si avviava al patibolo scoppi\u00f2 a Lima un tumulto nel quale rimase ucciso lo stesso condannato.\nNel 1776 il re Carlo III di Spagna riabilit\u00f2 Jos\u00e9 de Antequera dichiarandolo \u201cministro onesto, fedele e leale\u201d."}
{"id": "3276332", "revid": "58818818", "url": "https://it.wikipedia.org/wiki?curid=3276332", "title": "Metodo Strachey per i quadrati magici", "text": "Il metodo Strachey per i quadrati magici \u00e8 un algoritmo per la creazione di quadrati magici di ordine singolarmente pari (cio\u00e8 divisibile per 2, ma non per 4) \"n\" = 4\"k\"+2.\nDi seguito, verr\u00e0 spiegato, come esempio, come costruire un quadrato magico di ordine \"n\" = 10 (\"k\" = 2).\nPrimo passo.\nDividere la griglia, che andr\u00e0 a costituire il quadrato magico, in quattro parti (A, B, C, D), ognuna delle quali conterr\u00e0 \"n\"2/4 numeri, e disponetele nel modo seguente\nA C\nD B\nSecondo passo.\nUtilizzando il metodo siamese (metodo di De la Loub\u00e8re), completare individualmente A, B, C e D, come quattro sub-quadrati magici di ordine dispari 2\"k\"+1, in modo che:\nTerzo passo.\nScambiare le \"k\" colonne di estrema sinistra del sub-quadrato A con le colonne corrispondenti del sub-quadrato D.\nQuarto passo.\nScambiare le \"k\" - 1 colonne di estrema destra del sub-quadrato C con le corrispondenti colonne del sub-quadrato B.\nQuinto passo.\nIl risultato \u00e8 un quadrato magico di ordine \"n\" = 4\"k\" + 2."}
{"id": "3276335", "revid": "268111", "url": "https://it.wikipedia.org/wiki?curid=3276335", "title": "Parodi ammezzato", "text": "Il Parodi ammezzato \u00e8 un tipo di sigaro commercializzato dalla Gutab Trading srl. \n\u00c8 stato presentato al pubblico nel 2010. \u00c8 disponibile in confezione da 5 pezzi. \nCaratteristiche.\nCaratteristica di questo sigaro la forma tipica del sigaro italiano a tronco di cono ma confezionato completamente con tabacco kentucky di origine americana e di dimensione pi\u00f9 lunga. Il trattamento della foglia di tabacco \u00e8 \u201cdark fire cured\u201d. Il processo consiste nell'affumicare le foglie utilizzando legna non resinosa e secca. Caratteristiche distintive del Parodi ammezzato:"}
{"id": "3276336", "revid": "729019", "url": "https://it.wikipedia.org/wiki?curid=3276336", "title": "Kehl-Stra\u00dfburg", "text": "Il sistema Kehl-Stra\u00dfburg era un sistema di guida per le bombe plananti utilizzate dalla Germania nell'ultima parte della seconda guerra mondiale. Era costituito dal trasmettitore \"FuG 203 Kehl\" imbarcato sull'aereo madre, mentre il sistema di ricezione installato sulle bombe era denominato \"FuG 230 Stra\u00dfburg\".\nIl sistema di controllo, noto come \"Kehl-Stra\u00dfburg\", venne utilizzato con le bombe Ruhrstahl SD 1400, dette anche \"Fritz X\" e con le bombe Henschel Hs 293. Le prime erano destinate all'uso contro navi protette da corazzatura, mentre le seconde erano pensate per l'utilizzo contro navi convenzionali. Entrambi i tipi di bombe, sono accreditate dell'affondamento e del danneggiamento di alcune navi, tra cui l'italiana Nave da battaglia Roma affondata il 9 settembre 1943 da due \"Fritz X\" mentre si dirigeva verso Malta per arrendersi in accordo alle clausole dell'Armistizio di Cassibile e l'incrociatore leggero britannico .\nIl sistema di guida si basava sul contatto radio tra le bombe e l'aereo che le sganciava, normalmente un Dornier Do 217 che subentr\u00f2 nel compito agli Heinkel He 111 utilizzati inizialmente. Il sistema di guida si rivel\u00f2 soggetto alla contromisure elettroniche. Dopo i primi attacchi nell'agosto del 1943, gli Alleati misero in atto un considerevole sforzo per sviluppare dei trasmettitori in grado di effettuare il \"jamming\" delle frequenze tra 48,2\u00a0MHz e 49,9\u00a0MHz impiegate dal sistema. I primi esperimenti di disturbo eseguiti dall'U.S. Naval Research Laboratory, portarono alla realizzazione del sistema di disturbo XCJ, installato a bordo dei cacciatorpediniere di scorta USS \"Herbert C. Jones\" e \"Frederick C. Davis\" nel tardo settembre 1943, troppo tardi per supportare lo sbarco di Salerno. L'XCJ si dimostr\u00f2 inefficace, perch\u00e9 le frequenze scelte da disturbare non erano inizialmente corrette. Il problema fu risolto in tempo per lo sbarco di Anzio e il disturbatore prese il nome di XCJ-1.\nAll'inizio del 1944, il Regno Unito inizi\u00f2 a impiegare il trasmettitore Type 650, che aveva un approccio diverso, disturbando la frequenza intermedia di 3\u00a0MHz del ricevitore Stra\u00dfburg. Il metodo si rivel\u00f2 pi\u00f9 efficace particolarmente perch\u00e9 l'operatore non doveva cercare di trovare manualmente quale delle 18 frequenze \"Kehl-Stra\u00dfburg\" era utilizzata per la guida. Il disturbo alla frequenza intermedia del ricevitore, otteneva i risultati desiderati, prescindendo dalla frequenza del collegamento radio per la guida della bomba dall'aereo utilizzando il \"FuG 203 Kehl\"."}
{"id": "3276338", "revid": "210951", "url": "https://it.wikipedia.org/wiki?curid=3276338", "title": "Noal Charin", "text": ""}
{"id": "3276340", "revid": "1543377", "url": "https://it.wikipedia.org/wiki?curid=3276340", "title": "Arko Datta", "text": "Datta inizia la propria carriera di fotografo professionista, lavorando in alcuni quotidiani indiani a Madras e Calcutta, per poi lavorare con le agenzie europee Agence France-Presse e Reuters dal 2001.\nFra i riconoscimenti vinti nel corso della sua carriera il Publish Asia award in Malaysia, il Best Photojournalist of the Year in India, il Picture of the Year a Bombay, il Canon International ed altri premi dal governo indiano."}
{"id": "3276343", "revid": "443105", "url": "https://it.wikipedia.org/wiki?curid=3276343", "title": "Jos\u00e9 de Antequera", "text": ""}
{"id": "3276345", "revid": "466539", "url": "https://it.wikipedia.org/wiki?curid=3276345", "title": "Frances O'Connor (attrice 1914)", "text": "Biografia.\nNata senza braccia, fu soprannominata la \"Venere di Milo vivente\" e lavor\u00f2 in varie compagnie circensi per molti anni. Nel 1932 apparve nel film \"Freaks\" di Tod Browning. Non si spos\u00f2 mai, morendo a 67 anni in California."}
{"id": "3276349", "revid": "767487", "url": "https://it.wikipedia.org/wiki?curid=3276349", "title": "Cinque matti al supermercato", "text": "Cinque matti al supermercato (\"Le grand bazar\") \u00e8 un film del 1973 diretto da Claude Zidi.\nTrama.\nQuattro amici che lavorano in una fabbrica francese di tagliaerba vengono licenziati e nello stesso tempo il loro amico barista Emile si trova in difficolt\u00e0 perch\u00e9 tutti suoi clienti oramai vanno a fare le compere al nuovo supermercato che \u00e8 stato aperto proprio di fronte al suo bar.\nI cinque decidono di fargli una concorrenza sleale con ogni mezzo, anche i pi\u00f9 impensati.\nAccoglienza.\nIl film fu campione d'incassi in Francia e anche in Italia ebbe un discreto successo; il gruppo dei Les Charlots divenne in breve tempo talmente popolare da venire invitato a partecipare al Festival di Sanremo 1974."}
{"id": "3276359", "revid": "178779", "url": "https://it.wikipedia.org/wiki?curid=3276359", "title": "EHC Arosa", "text": ""}
{"id": "3276361", "revid": "36426", "url": "https://it.wikipedia.org/wiki?curid=3276361", "title": "Museo Postale e Telegrafico della Mitteleuropa", "text": ""}
{"id": "3276362", "revid": "36426", "url": "https://it.wikipedia.org/wiki?curid=3276362", "title": "Science Centre Immaginario Scientifico", "text": ""}
{"id": "3276363", "revid": "36426", "url": "https://it.wikipedia.org/wiki?curid=3276363", "title": "Museo Diocesano e Gallerie del Tiepolo", "text": ""}
{"id": "3276370", "revid": "1305772", "url": "https://it.wikipedia.org/wiki?curid=3276370", "title": "Antequera (disambigua)", "text": ""}
{"id": "3276371", "revid": "1522738", "url": "https://it.wikipedia.org/wiki?curid=3276371", "title": "Daigian", "text": ""}
{"id": "3276372", "revid": "36426", "url": "https://it.wikipedia.org/wiki?curid=3276372", "title": "Museo Antoniano", "text": ""}
{"id": "3276373", "revid": "36426", "url": "https://it.wikipedia.org/wiki?curid=3276373", "title": "Museo Diocesano &quot;Albino Luciani&quot;", "text": ""}
{"id": "3276377", "revid": "36426", "url": "https://it.wikipedia.org/wiki?curid=3276377", "title": "Museo dei Fossili di Ronc\u00e0", "text": ""}
{"id": "3276378", "revid": "36426", "url": "https://it.wikipedia.org/wiki?curid=3276378", "title": "Museo del Duomo - Museo diocesano di Fidenza", "text": ""}
{"id": "3276379", "revid": "36426", "url": "https://it.wikipedia.org/wiki?curid=3276379", "title": "Castello dei Burattini - Museo G.Ferrari", "text": ""}
{"id": "3276381", "revid": "36426", "url": "https://it.wikipedia.org/wiki?curid=3276381", "title": "Giardino delle Erbe Augusto Rinaldi Ceroni", "text": ""}
{"id": "3276383", "revid": "228587", "url": "https://it.wikipedia.org/wiki?curid=3276383", "title": "Mykel Hawke", "text": "Membro dei Berretti Verdi divenne ufficiale del corpo.\nRitiratosi dal corpo \u00e8 diventato un esperto di sopravvivenza e con la moglie Ruth England \u00e8 co-protagonista del programma di Discovery Channel \"Man, Woman, Wild\"."}
{"id": "3276384", "revid": "344503", "url": "https://it.wikipedia.org/wiki?curid=3276384", "title": "Quadrato multimagico", "text": "In matematica, un quadrato \"P\"-multimagico (anche conosciuto come quadrato satanico) \u00e8 un quadrato magico che rimane magico anche quando tutte le sue entrate vengono elevate ad una potenza \"k\", dove 1 \u2264 \"k\" \u2264 \"P\". Cos\u00ec, un quadrato magico \u00e8 bimagico se \u00e8 2-multimagico, e trimagico se \u00e8 3-multimagico.\nIl primo quadrato tetramagico (4-magico), di ordine 512, venne costruito nel Maggio 2001 da Andr\u00e9 Viricel e Christian Boyer; circa un mese dopo (Giugno 2001), Viricel e Boyer presentarono il primo quadrato 5-magico , di ordine 1024. Presentarono anche un altro quadrato tetramagico, di ordine 256, nel Gennaio 2003, mentre il matematico cinese Li Wen, nel Giugno 2003, costrui\u00ec un altro quadrato 5-magico, di ordine 729.\nIl pi\u00f9 piccolo quadrato satanico normale conosciuto, mostrato sotto, \u00e8 di ordine 8\ned ha costante magica pari a 260. Elevando al quadrato tutti i suoi numeri, si ottiene il seguente quadrato magico, di costante magica pari a 11180"}
{"id": "3276385", "revid": "729019", "url": "https://it.wikipedia.org/wiki?curid=3276385", "title": "Stazione di Calvi", "text": "La stazione di Calvi (in francese: \"Gare de Calvi\", in corso: \"Gara di Calvi\") \u00e8 la stazione ferroviaria terminale della linea Ponte Leccia \u2013 Calvi. Si trova nell'omonima cittadina corsa in \"Avenue de la R\u00e9publique\".\nDi propriet\u00e0 della Collectivit\u00e9 Territoriale de la Corse (CTC), \u00e8 gestita dalla Chemins de fer de la Corse (CFC).\nStoria.\nLa stazione fu aperta il 15 novembre 1890 assieme al tronco proveniente da Palasca della linea per Ponte Leccia.\nTra il 2008 e il 2009 la stazione ha subito lavori di rinnovo degli armamenti con conseguente modifica del piazzale binari.\nStrutture ed impianti.\nIl fabbricato viaggiatori \u00e8 un edificio formato da tre corpi, tutti a pianta rettangolare. Il corpo centrale, a due livelli fuori terra e con tetto a due spioventi, \u00e8 dotato di tre aperture simmetriche sia su entrambi i fronti sia per ogni piano. Ciascuna delle due ali, ad un unico livello, ha una sola apertura. Appoggiata all'ala meridionale \u00e8 presente il fabbricato ristorante (\"buffet\").\nIl piazzale \u00e8 dotato di tre binari tronchi, serviti da due banchine. La rimessa locomotive \u00e8 dotata di altri due binari.\nMovimento.\nLa stazione funge da capotronco per due linee locali, entrambe esercite dalla CFC:"}
{"id": "3276386", "revid": "36426", "url": "https://it.wikipedia.org/wiki?curid=3276386", "title": "Museo delle Miniere di Mercurio del Monte Amiata", "text": ""}
{"id": "3276387", "revid": "332094", "url": "https://it.wikipedia.org/wiki?curid=3276387", "title": "Brewster F2 Buffalo", "text": ""}
{"id": "3276394", "revid": "111541742", "url": "https://it.wikipedia.org/wiki?curid=3276394", "title": "San Nicol\u00f2 Po", "text": "San Nicol\u00f2 Po \u00e8 una frazione divisa fra i comuni italiani di Bagnolo San Vito e Borgo Virgilio, in provincia di Mantova.\nDeriva il suo nome da San Nicola di Bari vescovo, patrono del paese. Elevato a parrocchia all'inizio del Seicento, il paese ebbe storicamente poche centinaia d'abitanti, giungendo al suo massimo storico di popolazione all'inizio del Novecento, con 1.200 abitanti. Era il centro abitato pi\u00f9 importante del comune, primato che preserv\u00f2 fino all'esistenza del ponte di barche che univa San Nicol\u00f2 Po con Portiolo, localit\u00e0 posta sulla riva destra del Po. Spostata questa infrastruttura, inizi\u00f2 il declino della frazione."}
{"id": "3276405", "revid": "287204", "url": "https://it.wikipedia.org/wiki?curid=3276405", "title": "Pianeta X (fumetto)", "text": "Pianeta X (\"Planet X\") \u00e8 il penultimo arco narrativo della gestione Morrison di ribattezzata \"New X-Men\". Pubblicato in cinque numeri dalla Marvel Comics fra l'ottobre 2003 e il febbraio 2004, \u00e8 stato ideato come il culmine di tutti gli eventi occorsi nei numeri precedenti.\nTrama.\nAllo scoppio della stazione spaziale dove Ciclope, Wolverine e Fantomex si erano recati per sconfiggere Arma XV il Professor X lancia un allarme a tutti i suoi X-Men per metterli al corrente dell'accaduto. Mentre Jean Grey localizza e si lancia al soccorso di un redivivo Wolverine su un asteroide in orbita intorno alla Terra ed Emma Frost e Bestia vengono inviati a recuperare Ciclope disperso nell'Oceano Pacifico, all'istituto Dust attacca Xavier fino a quando Xorn la intrappola in un barattolo. Ricongiuntasi a Wolverine, Jean assiste impotente all'esplosione del jet che avrebbe dovuto riportarli sulla Terra e contemporaneamente quello su cui Emma e Bestia viaggiavano viene abbattuto. Rivelate le sue macchinazioni dietro gli ultimi e disastrosi avvenimenti, Xorn rende nuovamente invalido Xavier spegnendo le nanosentinelle presenti nella sua colonna vertebrale e, tolta la maschera, mostra di essere Magneto. Reso l'istituto un luogo dove insegnare alla nuova generazione mutante l'odio per gli esseri umani e ricorso alla droga \"Kick\" per aumentare i suoi poteri, una volta giunto a Manhattan Magneto fa una dimostrazione pubblica di forza distruggendone i ponti e isolandola. Intanto, intrappolati in quello che si \u00e8 rivelato essere uno degli Asteroide M in rotta di collisione verso il Sole, Jean e Wolverine discutono della forza Fenice e del suo compito di purificare con la distruzione nel fuoco tutto ci\u00f2 che non funziona. Ormai allo stremo per la mancanza di ossigeno Jean sente avvicinarsi la morte e Wolverine, straziato dal dolore, decide di porre fine alla sua vita prima di prenderne in braccio il corpo e uscire nello spazio affrontando il calore della superficie solare. Ormai certo del suo consenso Magneto ordina a Becco di accendere i forni crematori per gli umani e quando questi si rifiuta lo estromette dalla sua Confraternita per sacrificarlo insieme agli altri. Riuscito a scampare alla morte, viene soccorso da \"E.V.A.\" e portato al quartier generale della resistenza guidata da Ciclope e Fantomex proprio mentre nel suo palazzo Magneto \u00e8 preda di allucinazioni riguardanti Xorn e la sua prossima caduta. Nello spazio, tornata dalla morte Fenice utilizza i resti dell'Asteroide M per mettere insieme un mezzo di trasporto col quale tornare sulla Terra e soccorrere Emma e Bestia fra le macerie del jet schiantatosi nell'Oceano Pacifico, prima di dirigersi a Manhattan dove \u00e8 in atto una battaglia.\nSconfitto da Ciclope, privato del suo elmetto anti-telepatia, costretto ad eliminare Esme la sua pi\u00f9 fedele seguace a causa di un amore non corrisposto e sfigurato al punto da non essere pi\u00f9 riconoscibile Magneto ha ormai perso il consenso della folla e si prepara ad invertire i poli magnetici quando l'arrivo degli X-Men pone fine a tutti i suoi piani. Riconosciuta la sconfitta, poco prima di venire decapitato da Wolverine, provoca a Jean un infarto trasmettendole un impulso elettromagnetico che le procura la morte fra le braccia dell'amato Ciclope.\n150 anni nel futuro, sul lato blu della luna, due astronauti rinvengono il bozzolo della Fenice.\nControversie.\nBench\u00e9 la dirigenza Marvel abbia, dopo la fine della sua gestione, utilizzato l'espediente del \"retconning\" per invertire molte delle decisioni prese da Morrison mentre si trovava alla guida della testata l'autore ha sempre sostenuto che Xorn non \u00e8 mai esistito ma era un travestimento dietro il quale si \u00e8 sempre celato Magneto che \u00e8 impazzito a causa della droga ed \u00e8 morto.Di contro, la linea ufficiale della casa editrice sviluppata dallo scrittore Chuck Austen fu che Xorn era un mutante cinese con cui Magneto condivideva l'aspetto fisico e i poteri; tesi rafforzata dall'apparizione di un altro Xorn gemello del primo e da numerose spiegazioni circa la possibilit\u00e0 che il primo Xorn possa aver agito dietro influenza del batterio senziente Sublime, assunto tramite la droga \"Kick\"."}
{"id": "3276413", "revid": "1924342", "url": "https://it.wikipedia.org/wiki?curid=3276413", "title": "Outlandish", "text": "Gli Outlandish sono un gruppo musicale hip-hop multi-etinico formatosi in Danimarca nel 1997. Esso \u00e8 composto da tre membri: Isam Bachiri (nato in Danimarca, ma di origini marocchine) e Waqas Ali Qadri (nato anche lui in Danimarca, di origini pakistane) sono musulmani, mentre Lenny Martinez (nato in Honduras, ma di origini anche cubane) \u00e8 cattolico. Attualmente la band vive a Br\u00f8ndby Strand.\nLa musica degli Outlandish, composta da hip-hop/R&amp;B/suol music, \u00e8 influenzata dalla musica dei loro paesi di origine (marocchina/araba/berbera, pachistana/punjabi e latino americana). Essi compongono principalmente in inglese, inserendo parti in spagnolo, urdu/punjabi, danese e arabo, ed includono spesso temi religiosi nei loro testi.\nLa loro canzone pi\u00f9 nota \u00e8 una loro reinterpretazione della nota canzone di Khaled \"A\u00efcha\".\nDopo uno scioglimento nel 2017, Waqas e Lenny hanno rifondato la band come duo."}
{"id": "3276418", "revid": "76963", "url": "https://it.wikipedia.org/wiki?curid=3276418", "title": "Ruth England", "text": "Biografia.\nNata nel Worcestershire, dopo il college visse per alcuni mesi nel Borneo in una trib\u00f9 di indigeni Iban. Si \u00e8 laureata all'Universit\u00e0 di Westminster e ha lavorato come giornalista per BBC, CNBC, ITV e Fox TV.\n\u00c8 sposata dal 2005 con l'ex berretto verde ed esperto di sopravvivenza Mykel Hawke. Con lui \u00e8 stata co-protagonista dei programmi \"Man, Woman, Wild\" e \"Lost survivors\", andato in onda rispettivamente su Discovery Channel dal 2010 al 2012 e nel 2013."}
{"id": "3276431", "revid": "1303953", "url": "https://it.wikipedia.org/wiki?curid=3276431", "title": "Fontana dell'Acqua Paola", "text": "La fontana, o fontanone, dell'Acqua Paola, nota anche come fontanone del Gianicolo, \u00e8 una fontana monumentale situata sul colle Gianicolo, a Roma. Costruita come mostra terminale dell'acquedotto Traiano tra il 1610 e il 1614 per volere di papa Paolo V, il \"Fontanone\" assunse l'attuale aspetto con l'intervento di rifacimento portato avanti sul finire del XVII secolo da Carlo Fontana.\nIl monumento \u00e8 diventato anche un importante simbolo di Roma, apparendo in diversi film, tra cui \"La grande bellezza\", e anche nel brano \"Roma capoccia\" di Antonello Venditti, che celebra proprio il fascino della citt\u00e0.\nStoria.\nAll'inizio del XVII secolo le aree della riva destra del Tevere, in particolare i rioni Borgo e Trastevere e il colle Vaticano, erano ancora scarsamente approvvigionate d'acqua, e questo fu uno dei primi problemi affrontati da papa Paolo V appena eletto. Il pontefice promosse quindi il restauro dell'acquedotto Traiano, portato avanti tra il 1608 e il 1610. Per celebrare questa opera il papa commission\u00f2 agli architetti Giovanni Fontana e Flaminio Ponzio la realizzazione di una fontana monumentale posta nella parte terminale nei pressi di porta San Pancrazio. Per volere dello stesso pontefice gli architetti si ispirarono alla fontana dell'Acqua Felice, progettata tra l'altro da Fontana stesso, che a sua volta traeva ispirazione dall'antico arco di trionfo.\nLa costruzione della fontana si protrasse fino al 1614 e furono impiegati come materiali di costruzione anche marmi di spoglio, provenienti dal Foro Romano e dal tempio di Minerva, e granito, proveniente dalla vecchia basilica di San Pietro in Vaticano.\nIl progetto originale prevedeva che l'acqua venisse raccolta in cinque vasche posizionate in corrispondenza dei vari archi, ma nel 1690 papa Alessandro VIII commission\u00f2 a Carlo Fontana (nipote di Giovanni) la realizzazione di un progetto di ampliamento dell'opera. La versione definitiva, oltre all'ampliamento del finestrone centrale, prevedeva una grande conca a semicerchio sporgente da una vasca rettangolare piuttosto stretta e lunga tutta la larghezza della fontana. Anche l'uscita dell'acqua \u00e8 stata modificata: le larghe bocche che versavano direttamente nelle conche sottostanti, ora gettano acqua in piccoli catini che sversano nel bacino sottostante. In occasione dello stesso intervento si provvide anche alla creazione, con opere di terrazzamento, dell'ampio piazzale antistante la fontana, che fino ad allora era quasi a strapiombo sul costone del Gianicolo.\nUn primo restauro fu compiuto nel 1859, per riparare ai danni causati dieci anni prima dai francesi durante la riconquista della Repubblica Romana. I successivi si tennero nel 1934, nel corso degli anni '50, tra il 2002 e il 2004 e nel 2019.\nDal 1901 agli anni '30 la fontana aliment\u00f2 la prima centrale idroelettrica di Roma.\nDescrizione.\nLa struttura della fontana riprende in larga parte la pi\u00f9 piccola fontana dell'Acqua Felice.\nLa met\u00e0 inferiore \u00e8 occupata da tre grandi archi centrali e due laterali pi\u00f9 piccoli dei primi, leggermente arretrati, tutti separati da colonne poste su alti piedistalli. Le sei colonne che la ornano, quattro di granito rosso e due laterali di granito bigio, provenivano dall'antica basilica di San Pietro. Esse poggiano su basi molto alte e i capitelli sono posti a sorreggere l'architrave. La met\u00e0 superiore dei tre archi centrali, anzich\u00e9 contenere statue, \u00e8 occupata da grossi finestroni rettangolari aperti, in modo da consentire una parziale visibilit\u00e0 del giardino botanico che, all'epoca, si trovava dietro il fontanone.\nL'acqua, che sgorga dalle cinque bocche poste negli archi, si riversa in una larga vasca a forma di semicerchio poggiato su un rettangolo. La vasca \u00e8 delimitata da alcune colonnine sulle quali \u00e8 posto lo stemma pontificio di Paolo V. Le bocche degli archi centrali riversano la propria acqua in tre piccole vasche semicircolari mentre quelle laterali, incastonate in due statue ritraenti un ibrido lupo-drago, sgorgano direttamente nella vasca principale.\nLa parte superiore del monumento, per tutta la lunghezza delle tre nicchie maggiori, \u00e8 occupata da una grande iscrizione in lingua latina a testimonianza della realizzazione dell'acquedotto, sormontata dall'enorme stemma pontificio di Paolo V, sorretto da due angeli scolpiti da Ippolito Buzio, inserito in un'edicola ad arco molto elaborata.\nL'intera opera \u00e8 ornata di volute ai margini e di draghi e aquile araldiche, simbolo della famiglia del pontefice: i Borghese.\nL'iscrizione recita:\nEssa tuttavia presenta un errore storico in quanto l'acquedotto restaurato non era l'Alsietino ma il Traiano, che gi\u00e0 all'epoca della costruzione aveva inglobato e sostituito l'altro. L'errore \u00e8 ribadito anche in una simile iscrizione posta su un arco di sostegno dell'acquedotto che attraversa la via Aurelia, a poca distanza dalla fontana, in cui si parla erroneamente del ripristino dell'acquedotto costruito dall'imperatore Augusto (l'Alsietino, per l'appunto).\nA memoria dell'intervento portato avanti sul finire del XVII secolo, nella volta dell'arco centrale, venne posizionato lo stemma di papa Alessandro VIII e una lunga iscrizione commemorativa:\nNel dicembre del 1787 lo scrittore e poeta tedesco Johann Wolfgang von Goethe durante il suo secondo soggiorno a Roma vide la fontana e ne lasci\u00f2 una lunga descrizione entusiasta riportata nel suo saggio \"Viaggio in Italia\":\nNella cultura di massa.\nIl \"Fontanone\" \u00e8 apparso in diversi film tra cui: \"Tre soldi nella fontana\" (1954), \"Il cardinale\" (1963), \"Dove vai tutta nuda?\" (1969), \"Trastevere\" (1971), \"Il maschio ruspante\" (1972), \"40 gradi all'ombra del lenzuolo\" (1976), \"Un'australiana a Roma\" (1987), \"Delitti e profumi\" (1988), \"In nome del popolo sovrano\" (1990), \"Stasera a casa di Alice\" (1990), \"Commedia sexy\" (2001), \"La grande bellezza\" (2013) e Spectre (2015).\nNella fiction televisiva \"Rocco Schiavone\" Marina, la moglie del protagonista, viene assassinata proprio di fronte al Fontanone. La scena, impressa nella memoria del vicequestore, viene riproposta pi\u00f9 volte nel corso delle puntate."}
{"id": "3276446", "revid": "6923", "url": "https://it.wikipedia.org/wiki?curid=3276446", "title": "Susan Smith", "text": " Nata nella Carolina del Sud ed ex studentessa dell'universit\u00e0 locale, venne condannata il 22 luglio 1995 per l'omicidio dei due figli: Michael Daniel Smith, di tre anni, nato il 10 ottobre 1991, e Alexander Tyler Smith, di quattordici mesi, nato il 5 agosto 1993. Il caso divenne in breve tempo di rilevanza internazionale a causa delle accuse della Smith, che sosteneva che un uomo di colore le avesse rubato la macchina con dentro i bambini. La donna dichiar\u00f2 in un secondo tempo di soffrire di turbe mentali che avrebbero alterato il suo giudizio.\nSecondo il South Carolina Department of Corrections, la Smith potr\u00e0 usufruire della libert\u00e0 sulla parola a partire dal 4 novembre 2024, dopo aver scontato almeno trent'anni. Al momento \u00e8 detenuta al Leath Correctional Institution della Carolina del Sud, vicino a Greenwood.\nIl caso.\nSusan rifer\u00ec inizialmente alla polizia, il 25 ottobre 1994, di essere stata derubata della macchina da un uomo di colore, che sarebbe fuggito con i suoi figli ancora sul mezzo. La Smith fece degli strazianti appelli in televisione per la salvezza dei figli. Una catena di sant'Antonio prese rapidamente a circolare su Usenet, chiedendo agli internauti di stare all'erta nel caso vedessero il veicolo. Nove giorni pi\u00f9 tardi, comunque, dopo un'intensa ricerca e una mobilitazione nazionale, la Smith confess\u00f2 infine di aver gettato la sua Mazda Proteg\u00e9 del 1990 nel vicino lago John D. Long, annegando i bambini che vi si trovavano dentro.\nMolte persone negli Stati Uniti e nel mondo, che avevano mostrato un impeto di compassione per lei e per i due bambini \"scomparsi\", si sentirono profondamente tradite. La loro reazione al tradimento fu aggravata dal fatto che la Smith avesse tentato con la menzogna di accusare un uomo di colore, tirando fuori la questione razziale. Inoltre, il movente da lei addotto per l'omicidio - di essersi liberata dei bambini per poter avviare una relazione con un uomo benestante della zona, che non voleva avere una famiglia \"gi\u00e0 pronta\" - fu accolto dall'opinione pubblica con stizza e repulsione. Susan non diede alcuna risposta alla domanda sul perch\u00e9 non avesse scelto di affidare la custodia dei figli all'ex marito David Smith, invece di ucciderli.\nIn un secondo momento emerse che gli investigatori avevano nutrito sospetti sulla storia di Susan fin dall'inizio, e che credevano che avesse ucciso i suoi figli. Gi\u00e0 dal secondo giorno delle indagini le autorit\u00e0 sospettavano che la Smith sapesse dov'erano i bambini, ma speravano che fossero ancora vivi. Si cominci\u00f2 a cercare nei laghi e negli stagni, anche nello specchio d'acqua dove i bambini vennero poi effettivamente trovati. La ragione per cui non vennero trovati prima \u00e8 perch\u00e9 le autorit\u00e0 pensavano che la macchina non avesse percorso pi\u00f9 di dieci metri nell'acqua, pertanto avevano ristretto il campo di ricerca a quel raggio; successivamente si scopr\u00ec che il mezzo si trovava a venti metri dalla riva, perch\u00e9 era stato lanciato a grande velocit\u00e0 ed era scivolato sul pelo dell'acqua per circa dieci metri. Susan e David vennero sottoposti alla macchina della verit\u00e0 due giorni dopo la sparizione dei bambini: i risultati furono inconcludenti, ma mostrarono che lei mentiva quando diceva di non sapere dove fossero i suoi figli. Venne sottoposta allo stesso test in occasione di ogni successivo interrogatorio con gli investigatori, e ogni volta non super\u00f2 quella domanda. Inoltre, non c'erano altre macchine vicino all'incrocio dove la Smith affermava essere avvenuto il furto, e questo costitu\u00ec un importante punto di interesse nelle indagini, poich\u00e9 il semaforo rosso a cui Susan affermava di essersi fermata sarebbe scattato solo se un'altra macchina fosse arrivata dal senso opposto. Secondo la sua versione, non c'era nessun'altra macchina nei paraggi e quindi non avrebbe avuto senso fermarsi al semaforo.\nDurante il processo si scopr\u00ec che la Smith era stata molestata in et\u00e0 adolescenziale dal patrigno, il quale ammise di averlo fatto e di aver avuto rapporti sessuali con lei quand'era adulta. Il suo padre biologico si era suicidato quando lei aveva sei anni e la sua vita familiare da allora era stata molto instabile; all'et\u00e0 di tredici anni lei stessa aveva tentato di suicidarsi, ed un secondo tentativo era stato commesso nel 1989 dopo il diploma di maturit\u00e0.\nIn un primo tempo, Susan venne imprigionata nell'Unit\u00e0 di Segregazione Amministrativa del carcere femminile di Columbia. Mentre era in prigione, due guardie furono punite per aver avuto rapporti sessuali con lei. Dopo questo episodio fu trasferita in un carcere di Greenwood, dov'\u00e8 attualmente detenuta. Nel 2003 ha pubblicato un annuncio personale su WriteAPrisoner.com che \u00e8 stato per\u00f2 ritirato poco dopo."}
{"id": "3276459", "revid": "287204", "url": "https://it.wikipedia.org/wiki?curid=3276459", "title": "Angel (profumo)", "text": "Angel \u00e8 un profumo commercializzato dalla casa di moda Thierry Mugler dal 1992.\nStoria.\nCreato da Olivier Cresp della Quest International, con il supporto di Yves de Chiris, \"Angel\" viene lanciato sul mercato nel 1992. \"Angel\" \u00e8 un profumo di tipo orientale-vanigliato con forti note olfattive di tipo fruttato (Bergamotto, mandarino, pesca, albicocca) ed alimentare (vaniglia, cioccolato, caramello), che gli conferiscono un odore molto dolce. La bottiglietta del profumo a forma di stella \u00e8 disegnata dallo stesso Thierry Mugler e realizzata da Verrires Brosse, mentre una edizione limitata successiva vanta un flacone disegnato da Serge Mansau.\nVarianti.\nNegli anni successivi al lancio commerciale del profumo, sono state create numerose variazioni ed edizioni limitate di \"Angel\". Fra queste si possono citare \"Angel Celebration\", \"Angel Delicate\", \"Angel Fetish Star\", \"Lucky Touch Angel\" (2004), \"Violette Angel\" (2005), \"Le Lys Angel\" (2005), \"le Rose Angel\" (2006), \"Angel Sunessence\" (2009, prima declinazione eau d'\u00e9t\u00e9 di \"Angel\").\nA*Men.\nNel 1996 \u00e8 stato lanciato sul mercato \"A*Men\" (\"Angel Men\"), versione maschile del profumo \"Angel\". \"A*Men\" \u00e8 un profumo di tipo orientale-bois\u00e9, la cui confezione pur tradizionale, richiama la medesima stella utilizzata per il flacone di \"Angel\". Nel 2004 \"A*Men\" \u00e8 stato affiancato da \"B*Men\", versione pi\u00f9 leggera del profumo.\nPromozione.\nDiverse testimonial si sono avvicendate nella promozione del profumo. La prima pubblicit\u00e0, lanciata al momento della prima commercializzazione di \"Angel\" vedeva Estelle Halliday protagonista di alcuni spot girati sui tetti di New York. In seguito la nuova testimonial \u00e8 stata la modella Jerry Hall, in pelliccia nel deserto del Nuovo Messico. La campagna promozionale pi\u00f9 recente vede protagonista l'attrice Naomi Watts ed \u00e8 stata diretta dal regista Bill Condon.,successivamente fanno parte della schiera degli angeli di Mugler anche Eva Mendes e Georgia Jagger.\nRiconoscimenti.\n\"Angel\" \u00e8 stato insignito del riconoscimento FiFi Award \"Fragrance Hall of Fame\" nel 2007, mentre A-Men ha vinto la categoria \"Profumo maschile dell'anno nel 1998."}
{"id": "3276461", "revid": "241120", "url": "https://it.wikipedia.org/wiki?curid=3276461", "title": "Forcalchieri", "text": ""}
{"id": "3276462", "revid": "287204", "url": "https://it.wikipedia.org/wiki?curid=3276462", "title": "Titanoceratops ouranous", "text": "Il titanoceratopo (Titanoceratops ouranous) \u00e8 il nome proposto per un dinosauro erbivoro appartenente ai ceratopsidi, o dinosauri cornuti. Visse nel Cretaceo superiore (Campaniano, circa 73 milioni di anni fa) e i suoi resti fossili sono stati ritrovati in Nordamerica (Nuovo Messico). Potrebbe essere uno dei pi\u00f9 grandi dinosauri cornuti noti.\nDescrizione.\nDi questo dinosauro \u00e8 noto un esemplare, rinvenuto nel 1943, in precedenza erroneamente attribuito a un individuo aberrante ed eccezionalmente grande di \"Pentaceratops\". Uno studio pubblicato nel 2011 ha per\u00f2 ipotizzato un nuovo genere di ceratopside, dalla morfologia cranica differente rispetto a quella di \"Pentaceratops\". Si stima che \"Titanoceratops\" pesasse circa 6-8 tonnellate e che potesse raggiungere gli 8-9 metri di lunghezza: dimensioni paragonabili a quelle del ben noto \"Triceratops\", vissuto qualche milione di anni dopo.\nClassificazione.\n\"Titanoceratops\" (il cui nome significa \"faccia cornuta titanica\") \u00e8 un rappresentante dei casmosaurini, il gruppo di ceratopsidi dagli ampi collari e dalle lunghe corna sopraorbitali, i cui rappresentanti pi\u00f9 noti furono \"Triceratops\" e \"Torosaurus\". \"Titanoceratops\", in particolare, sembrerebbe essere alla base di un clade formato da queste ultime due forme e da \"Eotriceratops\", apparsi per\u00f2 alcuni milioni di anni pi\u00f9 tardi. \"Titanoceratops\", quindi, \u00e8 il primo grande casmosaurino noto, e il pi\u00f9 grande dinosauro noto nel Campaniano del Nordamerica, quanto a massa corporea.\nSignificato evolutivo.\nIl riconoscimento di \"Titanoceratops\" come un genere a s\u00e9 stante suggerisce che i casmosaurini giganti si svilupparono una sola volta (\"Triceratops\" e parenti stretti) e che iniziarono la loro evoluzione almeno cinque milioni di anni prima di quanto si pensasse precedentemente. I dinosauri cornuti giganti, probabilmente, si originarono nella parte meridionale del Nordamerica durante il Campaniano ma si diffusero nel resto del continente solo durante il Maastrichtiano."}
{"id": "3276465", "revid": "22356", "url": "https://it.wikipedia.org/wiki?curid=3276465", "title": "Titanoceratops", "text": ""}
{"id": "3276467", "revid": "1494169", "url": "https://it.wikipedia.org/wiki?curid=3276467", "title": "Al di l\u00e0 del lago", "text": ""}
{"id": "3276469", "revid": "775372", "url": "https://it.wikipedia.org/wiki?curid=3276469", "title": "Al di l\u00e0 del lago (serie televisiva)", "text": "Al di l\u00e0 del lago \u00e8 una serie televisiva italiana trasmessa dal 30 dicembre 2010 su Canale 5.\nLa serie, composta da 11 episodi, \u00e8 diretta da Raffaele Mertes e vede come protagonisti Kaspar Capparoni, Gioia Spaziani, Roberto Farnesi.\nIn precedenza, il 22 aprile 2009, sempre su Canale 5 era stato trasmessa un omonimo film per la televisione, con gli stessi attori protagonisti.\nTrama e Luoghi.\nLa serie si svolge sulle rive di un lago (da cui deriva il titolo) e parla di amori, intrighi e passione. Nelle prime puntate c'\u00e8 una perdita quella di Valerio e un ritorno quello di Luca. I due erano grandi amici anche se poi Valerio ha sposato Barbara che per\u00f2 aveva avuto un bambino con Luca, Lorenzo, che scoprir\u00e0 la verit\u00e0 all'inizio della serie dopo la scomparsa di Valerio che lui credeva suo padre anche se in cuor suo sa che \u00e8 lui suo padre \u00e8 cos\u00ec rester\u00e0 infatti questo sar\u00e0 il motivo effettivo che separer\u00e0 Barbara da Luca dopo il ritorno di Valerio che in realt\u00e0 non era morto nell'incendio ma era stato sequestrato(verr\u00e0 ritrovato proprio da Lorenzo). Molti intrighi e personaggi si interporranno al loro amore e oscuri segreti emergeranno ma l'amore trionfa sempre e anche in questo caso non ci deluder\u00e0 non solo per Barbara e Valerio ma anche per il piccolo Lorenzo tutto questo sullo sfondo di un luogo magico come il lago e di un maneggio che ci far\u00e0 vivere amori, passioni e anche un pizzico di poliziesco. \nLa serie \u00e8 stata girata nei borghi del Lazio, tra Ponzano Romano, Bassano Romano, Campagnano, Sacrofano, il Lago del Turano, lago di Maltignano, Formello, parco di Veio, Rocca di Papa, Civita di Bagnoreggio e a Frascati location per la stazione."}
{"id": "3276470", "revid": "729019", "url": "https://it.wikipedia.org/wiki?curid=3276470", "title": "Giuseppe Orsi (militare)", "text": "Biografia.\nGiuseppe Orsi nasce a Napoli il 2 gennaio del 1885. Chiamato a prestare il servizio militare, frequenta il corso per diventare ufficiale, ottenendo i gradi da sottotenente.\nAssegnato all'arma di fanteria, viene successivamente promosso al grado di tenente e infine trasferito all'84\u00ba Reggimento fanteria della brigata \"Venezia\", con sede a Firenze.\nNel 1911, in previsione dell'inizio delle operazioni della guerra italo-turca, l'84\u00ba Reggimento fanteria \u00e8 scelto per costituire, con altri reparti, il corpo di spedizione che dovr\u00e0 essere inviato sulle coste africane.\nAi primi di ottobre del 1911, in vista dello sbarco sulle coste della Tripolitania, il reparto \u00e8 inviato alla volta dell'Africa, ove giunge l'11 ottobre. Il reparto si schiera dunque a difesa di Tripoli, trincerandosi nella zona periferica della citt\u00e0.\nIl giorno 23 ottobre, i turchi, appoggiati da truppe irregolari indigene, si lanciano in un massiccio attacco contro le posizioni italiane, riuscendo a sfondarle nei pressi del villaggio di Sciara Sciat, e causando, nel complesso, gravi perdite alle truppe del Regio Esercito, che per\u00f2 riescono a respingere l'offensiva.\nIl tenente Orsi partecipa alla battaglia, al comando di un plotone della 7\u00aa compagnia dell'84\u00ba Reggimento fanteria.\nTre giorni dopo, il 26 ottobre, gli arabi tentano, all'alba, un nuovo attacco, concentrandolo per\u00f2 nel settore sud-est dello schieramento italiano.\nIn tale settore, nei pressi della localit\u00e0 di Sciara Zauia, \u00e8 schierata proprio la 7\u00aa compagnia del tenente Orsi, che viene in breve accerchiata dagli attaccanti. Orsi, pur resosi conto della situazione disperata, ordina ai suoi uomini di serrarsi e resistere fino all'ultimo, esortandoli con queste parole:\nCade poco dopo, colpito dal fuoco nemico, insieme a molti dei suoi soldati.\nNel 1912, alla sua memoria viene conferita la medaglia d\u2019oro al valor militare."}
{"id": "3276477", "revid": "460592", "url": "https://it.wikipedia.org/wiki?curid=3276477", "title": "The Billboard Hot 100", "text": ""}
{"id": "3276478", "revid": "183114", "url": "https://it.wikipedia.org/wiki?curid=3276478", "title": "Rabies virus", "text": ""}
{"id": "3276480", "revid": "287204", "url": "https://it.wikipedia.org/wiki?curid=3276480", "title": "Lars P\u00f6rschke", "text": "Ottiene il suo best ranking in singolare il 30 novembre 2009 raggiungendo la 277\u00aa posizione del ranking ATP. Centra il suo primo successo nel circuito futures il 2 luglio 2006 sconfiggendo nella finale del Germany F6 2009 a R\u00f6merberg il connazionale Kevin Deden con il punteggio di 6-2, 6-1."}
{"id": "3276481", "revid": "287204", "url": "https://it.wikipedia.org/wiki?curid=3276481", "title": "Ritratto di giovane (Giorgione)", "text": ""}
{"id": "3276482", "revid": "522912", "url": "https://it.wikipedia.org/wiki?curid=3276482", "title": "Lars Poerschke", "text": ""}
{"id": "3276483", "revid": "1873140", "url": "https://it.wikipedia.org/wiki?curid=3276483", "title": "Cesc Gay", "text": "Biografia.\nCesc Gay studia cinema presso l'EMAV (Escola Municipal d'Audiovisivi de Barcelona) ed esordisce come regista nel 1998, insieme all'argentino Daniel Gimelberg, con il quale scrive e dirige a quattro mani \"Hotel Room\". Nel 2000 viene scelto eletto per girare l'adattamento cinematografico di \"Kr\u00e1mpack\".\nNel 2002 \u00e8 supervisore della sceneggiatura della serie di TV3 \"Jet Lag\", realizzata per la societ\u00e0 T de Teatre. Nel 2003 il film viene presentato il film \"En la ciudad\", per il quale riceve una nomination al Premio Goya come miglior regista. Durante la stessa premiazione Eduard Fern\u00e1ndez ottiene il Premio Goya per il miglior attore non protagonista per la sua interpretazione nel film di Cesc Gay.\nNel 2006 esce nei cinema \"Ficci\u00f3\", interpretato da Eduard Fernandez, Javier C\u00e1mara, Montse Germain, Carme Pla e Agate Rock. Questo film \u00e8 stato insignito del Premio Nacional de Cine nel 2007."}
{"id": "3276484", "revid": "767487", "url": "https://it.wikipedia.org/wiki?curid=3276484", "title": "Fulvio Fellet", "text": "Carriera.\nGiocatore.\nCresciuto nelle giovanili del Pordenone, esordisce in prima squadra in Serie D. Nel 1972 approda al in Serie C dove rimane per quattro anni. Passa poi al sempre in Serie C.\nNel 1978 si accasa all'Udinese dove gioca una stagione in Serie B e due in Serie A. Nel 1981 scende di categoria con il Padova vestendo la maglia biancoscudata per cinque stagioni. Chiude la carriera al nel 1987.\nAllenatore.\nHa allenato il Campetra, squadra di Camposampiero, e la Plateolese, squadra di Piazzola sul Brenta, in Seconda Categoria. Nel 2010 ha guidato il Porto Viro in Promozione subentrando all'esonerato Edoardo Cleto.\nA gennaio 2013 subentra alla guida del Vigonovo Tombelle, squadra di Vigonovo che milita in Seconda Categoria, sostituendo l'ex compagno di squadra ai tempi del Padova, Franco Cerilli.\nSuccessivamente allena la formazione Giovanissimi del Ponte San Nicol\u00f2 Polverara. Nella stagione 2014-2015 assume la guida della Virtus Plateolese, la seconda squadra di Piazzola sul Brenta che milita nel campionato di Seconda Categoria."}
{"id": "3276486", "revid": "123544433", "url": "https://it.wikipedia.org/wiki?curid=3276486", "title": "Alberto Pallotta", "text": "Ex documentarista per l'emittente televisiva Videomusic, ha fondato, nel 2001, la casa editrice \"Un mondo a parte\", specializzata nella pubblicazione di saggi sulla commedia italiana e sul cinema horror."}
{"id": "3276487", "revid": "647919", "url": "https://it.wikipedia.org/wiki?curid=3276487", "title": "Sz\u00e9pm\u00fbv\u00e9szeti M\u00fazeum", "text": ""}
{"id": "3276493", "revid": "499020", "url": "https://it.wikipedia.org/wiki?curid=3276493", "title": "Stazione di Pontenure", "text": "La stazione di Pontenure \u00e8 una stazione ferroviaria posta lungo la linea Milano-Bologna. Serve il centro abitato di Pontenure.\nStoria.\nLa stazione fu attivata il 21 luglio 1859, all'apertura della linea Piacenza-Bologna, successivamente prolungata a Milano. \nIl 14 aprile 2012 sono stati soppressi i binari di precedenza della stazione che rimane solo posto di Comunicazione con servizio viaggiatori.\nIl 7 novembre 2014 vengono rimossi tutti i restanti deviatoi in servizio rendendo la stazione inutilizzabile ai fini del passaggio da un binario all'altro o per effettuare precedenze.\nStrutture e impianti.\nIl fabbricato viaggiatori \u00e8 una costruzione a due piani, di cui solo quello inferiore accessibile ai viaggiatori, che contiene una sala d'attesa e una sala riservata alla dirigenza del movimento.\nLa stazione dispone di due binari dedicati al servizio passeggeri, dotati di 2 banchine e collegati tra loro tramite un sottopassaggio; \u00e8 altres\u00ec presente uno scalo merci, ormai non pi\u00f9 utilizzato a cui erano dedicati altri binari, sia tronchi sia passanti.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nLa stazione presenta collegamenti diretti con Piacenza, Ancona, Bologna e Milano.\nA novembre 2019, la stazione risultava frequentata da un traffico giornaliero medio di circa 39 persone (22 saliti + 17 discesi).\nServizi.\nLa stazione \u00e8 classificata da RFI nella categoria \"bronze\"."}
{"id": "3276496", "revid": "297059", "url": "https://it.wikipedia.org/wiki?curid=3276496", "title": "Ragazzo con la freccia", "text": "Il Ragazzo con la freccia \u00e8 un dipinto a olio su tavola di pioppo (58x46 cm) di Giorgione, databile al 1500 circa e conservato nel Kunsthistorisches Museum di Vienna.\nStoria e descrizione.\nL'opera, come molte delle prove artistiche attribuite a Giorgione, \u00e8 di datazione molto incerta tra gli studiosi e spazia tra il primo periodo giovanile, intorno al 1500, fino agli anni precedenti alla morte, 1507-1508 circa.\nEssa si trovava nel Castello di Ambras presso Innsbruck almeno dal 1663. Fu trasferita a Vienna nel 1773.\nSu uno sfondo scuro appare un giovane ragazzo rischiarato dalla luce, con una veste rossa allacciata sulla spalla, una fine camicia bianca e una freccia in mano, che potrebbe qualificarlo come un ritratto in veste di san Sebastiano. Si tratta dello stesso giovane ritratto in altre opere del maestro, come il \"Garzone con flauto\" o il \"David con la testa di Golia\".\nEvidentissimi sono i richiami allo sfumato leonardesco, soprattutto nel volto che affiora dall'ombra con passaggi tonali delicatissimi, nonch\u00e9 nell'espressione malinconica, che ricorda lo studio dei \"moti dell'animo\"."}
{"id": "3276498", "revid": "223320", "url": "https://it.wikipedia.org/wiki?curid=3276498", "title": "Assassina", "text": ""}
{"id": "3276499", "revid": "37344131", "url": "https://it.wikipedia.org/wiki?curid=3276499", "title": "Trilogia dell'Uomo senza nome", "text": ""}
{"id": "3276503", "revid": "1513947", "url": "https://it.wikipedia.org/wiki?curid=3276503", "title": "Abutment", "text": "Con il termine abutment (in italiano moncone) in odontoiatria si identifica la componente staccata ed emergente dalla gengiva, di un impianto endo-osseo. L\"abutment\" \u00e8 il sostegno della sovrastruttura che replica con un manufatto il dente naturale, ad esempio la corona di un elemento singolo.\nNormalmente, nell'implantologia moderna pu\u00f2 essere accoppiato alla vite impianto immediatamente, in caso di \"carico immediato\" o dopo un opportuno tempo di guarigione necessario ad assicurare l'osteointegrazione della vite impianto. Peraltro esiste una categoria di impianti a diametro ridotto, normalmente inferiore a 3\u00a0mm, nella quale il moncone \u00e8 parte integrante della vite endo-ossea. \u00c8 la categoria dei mini-impianti.\nIl fissagio moncone-vite, nei sistemi bi-componente, avviene tramite cementazione o per avvitamento con opportuna vite di fissaggio detta anche di ritenzione.\nNei sistemi implantari attualmente in uso, il sistema di accoppiamento deve:\nTipologie.\nI sistemi di accoppiamento pi\u00f9 diffusi nell'ambito dell'implantologia avvitata sono:\nMolteplici comunque sono le soluzioni ibride che caratterizzano ciascuna sistematica implantare.\nIl materiale pi\u00f9 diffuso per la realizzazione di un moncone definitivo \u00e8 la lega di titanio ASTM Gr 5 (ISO 5832/3) eventualmente con trattamento superficiale TiN per rendere la sua superficie costantemente chiara anche nel tempo.\nA scopi puramente estetici esistono monconi realizzati in zirconia. La letteratura disponibile, tuttavia, non chiarisce ancora in maniera univoca la predicibilit\u00e0 con successo nel tempo di accoppiamenti tra diversi materiali di natura cos\u00ec diversa (lega di titanio e zirconia).\nMolto ampia, e peculiarit\u00e0 di ogni sistematica, \u00e8 la gamma dei monconi provvisori o realizzati in materiali adatti alla tecnica di fusione a cera persa (calcinabili) per la realizzazione di monconi personalizzati."}
{"id": "3276504", "revid": "599013", "url": "https://it.wikipedia.org/wiki?curid=3276504", "title": "Rudolf Otepka", "text": ""}
{"id": "3276506", "revid": "599013", "url": "https://it.wikipedia.org/wiki?curid=3276506", "title": "Sonny Parker", "text": ""}
{"id": "3276508", "revid": "767487", "url": "https://it.wikipedia.org/wiki?curid=3276508", "title": "Pasquale Fanesi", "text": "Carriera.\nCresciuto nel , nel 1973 viene ceduto al Bellaria Igea Marina mentre nel 1974 viene girato al Carpi. Dopo aver fatto ritorno al Cesena passa all'Udinese dove gioca cinque stagioni in Serie C, Serie B e Serie A. Nel 1982 si accasa al Padova mentre nel 1985 veste la maglia del in Serie C1."}
{"id": "3276511", "revid": "1573940", "url": "https://it.wikipedia.org/wiki?curid=3276511", "title": "Giulio Cesare Pascali", "text": "Biografia.\nGiulio Cesare Pascali, appartenente, secondo Benedetto Croce , alla famiglia siciliana di origine spagnola dei Pasquale, nacque dal nobile messinese Giovanni Pascali, \u00ab patrizio di quella citt\u00e0 e protonotario e consigliere reale nel consiglio privato di quel regno\u00bb . Dopo aver aderito al calvinismo, onde evitare ritorsioni di carattere religioso, lasci\u00f2 Messina per rifugiarsi a Ginevra, all'epoca uno dei pi\u00f9 importanti centri della riforma luterana.\nA Ginevra il Pascali, dove divenne amico di Francesco Micheli, pi\u00f9 volte gonfaloniere della repubblica di Lucca e del marchese Galeazzo Caracciolo, spos\u00f2 in seconde nozze la veronese Cecilia Campagnola. Dal matrimonio nacquero Giovan Giacomo, Alessandro, Marcantonio, e Laura. Laura Pascali (o Laure Paschal) spos\u00f2 il nobile ginevrino Jean de Fernex, signore di Bessinge (oggi, Vand\u0153uvres). Dal matrimonio nacque Jules, battezzato nel gennaio del 1590 che non lasci\u00f2 eredi.\nGiulio Cesare Pascali tradusse dal francese all'italiano l'\"Istituzione della religione cristiana\" di Calvino (Ginevra 1558), e dall'ebraico all'italiano i \"Sacri Salmi di Davide\" (Ginevra 1592) che il Pascali dedic\u00f2 a Elisabetta d'Inghilterra, \"defenditrice della fede\" ."}
{"id": "3276515", "revid": "767487", "url": "https://it.wikipedia.org/wiki?curid=3276515", "title": "Ritratto di giovane (Giorgione Budapest)", "text": "Il Ritratto di giovane \u00e8 un dipinto a olio su tavola (73x54 cm) attribuito Giorgione, databile al 1500 circa e conservato nel Museo di belle arti di Budapest.\nStoria e descrizione.\nL'opera, che alcuni datano a un periodo posteriore, verso il 1508-1510 circa, si rif\u00e0 al modello fiammingo di ritratto, in cui la figura emerge sullo sfondo scuro e con un parapetto, che divide lo spazio dell'effigiato da quello dello spettatore, superato illusoriamente dal braccio poggiato sopra di esso. Sul parapetto, come nel \"Ritratto di giovane\" di Berlino, si vede la misteriosa lettera \"V\" su una targhetta a forma di cappello (forse un richiamo alla parola latina \"Virtus\"), oltre a un cammeo all'antica con una tripla testa femminile e una tabella con una minuscola iscrizione quasi illeggibile. Alcuni riconducono questi elementi al poeta Antonio Broccardo, che vi potrebbe essere effigiato.\nCome molte opere riferite a Giorgione, l'attribuzione \u00e8 tutt'altro che certa ed alcuni hanno fatto il nome di Giovanni Cariani, un suo collaboratore. Ogni valutazione \u00e8 resa ancora pi\u00f9 difficile dalle pessime condizioni di conservazione: ad esempio lo sfondo appare oggi uniforme, ma anticamente nell'angolo in alto a sinistra si apriva una finestra con paesaggio, le cui tracce sono appena visibili ad occhio nudo.\nIl ritratto mostra un uomo giovane, vestito di un'ampia casacca scura trapuntata e ricamata, sopra la camicia bianca. La folta capigliatura castana ricade a caschetto lasciando scoperte le orecchie, con scriminatura al centro, il volto ovale, girato di tre quarti verso sinistra e leggermente piegato in gi\u00f9, gli occhi grandi ed espressivi, le sopracciglia folte, il naso robusto, la bocca carnosa, il mento appuntito.\nLa mano destra \u00e8 portata al petto con un gesto enfatico che esalta la dignit\u00e0 dell'uomo e che sembra ispirato ai \"moti dell'animo\" di Leonardo da Vinci."}
{"id": "3276516", "revid": "300067", "url": "https://it.wikipedia.org/wiki?curid=3276516", "title": "Jeffrey Xavier", "text": ""}
{"id": "3276519", "revid": "287204", "url": "https://it.wikipedia.org/wiki?curid=3276519", "title": "Corde della mia chitarra", "text": "Corde della mia chitarra \u00e8 un brano musicale del 1957, composto da Mario Ruccione e scritto da Giuseppe Fiorelli, vincitore del Festival di Sanremo 1957 nelle interpretazioni di Nunzio Gallo e Claudio Villa.\nIl brano fu presentato all'Eurofestival, e fu eseguito da Gallo dopo \"All\" della cantante britannica Patricia Bredin e prima di \"Wohin, kleines Pony?\" dell'austriaco Bob Martin. Ottenne come valutazione 7 punti, raggiungendo la 6\u00aa posizione su 10 partecipanti.\nLa canzone \u00e8 nota per essere stata la pi\u00f9 lunga nell'intera storia dell'Eurofestival: ben cinque minuti e nove secondi. Dall'edizione successiva si decise di far partecipare brani musicali che non superassero i 3 minuti e 30 secondi di durata; pi\u00f9 tardi questo limite fu ridotto a 3 minuti."}
{"id": "3276520", "revid": "729019", "url": "https://it.wikipedia.org/wiki?curid=3276520", "title": "Stazione di Acquanegra Cremonese", "text": "La stazione di Acquanegra Cremonese \u00e8 una stazione ferroviaria posta lungo la linea Pavia-Cremona, a servizio dell'omonimo comune.\nLa gestione degli impianti \u00e8 affidata a Rete Ferroviaria Italiana (RFI) controllata del Gruppo Ferrovie dello Stato.\nStrutture ed impianti.\nLa stazione \u00e8 fornita di un fabbricato viaggiatori a 2 piani, costruito nel classico stile delle Strade Ferrate Meridionali, che costruirono la linea e la esercirono fino al 1868.\nLa pianta dei fabbricati \u00e8 rettangolare.\nLa struttura si compone di tre corpi uno centrale e due corpi minori, posti ai lati, che si sviluppano in modo simmetrico; il corpo centrale si sviluppa su due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di giallo. Il fabbricato si compone di quattro finestre e una porta a centina al piano terra, il piano superiore invece presenta tre finestre, sempre a centina. sia per ciascun piano.\nTutte le finestre sono decorate da un cornicione e i due piani sono sparati da una cornice marcapiano; inoltre ai lati del corpo centrale \u00e8 possibile individuare quattro lesene, una per ciascun lato. Questi elementi decorativi sono tinteggiati di bianco per risaltare maggiormente dalla struttura\nLa stazione dispone di uno scalo merci con annesso magazzino ancora attivo: oggi (2010) lo scalo \u00e8 stato smantellato mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nLa stazione \u00e8 collegata tramite un raccordo ferroviario ad un centro di stoccaggio e produzione di mangimi per animali; l'impianto \u00e8 dotato di un dispositivo automatizzato ed informatizzato che trasferisce i materiali dai silo ai carri merci e viceversa.\nIl piazzale \u00e8 costituito da due binari. Esso ha subito profonde modificazioni nel corso del 2010 che hanno comportato l'aumento dell'altezza della banchina a standard metropolitani (55\u00a0cm), il rinnovo della pavimentazione, l'installazione di percorsi per non vedenti, la costruzione di un sottopassaggio attrezzato al passaggio dei disabili e la realizzazione di un nuovo impianto elettrico e sonoro.\nServizi.\nLa stazione offre i seguenti servizi:\nMovimento.\nIl servizio passeggeri \u00e8 svolto in esclusiva da parte di Trenitalia (controllata del gruppo Ferrovie dello Stato) per conto della Regione Lombardia.\nI treni sono esclusivamente di tipo regionale.\nIn totale sono circa ventidue i treni che effettuano servizio in questa stazione e le loro principali destinazioni sono: Codogno e Cremona."}
{"id": "3276532", "revid": "1543377", "url": "https://it.wikipedia.org/wiki?curid=3276532", "title": "Pale ale", "text": "Pale ale \u00e8 uno stile di birra originario della Gran Bretagna che usa un lievito ad alta fermentazione e prevalentemente malto chiaro. \u00c8 uno dei principali stili di birra del mondo.\nLa percentuale pi\u00f9 alta di malti chiari ha come conseguenza un colore pi\u00f9 chiaro. Il termine \"Pale ale\" \u00e8 stato utilizzato a partire dal 1703 per le birre a base di malti essiccati a carbone, metodo che ha prodotto un colore pi\u00f9 chiaro rispetto alle altre birre popolari in quel periodo. Diverse tecniche di produzione e differenti livelli di luppolo hanno portato a una vasta gamma di gusti e di gradazioni alcoliche all'interno della famiglia delle birre Pale ale.\nStoria.\nPale ale era un termine usato per le birre di malto essiccato a carbone. Il carbone fu usato per la tostatura del malto a partire dal 1642, ma fu solo intorno al 1703 che si cominci\u00f2 ad utilizzare il termine \"pale ale\". Nel 1784 degli annunci pubblicitari riguardanti delle birre \"pale ale\" furono pubblicati sul \"Calcutta Gazette\". Nel 1830 le espressioni \"bitter\" e \"pale ale\" erano sinonimi. I produttori tendevano a designare le proprie birre come pale ale, mentre i consumatori comunemente si riferivano alle stesse birre con il termine bitter. Si pensa che i consumatori utilizzassero il termine \"bitter\" per differenziare queste pale ale da altre birre meno luppolate, come porter e mild. Tra la met\u00e0 e la fine del XX secolo, mentre i produttori continuavano ad etichettare le proprie birre in bottiglia come pale ale, essi cominciarono a identificare con il termine bitter le birre distribuite in botti, ad eccezione di quelle di Burton upon Trent, che tendono ad essere indicate come pale ale indipendentemente dal metodo di spedizione.\nTipi di Pale ale.\nAmber ale.\n\"Amber ale\" \u00e8 un termine usato attualmente in Nord America, e fino all'inizio del XX secolo in Gran Bretagna, per birre pale ale realizzate con una percentuale di malti tostati e/o caramellati per ottenere un colore ambra, che generalmente pu\u00f2 variare dal rame chiaro al marrone chiaro. Una piccola quantit\u00e0 di malto caramellato o di altro malto tostato pu\u00f2 essere aggiunto alla tipica base pale ale per produrre un colore leggermente pi\u00f9 scuro, come in alcune pale ale irlandesi e britanniche.\nIn Francia il termine usato \u00e8 \"ambrata\", e il gusto amarognolo del luppolo \u00e8 modesto, come nella \"Fischer\" ambrata. In Nord America, sono utilizzati luppoli di variet\u00e0 americane con vari gradi di amarezza.\nA Newcastle upon Tyne (Inghilterra), con amber ale si intendeva una birra di colore pi\u00f9 chiaro e minore corposit\u00e0 commercializzata dai produttori della Newcastle Brown Ale.\nAmerican Pale ale.\nL'associazione dei produttori di birra statunitense ha definito lo stile di birra \"American Pale ale\" come avente un colore che pu\u00f2 variare dall'oro intenso al rame, con amarezza, sapore e aroma dominati dal luppolo. Le American Pale ale hanno una corposit\u00e0 media e un livello di malto medio basso.\nBi\u00e8re de Garde.\nLa \"Bi\u00e8re de Garde\" \u00e8 una Pale ale tradizionalmente prodotta nella regione di Pas-de-Calais in Francia. Queste birre erano di solito prodotte all'interno di fattorie tra inverno e primavera, per evitare eventuali problemi di lievitazione durante l'estate.\nL'origine del nome deriva dalla tradizione per cui questo tipo di birra veniva lasciato maturare in bottiglia per un certo periodo di tempo (spesso sigillata con un tappo di sughero), per poi essere consumata entro l'anno, analogamente ad una \"Saison\".\nCi sono numerose birre conosciute come Bi\u00e8re de Garde in Francia. Alcuni dei marchi pi\u00f9 conosciuti sono: Brasserie de Saint-Sylvestre, Trois Monts (8,5% vol); Brasseurs Duyck, Jenlain (6,5% vol); Brasserie La Choulette , Ambr\u00e9e (7,5% vol).\nBurton Pale ale.\nNella seconda met\u00e0 del XIX secolo, le Pale ale hanno iniziato ad essere commercializzate dai produttori di Burton upon Trent, in particolare la Bass. Le birre di stile ale prodotte a Burton erano considerate di qualit\u00e0 particolarmente elevata grazie alla sinergia tra il malto e il luppolo utilizzati, oltre che alla tipica composizione chimica dell'acqua locale, caratterizzata da una forte presenza di gesso.\nBurton ha mantenuto il predominio assoluto nella produzione di birra Pale ale finch\u00e9 un chimico, C.W. Vincent ha scoperto il processo di \"Burtonisation\" per riprodurre la composizione chimica dell'acqua di Burton upon Trent, dando cos\u00ec a qualsiasi produttore di birra la possibilit\u00e0 di realizzare Pale ale di qualit\u00e0.\nIndia Pale Ale (IPA).\nL'India Pale Ale o IPA \u00e8 uno stile di Pale ale sviluppato in Inghilterra per essere esportato in India. Il primo uso conosciuto dell'espressione \"India pale ale\" si trova in una pubblicit\u00e0 sulla 'Sydney Gazette and New South Wales Advertiser' del 27 agosto 1829.[13]\n\"Worthington White Shield\", originaria di Burton-upon-Trent, \u00e8 una birra considerata parte integrante dello sviluppo che hanno avuto le India Pale Ale.\nIl colore di una IPA pu\u00f2 variare da giallo scarico ad un rossastro ambrato.\nIrish Red ale.\nLe \"Irish Red ale\", \"Red ale\" o \"Irish ale\" ottengono il loro caratteristico colore leggermente rossastro dall'uso di una piccola quantit\u00e0 di orzo tostato. Il termine \"Red ale\" o \"birra rossa\" non \u00e8 utilizzato solo in Irlanda, tuttavia il nome Irish Red \u00e8 in genere usato quando si \u00e8 in presenza di materiale tostato. \"Smithwick's\" \u00e8 una tipica birra Irish Red.\nNegli Stati Uniti il nome pu\u00f2 descrivere una Amber ale scura, e alcuni produttori di birra commercializzano una birra \"rossa\" che in realt\u00e0 \u00e8 una lager con colorante caramello.\nStrong Pale ale.\nCon \"Strong Pale ale\" (altrimenti detta Imperial Pale Ale) si intendono birre di stile pale nelle quali sono predominanti i malti tipici di tale stile e che hanno un contenuto alcolico abbastanza elevato, tipicamente tra il 7-8% e il 12%, sebbene ci siano produttori di birra che ne hanno incrementato ulteriormente la gradazione. Nel 1994 il microbirrificio \"Hair of the Dog Brewing Company\" ha realizzato una Strong Pale Ale con gradazione alcolica del 29%. Pi\u00f9 recentemente la \"BrewDog\" ha messo in commercio una pale ale chiamata \"Sink the Bismark\" che raggiunge una gradazione di 41%. La Orval \u00e8 una tipica pale ale belga e la sua fermentazione si basa su lieviti dei generi Saccharomyces e Brettanomyces.\nAmerican Strong Ale.\n\"American strong ale\" \u00e8 una categoria utilizzata negli Stati Uniti per descrivere birre ale con gradazione uguale o superiore al 7.0%. Le birre di questo tipo possono essere classificate anche come \"double India Pale Ales\", \"Barley wines\", o \"Old ale\", a seconda dello stile utilizzato.\nStrong Ale.\n\"Strong Ale\" \u00e8 il nome con il quale vengono indicate le birre Strong Pale ale prodotte in Inghilterra e che presentano una gradazione alcolica superiore al 5%."}
{"id": "3276538", "revid": "287204", "url": "https://it.wikipedia.org/wiki?curid=3276538", "title": "Asolani", "text": ""}
{"id": "3276539", "revid": "124123", "url": "https://it.wikipedia.org/wiki?curid=3276539", "title": "Salah Nasr al-Nagumi", "text": "Biografia.\nPrese parte alla guerra arabo-israeliana del 1948 e, in quell'occasione, divenne amico di \u02bfAbd al-\u1e24ak\u012bm \u02bf\u0100mir con il quale poi, nel 1952, partecip\u00f2 al golpe dei Liberi Ufficiali che abbatt\u00e9 la monarchia. Nel 1956 fu nominato da Nasser vice direttore del dipartimento d'intelligence.\nFu posto poi a capo del Mukhabar\u00e0t nel decennio 1957-1967. Dopo la Guerra dei sei giorni combattuta contro Israele nel 1967, fu tra i vertici militari guidati da Amir, che furono epurati da Nasser. Poco dopo lo colp\u00ec una grave malattia."}
{"id": "3276545", "revid": "599013", "url": "https://it.wikipedia.org/wiki?curid=3276545", "title": "Tom\u00e1\u0161 Bure\u0161", "text": ""}
{"id": "3276546", "revid": "449371", "url": "https://it.wikipedia.org/wiki?curid=3276546", "title": "All Star Game di pallavolo maschile 1990", "text": "L'All Star Game di pallavolo maschile 1990 fu la 1\u00aa edizione della manifestazione organizzata dalla FIPAV.\nRegolamento.\nAlla manifestazione presero parte due squadre createsi apposta per l'evento, l'Europa e il Resto del Mondo.\nQueste due squadre sono composte, in questa edizione, dai giocatori stranieri presenti nel campionato italiano 1989-1990.\nVenne disputata una partita unica. La gara si svolse a Bologna, sede della manifestazione."}
{"id": "3276553", "revid": "122793464", "url": "https://it.wikipedia.org/wiki?curid=3276553", "title": "Alfa Romeo V6 Busso", "text": "Alfa Romeo V6 \"Busso\" \u00e8 una famiglia di motorizzazioni benzina con architettura V6 per uso automobilistico prodotti a partire dal 1979 al 2005 dalla casa automobilistica italiana Alfa Romeo. La nomenclatura deriva dal nome del suo progettista Giuseppe Busso.\nContesto.\nIl V6 Alfa nasce dalla necessit\u00e0 di adottare un motore di cilindrata e potenza maggiore per l'ammiraglia sostituta della 2600, dal nome in codice \"progetto 119\" in seguito denominata Alfa 6 ed anche a causa della continua crescita dimensionale delle vetture, perci\u00f2 a tale scopo era necessario il passaggio ad un motore con architettura a 6 cilindri. Tuttavia l'esperienza maturata dalla casa durante gli anni cinquanta con il motore in linea a sei cilindri, che causava dei problemi torsionali dell'albero a gomiti che limitavano il potenziale prestazionale del motore, sugger\u00ec di studiare un'unit\u00e0 con i cilindri disposti a V tra l'altro pi\u00f9 compatto e facilmente installabile in un vano motore senza dover ricorrere a lunghi sbalzi anteriori della vettura che, a parit\u00e0 di lunghezza del veicolo, si sarebbero tradotti in riduzione dell'abitabilit\u00e0 longitudinale della vettura.\nIl progetto del motore ebbe un breve periodo di stop nel 1974 a causa della crisi petrolifera-energetica; dopo la crisi il progetto fu rilanciato anche dall'esigenza di produrre berline nella fascia tra i 2 e i 3 litri di cilindrata; da qui nacque l'Alfa 6 nel 1978.\nQuesto propulsore \u00e8 catalogato come uno dei migliori motori a benzina aspirati e nello specifico \u00e8 stato spesso ritenuto come uno dei miglior con architettura V6. Numerosi sono i parametri in cui il Busso \u00e8 ritenuto eccellente, come nell'erogazione, prestazioni, elasticit\u00e0, efficienza, affidabilit\u00e0, e anche nel sound. Per citare un esempio, la rivista EVO magazine ha scritto che l'originale Alfa Romeo V6 \u00e8 stato il motore 6 cilindri \"stradale\" con le sonorit\u00e0 migliori mai realizzato.\nSi ricordano i riconoscimenti ufficializzati come miglior motore della propria categoria rispettivamente in ordine cronologico al: 3.0 V6, al 2.0 V6 Turbo, al 3.0 V6 24v e per ultimo al 2.5 V6 24v nell'anno 2000.\nIl V6 Busso oltre ad equipaggiare le versioni di punta di vari modelli Alfa Romeo, \u00e8 stato montato anche su modelli al vertice di altre case automobilistiche, per citarne alcuni: Lancia Thema, Lancia K, Lancia Thesis, Fiat Croma, il fuoristrada Rayton Fissore Magnum e persino su sportive come l'Ultima GTR, la Hawk HF Series (che \u00e8 una replica con telaio tubolare della Lancia Stratos) la DAX e la Gillet Vertigo sports car.\nLa prima versione.\nIl motore dell'Alfa 6 era un 6 cilindri a V di 60\u00b0 di 2492 cm\u00b3 con un alesaggio di 88 mm e una corsa di 68,3\u00a0mm. Come gi\u00e0 fatto in precedenza dall'Alfa, questa cilindrata era la base di partenza per motori pi\u00f9 grandi e dopo alcuni anni il propulsore crebbe sino a 3 litri.\nLa soluzione di disporre i cilindri a V di 60\u00b0 consente di ottenere un motore pi\u00f9 corto di un 6 cilindri in linea, che al contempo lo rende compatto e ben equilibrato. L'albero a gomiti poggiava su quattro supporti.\nEcco cosa ricorda di quel periodo il progettista del motore:\nSuccessive evoluzioni.\nIl 3.0 V6.\nIl propulsore portato a 3 litri nello specifico aveva una cilindrata di 2959\u00a0cm\u00b3. Questa versione venne per prima montata sulle Alfa 75 3.0 V6 (188 CV) e successivamente sull'Alfa Romeo SZ con cui si raggiunse l'apice prestazionale in questa precisa configurazione con 210 CV. Lo stesso 3 litri 12 valvole, in versione aggiornata e rivista fu montato sull'Alfa 164 gi\u00e0 dal debutto nel finire del 1987 con una potenza di 192 CV, successivamente nel 1990 in versione potenziata a 200\u00a0CV (147\u00a0kW) sulla 164 Quadrifoglio (commercializzata per poco pi\u00f9 di un anno) che in questa configurazione era in grado di raggiungere i 237\u00a0km/h. L'ultima Alfa Romeo equipaggiata con questo propulsore \u00e8 stata l'Alfa Spider \"916\" (prima serie) che al momento del debutto, nel 1995 \u00e8 stata lanciata con il 3.0 V6 12v da 192 cavalli. Quest'ultima verso la fine del 1998 sostituir\u00e0 questa unit\u00e0 con il 2.0 V6 Turbo ed il 3.0 V6 24v.\nIl V6 Turbo.\n\u00c8 un propulsore di cui l'ingegner Giuseppe Busso gi\u00e0 dagli anni 80 desiderava la realizzazione. Con l'esigenza concreta anche da parte di Alfa Romeo di dover commercializzare un'unit\u00e0 pi\u00f9 potente delle 3 litri senza subire le penalizzazioni fiscali, si diede via al suo sviluppo, debuttando nel gennaio 1991 sulla versione pi\u00f9 prestazionale dell'Alfa 164. I punti di forza erano: la potenza, la coppia motrice, l'elasticit\u00e0 e la silenziosit\u00e0 di marcia.\nIl V6 Turbo, completamente realizzato in lega di alluminio, in pratica \u00e8 la versione sovralimentata del 3.0 V6 \"Busso\" di cui i 6 cilindri a \"V\" di 60\u00b0 sono stati portati alla cubatura di 1996\u00a0cm\u00b3. Fu il primo motore a totale gestione elettronica: fu dotato di sistemi di controllo motore a tecnologia digitale, tra i quali il controllo della detonazione cilindro per cilindro, un\u2018affinata gestione della sovralimentazione e l'applicazione, in un secondo tempo, dell'acceleratore elettronico. Il frazionamento ha portato ad valore di elasticit\u00e0 superiore ai motori 3 litri, riducendo cos\u00ec anche il tipico \"turbo lag\" dei sovralimentati a benzina. La sovralimentazione \u00e8 stata affidata ad una turbina Mitsubishi/Piaggio TD05H raffreddata da intercooler, mentre a partire dal 1992 da una Garrett T25.\nNel 1991 il 2.0 V6 Turbo Alfa Romeo venne decretato come il miglior propulsore al mondo nella sua categoria. La capacit\u00e0 del motore plurifrazionato di resistere a potenze specifiche molto alte lo ha reso il primo 6 cilindri costruito in serie in grado di erogare potenze specifiche superiori a 102,5 CV/litro (76\u00a0kW/litro) arrivando a 105 CV/litro (78\u00a0kW/litro). Le prestazioni al momento del debutto erano di 210 CV a 6000 giri (zona rossa a quasi 7000), coppia massima di 30,6 kgm disponibile gi\u00e0 a 2750 giri (27.5 kgm 2400 sulla GTV). La 164 V6 Turbo '91 cos\u00ec poteva sfiorare i 245\u00a0km/h ed accelerare da 0 a 100 in circa 7 secondi. Negli anni successivi vennero equipaggiate con questo propulsore: la 164 Super \"V6 TB\" (1992-1997), la GTV prima serie \"V6 TB\" (1995-1998), la GTV seconda serie \"2.0 V6 TB Lusso \" (1998-2000), la Spider 916 \"2.0 V6 TB\" (1999-2000) e la 166 Super \"2.0 V6 TB\" (1998-2000) .\nNel 2000 \u00e8 stata cessata la produzione. Le successive normative sull'inquinamento avrebbero reso necessario un adeguamento, anche se \u00e8 noto che vi fossero gi\u00e0 varie evoluzioni di questa unit\u00e0, sviluppate qualche anno prima. I vertici del gruppo non ritenevano economico proseguire con i motori sovralimentati a benzina, i quali comportavano maggiori costi di realizzazione oltre ad esser stati considerati dagli stessi in fase di controtendenza commerciale e sostituibili con gli aspirati 3.0 ed il 3.2 che sarebbe arrivato appena due anni dopo. Tale analisi si rivel\u00f2 totalmente errata: Alfa Romeo \u00e8 rimasta per circa un decennio tra gli unici costruttori privi a catalogo di vetture sovralimentate a benzina. \nIl 2.0 V6 Turbo, \u00e8 considerato come l'ultimo motore totalmente Alfa Romeo, in quanto oltre ad esser nato ad Arese e sviluppato ad Arese, fu progettato precedentemente all'acquisizione da parte del Gruppo Fiat, soltanto la messa a punto ed i collaudi saranno successivi ma in totale autonomia, come si evince anche dalla componentistica.\nRimarr\u00e0 alla storia anche come l'ultimo motore turbo benzina realizzato direttamente dall'Alfa Romeo ed \u00e8 l'ultimo propulsore su cui Giuseppe Busso lavor\u00f2.\nIl 2.5 V6 24v ed il 3.0 V6 24v.\nNel 1992 ci fu un'ulteriore evoluzione, in cui il 3.0 V6 fu dotato di quattro valvole per cilindro. Il V6 24 valvole deriv\u00f2 molti degli elementi dal V6 12 valvole, quali il basamento, le canne, l'albero a gomito, la pompa, il filtro e la coppa dell'olio, oltre a vari accessori secondari. Realizzati espressamente per il 24 valvole furono i pistoni, le teste dei cilindri in alluminio, gli alberi di distribuzione con il loro sistema di comando, il sistema di gestione ed accensione elettronici, le candele (che avevano, per la prima volta, una durata di 100.000\u00a0km) con bobine singole e ovviamente le valvole. In precedenza si \u00e8 ricordato come l'angolo fra le valvole del 6 cilindri a 12 valvole era di 46\u00b0: per il 24 valvole, tale valore venne ulteriormente ridotto a 37\u00b010'. Un angolo cos\u00ec ridotto tra le valvole permette di ottenere una camera di combustione di superiore compattezza, riducendo le perdite per calore, e condotti di aspirazione dall'andamento verticale rispetto all'asse del cilindro. La maggiore efficienza di aspirazione del V6 24 valvole, era evidente a tutte le alzate delle valvole rispetto al V6 12 valvole. Particolare importanza venne data al raffreddamento della testata, creando vie di circolazione dell'acqua per far nascere moti turbolenti in grado di migliorare lo scambio di calore. La distribuzione del V6 24 valvole prevede 4 alberi a camme comandati da una cinghia dentata con relativo tendicinghia e con un ammortizzatore idraulico che frena le oscillazioni della cinghia. Gli alberi a camme agiscono sulle valvole tramite bicchierini idraulici che permettono il controllo automatico del gioco valvole.\nIl rinnovato V6 a 4 valvole per cilindro venne realizzato sia, in un secondo momento, con la cilindrata di 2.5 litri con potenza di 190\u00a0CV e montato su Alfa 156 e 166, pregiato inoltre del riconoscimento del \"Engine of the Year Award 2000\" nella sua categoria) sia in versione 3.0 litri. Il 3 litri V6 a 24 valvole al debutto equipaggiava l'Alfa 164 V6 24v con 210 CV e subito dopo le nuove versioni sportive (la Quadrifoglio e la successiva Q4), che arrivarono ad erogare in versione catalizzata rispettivamente 170\u00a0kW (232 CV) e 168\u00a0kW (228 CV), che permettevano alla 164 Quadrifoglio Verde del 1992 di toccare i 245\u00a0km/h di punta. Nel 1991 il 3.0 V6 24v fu montato sul prototipo marciante denominato \"164 Proteo\", la cui potenza del propulsore per l'occasione era di 260 CV. Nel 1997 il 3.0 venne montato sull'Alfa GTV con potenza di 220 CV (euro2) e nel 1998 con 218 CV (euro3), che con la possibilit\u00e0 di adottare un kit aerodinamico specifico sfiorava i 250\u00a0km/h; nel 1998 il 3.0 sull'Alfa 166 erogava 228 CV e nel 1999 sull'Alfa Spider (916) fu montato in versione da 218 CV.\nIl 3.2 V6.\nA partire dal 2002 il motore V6 24V debutt\u00f2 con la cilindrata portata a 3,2 litri. Venne da prima montato sulla versione sportiva dell'156 denominata \"156 GTA\" e sulla 147 GTA. Nel 2003 il 3.2 V6 venne adottato sul restyling della 166, sulla GT, sulla Spider e sulla GTV, che divenne l'Alfa Romeo stradale pi\u00f9 veloce con 255\u00a0km/h di punta massima, fino alla presentazione nel 2007 della 8C.\nI 250 cavalli sono stati ottenuti con senza adottare variatori di fase.\nNel dicembre 2005 risulta terminata la produzione del \"V6 Busso\", per via delle previste normative antinquinamento Euro 5 e successive. La Fiat decise che adeguare alla normativa euro 5, che sarebbe arrivata solo nel 2010, avrebbe richiesto un investimento molto alto e prefer\u00ec sostituirlo adottando altri propulsori V6 di origine Holden. Solo nel 2016 - a distanza di quasi 10 anni - il gruppo ritorner\u00e0 a usare un propulsore V6, questa volta con bancate di 90\u00b0 e bi-turbo progettato da Gianluca Pivetti, gi\u00e0 in forza alla Ferrari, motore che equipaggia la Giulia Quadrifoglio e successivamente anche la Stelvio, con cilindrata di 2,9 litri e potenza di 510 CV.\nUlteriori sviluppi ed i \"BiTurbo\".\nGli ingegneri dell'Alfa Romeo hanno lavorato ed ultimato ulteriori versione del V6 Busso, ma che in un secondo momento non hanno avuto il via per la commercializzazione. Verso la fine del 1992 fu realizzata la versione multivalvole e con punterie idrauliche del 2.0 V6 Turbo. La nomenclatura visibile su qualche esemplare era \"TB V6 24v\". Tale propulsore era dedicato in un primo momento alla 164 Super e successivamente alla GTV e 166. La potenza annunciata era tra i 230 ed i 250 cavalli a 6250 giri, con picchi superiori in overboost.\nA met\u00e0 anni 90 era pronto e collaudato il 2.5 V6 con due turbocompressori (uno per bancata). Era previsto in particolar modo per l'attesa 166 Q4 che si faceva annunciare con una potenza di 270 CV. Il pubblico ebbe modo di vederlo in modo statico soltanto sulla concept Nuvola presentata al Salone di Parigi nel 1996. In questo caso la potenza dichiarata era di 300\u00a0CV a 6000 giri e la velocit\u00e0 raggiungibile per questa vettura era di 280\u00a0km/h.\nNello stesso anno fu la volta del 3.0 V6 24 BiTurbo. Anche in questa configurazione vi era un turbocompressore per bancata. Le potenze attese per la commercializzazione erano a partire dai 340 CV. Il prototipo Scighera si pregi\u00f2 di questo propulsore ma dalla potenza dichiarata di 410 CV a 7500 giri. In tale configurazione la velocit\u00e0 dichiarata di questa sportiva era di ben 299\u00a0km/h.\nUltimo sviluppo ufficiale di questo propulsore \u00e8 stato il 3.5 aspirato che equipaggiava la 156 GTAm presentata al Motor Show di Bologna nel 2002. Si trattava del 3.2 portato alla cilindrata di 3.548\u00a0cm\u00b3; la potenza dichiarata era di 300 CV.\nIl motore nelle competizioni.\nLa massima \"evoluzione\" del V6 progettato da Giuseppe Busso \u00e8 costituita dall'unit\u00e0 montata sulla 155 V6 TI che ha vinto il Campionato DTM nel 1993 con Nicola Larini e che disput\u00f2 anche l'ITC (Campionato Internazionale FIA Turismo) con le vetture nella livrea Martini. Con la 155 DTM/ITC disput\u00f2 alcune gare anche Giancarlo Fisichella. Alcuni degli altri piloti che hanno corso con la 155 DTM/ITC furono: Alessandro Nannini, Gabriele Tarquini, Stefano Modena, Christian Danner, Michael Bartels.\nIn seguito il Busso venne sostituito da un V6 con angolo di bancata pari a 90\u00b0, derivato dal motore PRV, in quanto il regolamento prevedeva che il motore da competizione dovesse avere lo stesso interasse tra i cilindri e lo stesso angolo di bancata di un motore montato su una vettura della casa. Alfa Romeo in quel periodo si era unita alla Lancia e quindi fu possibile utilizzare come base il PRV, motore con un angolo di bancata di 90\u00b0 montato anche sulla Lancia Thema. Per motivi di marketing venne omologato anche il motore V8 montato sull'Alfa Romeo Montreal ed il tutto venne nascosto fino ad una recente intervista all'ing.Limone. Il V6 \"Busso\" \u00e8 stato utilizzato fino all'inizio degli anni 2000 anche in competizioni FIA GT come propulsore della Gillet Vertigo, nonch\u00e9 su numerosi prototipi come le Lucchini del Campionato Italiano Prototipi.\nLa fine.\nQuesto motore, in versione 3.2 \u00e8 stato l'ultimo componente realizzato nello storico Stabilimento Alfa Romeo di Arese dove tra l'altro la produzione di vetture Alfa Romeo venne interrotta nel 2000. Il 31 dicembre 2005, infatti, \u00e8 stato sfornato l'ultimo motore V6 e il suo progettista Giuseppe Busso \u00e8 deceduto pochi giorni dopo, il 3 gennaio 2006. Al termine della celebrazione funebre numerosi appassionati del marchio si sono ritrovati spontaneamente davanti al piazzale della chiesa mettendo in moto i loro sei cilindri come segno di estremo saluto al leggendario progettista.\nSi era paventata inoltre la possibilit\u00e0 da parte della Cosworth di rilevare le catene di montaggio del sei cilindri per continuarne la produzione ad Arese e venderlo a Case terze (si era vociferato di case asiatiche), ma anche di continuare le forniture alla Fiat. Quest'ultima ha rifiutato questa soluzione, dovendo smantellare le linee di produzione e porre fine al V6 Busso, che comunque nella sua ultima evoluzione di 3.2 litri era gi\u00e0 conforme alle normative Euro 4, ma non idoneo alle sempre pi\u00f9 restrittive normative sull'inquinamento.\nNonostante la produzione sia cessata ci sono ancora vetture che nascono con questo motore sotto il cofano; una di queste \u00e8 stata l'Alfa Romeo Sbarro Diva, un prototipo di coup\u00e9 sportiva molto leggera con massa dichiarata di 1000\u00a0kg e potenza dichiarata di 290\u00a0CV, realizzato in collaborazione con la carrozzeria di Franco Sbarro e presentato al Salone dell'automobile di Ginevra 2006. Ma la Diva non \u00e8 stata l'unica, anche la Monte Carlo Automobile Quadrifuel del 2010 \u00e8 stata concepita con questo motore, in versione potenziata a 300 CV ma con la caratteristica di poter essere alimentato con 4 diversi tipi di carburanti alternativi."}
{"id": "3276564", "revid": "547034", "url": "https://it.wikipedia.org/wiki?curid=3276564", "title": "Ritratto di guerriero con scudiero", "text": "Il Ritratto di guerriero con scudiero \u00e8 un dipinto a olio su tela (90x73 cm) attribuito a Giorgione o a un artista imprecisato di scuola veneta, databile al 1502-1510 circa e custodito nella Galleria degli Uffizi a Firenze.\nStoria.\nL'opera arriv\u00f2 a Firenze nel 1821, per uno scambio con la Galleria Imperiale di Vienna, oggi Kunsthistorisches Museum. Anteriormente \u00e8 registrata negli inventari del Castello di Praga del 1718 con attribuzione a scuola di Tiziano.\nCome la maggior parte delle opere riferibili a Giorgione, la critica non \u00e8 concorde sull'attribuzione n\u00e9 sulla datazione, che oscilla tra il 1500 e il 1510, anno della morte del pittore.\nQuando arriv\u00f2 a Firenze era gi\u00e0 ascritta a Giorgione, attribuzione confermata nell'inventario del 1825. L'attribuzione venne poi messa in discussione, cos\u00ec come l'identificazione, priva di alcun avallo scientifico, col Gattamelata. Roberto Longhi (1946) riprese la tradizionale assegnazione a Giorgione, confermata con riserve da Salvini (1954) e smentita da Zampetti (1968), che parl\u00f2 di una copia da un originale giorgionesco perduto. Altri hanno fatto i nomi di collaboratori e seguaci di Giorgione quali il Cavazzola, il Morone o Giovan Francesco Caroto. Per il colorito metallico \u00e8 stato fatto anche il nome del Romanino.\nLa datazione al 1502-1505 circa metterebbe la tela in relazione con la possibile presenza di Giorgione alla corte di Caterina Cornaro, regina spodestata di Cipro, che aveva raccolto attorno a s\u00e9 ad Asolo un esclusivo circolo di intellettuali e artisti. L'intonazione malinconica dell'opera ha, infatti, fatto pensare ad un legame con le discussioni sull'amore degli \"Asolani\" di Pietro Bembo, pubblicato nel 1505, ma oggetto di una lavorazione pi\u00f9 lunga.\nDell'opera esiste una copia a Roma, in collezione Gattamelata, e una del XIX secolo nel Palazzo Comunale di Narni.\nL'opera \u00e8 stata restaurata nel 1990 e in tale occasione \u00e8 tornata alla ribalta un'attribuzione alla fase tarda di Giorgione, mentre apparve meno probabile che mai l'ipotesi che si trattasse di una copia da un originale perduto.\nDescrizione e stile.\nIl ritratto \u00e8 composto come una piccola scena di genere, anticipando un gusto prettamente secentesco: il guerriero indossa una armatura brunita, guarda direttamente lo spettatore con un'espressione malinconicamente accigliata, regge una spada a due mani in posizione verticale, appoggiato a un parapetto, tipico elemento dei ritratti a mezza figura, dove si trovano una scintillante celata con visiera a mantice, una mazza ferrata e gli speroni da cavaliere. Dietro all'uomo d'armi vi \u00e8 un paggio/scudiero che regge la lancia, di profilo, abbigliato con una sgargiante veste rossa, una gorgiera d'armatura e un berretto bianco.\nSe l'identificazione tradizionale col Gattamelata (morto nel 1443) appare ormai tramontata, \u00e8 stato fatto come nome possibile dell'effigiato quello del condottiero Bartolomeo d'Alviano, capo delle truppe veneziane nella vittoria contro l'imperatore Massimiliano I in Cadore nel 1508."}
{"id": "3276566", "revid": "281779", "url": "https://it.wikipedia.org/wiki?curid=3276566", "title": "Poro nucleare", "text": "Il poro nucleare \u00e8 un complesso proteico dalla forma assimilabile ad un cilindro che attraversa entrambe le membrane che costituiscono l'involucro nucleare, a livello del quale le membrane si fondono tra loro. Il numero di pori varia in relazione alle dimensioni del nucleo, ma soprattutto in conseguenza dell'attivit\u00e0 biosintetica della cellula. Mediamente una cellula somatica umana possiede circa quattromila pori nucleari, mentre il nucleo di un uovo di anfibio, che ha un alto livello di sintesi e di trasporto di RNA nel citoplasma, ne possiede decine di migliaia.\nComponenti.\nI pori nucleari sono composti da otto proteine canale disposte ad ottamero e da centinaia di altre proteine che formano le diverse subunit\u00e0, per un totale di 120\u00a0MDa di massa; queste proteine prendono il nome di nucleoporine. Esistono le subunit\u00e0 ad anello, subunit\u00e0 a colonna, subunit\u00e0 laminare, subunit\u00e0 anulare, fibrille e canestro nucleare.\nLe molecole pi\u00f9 piccole (fino a 5\u00a0kDa) attraversano il poro per diffusione, molecole pi\u00f9 grandi (fino a 60\u00a0kDa) prive di segnali di localizzazione nucleare (NLS, \"nuclear localisation signal\") passano con velocit\u00e0 inversamente proporzionale alla loro massa.\nDalle osservazioni di microscopia elettronica si ritiene che il poro sia formato da due anelli:\nI due ottameri sono collegati tra loro grazie a una struttura a raggiera, formata da proteine che delimitano il canale centrale che attraversa l'involucro. All'interno del canale sono state riscontrate altre proteine e trasportatori responsabili del movimento delle macromolecole attraverso la membrana nucleare. Il centro del poro appare spesso contenere una struttura simile a un tappo detta \"plug\". Non \u00e8 ancora chiaro se ci\u00f2 corrisponda a una struttura facente parte del poro o se si tratti solo di un \"cargo\" molecolare catturato mentre transita attraverso il poro.\nLe molecole pi\u00f9 piccole non passano attraverso il canale centrale, ma attraverso canali pi\u00f9 piccoli (9-10\u00a0nm) ricavati tra i \"raggi\", mentre quelle pi\u00f9 grandi necessitano di un segnale che permetta loro di allargare il canale.\nInoltre i pori nucleari sono assenti nella cellula procariotica perch\u00e9 priva di un nucleo ben definito.\nDimensioni e complessit\u00e0.\nL'intero complesso del poro nucleare ha un diametro di circa 120\u00a0nm, il diametro dell'apertura (diametro funzionale) \u00e8 di circa 9 nanometri e la sua \"profondit\u00e0\" \u00e8 di circa 200\u00a0nm. Si suppone che il poro possa dilatarsi fino a circa 26\u00a0nm per consentire il passaggio delle molecole. La massa molecolare del complesso del poro nei mammiferi \u00e8 di circa 120\u00a0MDa e contiene circa 30 componenti proteiche diverse, ognuna in pi\u00f9 copie. Al contrario, nel lievito Saccharomyces cerevisiae \u00e8 pi\u00f9 piccolo, pesa solo 66 MDa."}
{"id": "3276571", "revid": "287204", "url": "https://it.wikipedia.org/wiki?curid=3276571", "title": "Pedro Oliveiro Guerrero", "text": "Biografia.\nPedro Guerrero, abbreviazione di Pedro Oliveiro Guerrero Castillo, conosciuto come \"Cuchillo\" (let. \"coltello\") per la sua usanza di uccidere le sue vittime con un coltello, \u00e8 stata una figura del crimine organizzato e del terrorismo legata ai cartelli della droga e alle associazioni sovversive della Colombia (AUC, ERPAC) e dell'America latina in generale (Contras).\nTra i signori della droga pi\u00f9 ricercati a livello internazionale, in particolare negli Stati Uniti d'America per traffico di droga, e in Colombia dalle forze di sicurezza per il suo coinvolgimento in traffico di stupefacenti, appartenenza a gruppi terroristici e paramilitari e per il suo ruolo chiave in almeno 2-3.000 omicidi a sfondo criminale, la maggior parte di essi avvenuti quando era a capo di una delle milizie dell'AUC. Su di lui era presente una taglia di 2 milioni e mezzo di dollari per chi lo avesse catturato o comunque dato informazioni utili ai fini delle attivit\u00e0 investigative.\nOltre alle attivit\u00e0 di droga, figurava tra le file degli elementi pi\u00f9 attivi nella insurrezione civile colombiana, legato a gruppi paramilitari di ultradestra come l'Autodefensas Unidas de Colombia. Nel 2006 la banda estremista di cui faceva parte rifiut\u00f2 un accordo di tregua con il governo di \u00c1lvaro Uribe V\u00e9lez e fu in seguito smembrata dagli arresti e dalle attivit\u00e0 d'indagine. Centinaia di appartenenti di questa banda e numerose altre decimate dallo Stato si allontanarono dai riflettori sulla guerra civile, preferendo entrare nel pi\u00f9 redditizio campo della produzione e distribuzione internazionale di cocaina.\nIn risposta a ci\u00f2, nello stesso anno Guerrero form\u00f2 un altro gruppo insurrezionalista insieme ad alcuni seguaci del precedente movimento guerrigliero: l'Esercito Rivoluzionario Popolare Antiterroristico della Colombia (ERPAC), ufficialmente costituito per combattere i gruppi di estrema sinistra. Se ne mise alla guida completa dopo un breve periodo di militanza. Oltre all'azione prima di guerriglia, Guerrero sfrutt\u00f2 il potenziale bellico di un tale esercito intromettendo il gruppo nel traffico di droga e nei sequestri di persona, trovando in ci\u00f2 l'ostilit\u00e0 delle Forze Armate Rivoluzionarie della Colombia (FARC) gi\u00e0 da tempo in movimento in quei settori.\nMorte.\nLa sera del 24 dicembre 2010, in un'area rurale di Puerto Elvira, dipartimento di Meta (Colombia meridionale), in una maxi operazione connessa di esercito e reparti della polizia giudiziaria e antidroga che ha visto il spiegamento di 500 uomini vengono arrestati 8 componenti delle forze di difesa personale di Guerrero, tra cui il suo vice Harold Rojas Pineros, e perlustrata l'intera area al fine di ultimare lo schema del raid aereo previsto poco dopo. Nel corso dell'operazione due poliziotti rimangono uccisi in alcuni scontri a fuoco. La notte coincidente col giorno di Natale, viene effettuato il blitz per via aerea nel quale l'intera zona viene bombardata.\nGuerrero, la cui presenza nell'area era stata certificata nel corso della maxioperazione, riesce a fuggire nonostante le ferite riportate nel bombardamento e fa perdere le sue tracce. Comunque, due giorni dopo l'attacco, i cadaveri rinvenuti sul luogo del blitz vengono esaminati e man mano identificati tramite la convalidazione delle impronte digitali. Dopo che il 28 dicembre un corpo in stato avanzato di decomposizione viene identificato in quello del trafficante ricercato, il 29 dicembre il presidente Juan Manuel Santos diffonde in un comunicato ufficiale la notizia, spiegando che l'uomo era stato ritrovato con vicino \u00abil coltello con cui sgozzava le sue vittime\u00bb."}
{"id": "3276573", "revid": "92723", "url": "https://it.wikipedia.org/wiki?curid=3276573", "title": "Jaime Balmes", "text": "Attivo apologista, in sue pubblicazioni quali \"Il protestantesimo paragonato al cattolicesimo nei suoi rapporti con la civilt\u00e0\" (1842-1844) entr\u00f2 in prima linea in difesa delle dottrine della Chiesa cattolica. Andando contro i pi\u00f9 attivi conservatori, prese le difese rispetto alle riforme di Pio IX e contribu\u00ec al rinnovamento della scolastica; tent\u00f2, inoltre, di trovare una conciliazione tra i carlisti e il partito isabellista. Da sacerdote, svolse un'intesa attivit\u00e0 didattica a Barcellona e a Madrid dove insegn\u00f2 matematica."}
{"id": "3276574", "revid": "404449", "url": "https://it.wikipedia.org/wiki?curid=3276574", "title": "Casalecci", "text": ""}
{"id": "3276575", "revid": "404449", "url": "https://it.wikipedia.org/wiki?curid=3276575", "title": "San Martino (Grosseto)", "text": ""}
{"id": "3276583", "revid": "276327", "url": "https://it.wikipedia.org/wiki?curid=3276583", "title": "Antologia Planudea", "text": ""}
{"id": "3276585", "revid": "276327", "url": "https://it.wikipedia.org/wiki?curid=3276585", "title": "Appendice Planudea", "text": ""}
{"id": "3276586", "revid": "276327", "url": "https://it.wikipedia.org/wiki?curid=3276586", "title": "Appendix Planudea", "text": ""}
{"id": "3276589", "revid": "101175", "url": "https://it.wikipedia.org/wiki?curid=3276589", "title": "Moriwaki", "text": ""}
{"id": "3276597", "revid": "767487", "url": "https://it.wikipedia.org/wiki?curid=3276597", "title": "Bardelys il magnifico", "text": "Bardelys il magnifico (\"Bardelys the Magnificent\") \u00e8 un film muto del 1926 diretto da King Vidor. La sceneggiatura si basa su \"Bardelys the Magnificent\", romanzo di Rafael Sabatini, pubblicato a Boston e New York nel 1905.\nProdotto dalla Metro-Goldwyn-Mayer, aveva come interpreti John Gilbert, Eleanor Boardman, Roy D'Arcy, Lionel Belmore, Emily Fitzroy.\nNel film appare un giovane John Wayne, non accreditato nei titoli di testa, qui alla sua seconda prova in un ruolo cinematografico.\nUn estratto del film compare in \"Maschere di celluloide\" di King Vidor. Per lungo tempo il film fu considerato perduto perch\u00e9 ne erano state distrutte (si credeva) tutte lo copie per una questione di diritti d'autore.\nTrama.\nBardelys, grande amico del re e famoso tombeur des femmes, viene sfidato dal suo rivale Chatellerault a chiedere la mano della bellissima Roxalanne, una nobile campagnola, appartenente a una famiglia di oppositori di Luigi XIII. Mentre si reca con la sua scorta in provincia, Bardelys assiste agli ultimi momenti di un uomo ferito a morte che gli affida alcuni documenti e dei gioielli appartenenti alla sua amata. Bardelys promette al moribondo di ritrovarla ma, mentre si trova in una locanda, viene scambiato per lo sconosciuto dai soldati del re che cercano di arrestarlo. Bardelys fugge, trovando rifugio al castello dei de Lavedan, dove Roxalanne lo nasconde in camera sua. Licenziata la scorta, Bardelys approfitta dell'equivoco per entrare nelle grazie di Roxalanne e dei de Lavedan perch\u00e9 il morto, per cui lui adesso si spaccia, apparteneva pure lui alla Fronda come i suoi ospiti. Ma un altro spasimante della giovane, geloso del favore dato al nuovo venuto, lo accusa di non amare Roxalanne, cui lui fa la corte, ma di essere promesso a un'altra donna. Le carte del morto, in possesso di Bardelys, lettere e documenti in cui si professa amore per un'altra, lo denunciano, n\u00e9 lui riesce a spiegarsi. Roxalanne, gelosa e furibonda, lo denuncia ai soldati e l'aristocratico viene arrestato. Davanti ai giudici, Bardelys protesta la sua identit\u00e0, chiedendo l'appoggio di Chatellerault che vede presente nella sala. Ma costui, pronto a cogliere finalmente l'occasione di vendicarsi del rivale, nega di averlo mai conosciuto. Non solo, quando si accorge che Roxalanne si \u00e8 pentita di aver denunciato Bardelys, le promette la salvezza dell'uomo che lei ama se acconsentir\u00e0 a sposare lui. Roxalanne accetta, ma Chatellerault, dopo il matrimonio, non rispetta i patti. Portato al capestro, Bardelys sfugge al boia, ma \u00e8 solo l'arrivo del re a salvarlo. Liberato, si batte in duello con Chatellerault, uccidendolo: libera cos\u00ec Roxalanne dal vincolo matrimoniale che aveva dovuto subire.\nProduzione.\n\"Motion Picture News\" del 16 maggio 1925 annunciava che la MGM aveva acquistato i diritti del romanzo di Sabatini (che lo scrittore cedette per la durata di dieci anni) e che il film avrebbe avuto come protagonista John Gilbert. Il 14 marzo 1926, \"Film Daily\" riportava che Dorothy Farnum aveva completato la stesura della sceneggiatura. Le riprese durarono da inizio aprile a inizio giugno 1926 e il film, in gran parte, venne girato negli studi di Culver City della MGM.\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 23 settembre 1926 con il numero LP23140.&lt;br&gt;\nAlla serata di gala, davanti a un pubblico che annoverava grandi nomi tra cui spiccava la presenza di Lillian Gish e quella di Lew Cody e di Mabel Normand, freschi sposi, il film fu presentato in prima al Carthay Circle Theatre di Los Angeles il 30 settembre 1926, con l'accompagnamento dalle musiche di R.H. Bassett, che erano state composte per l'occasione.\nDopo un'altra prima newyorkese il 31 ottobre, il film venne distribuito nelle sale il 21 novembre.\nConservazione.\nQuando i diritti del romanzo di Sabatini spirarono, la MGM non li rinnov\u00f2 e fu quindi obbligata a distruggere il film, inclusi i negativi. L'unico spezzone del film rimasto era un trailer pubblicitario e un breve estratto inserito in \"Maschere di celluloide\" di Vidor. Una copia incompleta al nitrato, mancante di un rullo, fu trovata in Francia nel 2006 e fu la base per la ricostruzione del film fatta dalla Lobster di Parigi presentato nel 2009 al San Francisco Silent Film Festival e, in Italia, alle Giornate del Cinema Muto di Pordenone.\nCritica.\n\"Quel tanto di storico che il film racchiude \u00e8 soverchiato dalla parte romantica, che conferisce al lavoro interesse maggiore di quanto potrebbe lo svolgimento documentario. I grandi cappelli piumati, i giustacuori di velluto, i colli di pizzo e le sciabole sguainate formano un insieme che si adatta benissimo allo schermo e quando l'inscenatore, o direttore artistico che dir si voglia, \u00e8 un maestro nell'arte sua come lo \u00e8 King Vidor che ha diretto il film attuale, la vicenda risulta sicuramente movimentata e nel contempo aggraziata\".\nDate di uscita.\nIMDb\nAlias"}
{"id": "3276600", "revid": "599013", "url": "https://it.wikipedia.org/wiki?curid=3276600", "title": "Giorgio Troncon", "text": "Biografia.\nAttivit\u00e0 da giocatore.\nA 16 anni, nel 1957, l'esordio in serie A, nel Treviso.\nCon i ruoli di tre quarti centro, tre quarti ala ed estremo ha giocato con il , il Venezia, il di Napoli, il Villorba, per chiudere la carriera di giocatore nel Vecio Rugby Treviso.\nDal 1962 al 1972 ha giocato nella Nazionale di rugby a 15 dell'Italia, partecipando anche a tour con la selezione italiana come quello in Inghilterra e Galles nel settembre 1963.\nAttivit\u00e0 da allenatore.\nCome giocatore/allenatore ha guidato il Treviso, il Gruppo Sportivo Esercito di Napoli e il Villorba. \nCome tecnico ha allenato le giovanili e la prima squadra del Benetton Rugby Treviso, il (club del quale fu cofondatore) e il .\nRiconoscimenti.\nOltre alla medaglia di bronzo al valore atletico Troncon fu insignito dell'Ovale d'oro con serto d'alloro e della targa Franco Chiaserotti \u201cUna vita per il Rugby\u201d 1999 entrambe conferite dal Centro Italiano Amatori Rugby."}
{"id": "3276601", "revid": "1652635", "url": "https://it.wikipedia.org/wiki?curid=3276601", "title": "Circolo vizioso (racconto)", "text": "Circolo vizioso (\"Runaround\"), tradotto anche come Girotondo, \u00e8 un racconto fantascientifico scritto da Isaac Asimov. Pubblicato per la prima volta nell'ottobre del 1942 sulla rivista Astounding Science Fiction, fa parte dell'antologia \"Io, Robot\" ed \u00e8 stato inserito anche in altre raccolte di racconti di Asimov. \u00c8 il primo lavoro di Asimov in cui vengono compiutamente enunciate le Tre leggi della robotica.\nTrama.\nGregory Powell e Mike Donovan sono giunti su Mercurio da circa 12 ore e la loro missione \u00e8 quella di accertarsi che sia possibile riattivare le miniere presenti sul pianeta, in disuso da molti anni. I due si trovano in una miniera e i pannelli fotovoltaici che la raffreddano si stanno per disattivare a causa di un guasto. La missione dei due \u00e8 proprio quella di riparare il guasto grazie a un elemento chimico che si trova con facilit\u00e0 su Mercurio, il selenio.\nPer effettuare la loro missione hanno a disposizione un sofisticato e costoso robot, Speedy, che ha il compito di prelevare del selenio da una vicina pozza. Si verifica tuttavia un problema: Speedy inizia a girare attorno alla pozza senza effettuare alcuna operazione di prelevamento. I protagonisti si trovano cos\u00ec in seria difficolt\u00e0 in quanto non potendo riparare i pannelli, restano loro pochi giorni di vita. Si trovano cos\u00ec costretti a uscire dalla stazione per cercare di recuperare Speedy.\nPowell ricorda quindi che nei sotterranei della miniera ci sono alcuni vecchi robot risalenti alle precedenti missioni. Li accendono e chiedono loro di andare da Speedy a recuperarlo, ma i robot necessitano di essere cavalcati dagli umani per potersi spostare (a causa del fatto che vennero assemblati in un periodo di diffidenza degli umani verso i robot), cos\u00ec i due indossano delle tute che gli permettono di restare sotto il sole per circa 20 minuti e si incamminano verso la pozza di selenio.\nI protagonisti giungono nei pressi della pozza protetti dall'ombra di una montagna. I due si avvicinano abbastanza per contattare via radio Speedy e scoprire cos\u00ec che \u00e8 in una sorta di stato di \"ebbrezza\" e, mentre canta brani tratti da operette di Gilbert e Sullivan, crede che gli umani vogliano giocare con lui.\nAnalizzando la situazione Powell e Donovan scoprono che nel pozzo di selenio c'\u00e8 dell'attivit\u00e0 vulcanica, in particolare infiltrazioni di ossido di carbonio, dannoso per il robot. Dato che quando gli \u00e8 stato impartito l'ordine non era stato specificato che c'era un pericolo di morte per gli umani, la terza legge e la seconda legge della robotica sono entrate in conflitto, dal momento che il robot cerca di salvaguardare la sua vita e di obbedire agli ordini degli umani. Quindi Speedy cerca di avvicinarsi al pozzo in base alla seconda legge ma si allontana in base alla terza legge e cos\u00ec gira attorno alla pozza.\nNon potendo aumentare il potenziale della seconda legge, poich\u00e9 Speedy non li ascolta, provano ad aumentare il potenziale della terza legge in modo che il robot si allontani dalla pozza. Cos\u00ec tornano indietro, prendono dell'acido ossalico, che aumenter\u00e0 ancora il potenziale della terza legge, e lo fanno lanciare da uno dei robot verso la pozza. Speedy incomincia a tornare verso i due umani ma poi ritorna di nuovo a girare intorno al pozzo perch\u00e9 ha raggiunto nuovamente la stessa situazione di stallo. Powell decide di tentare di sfruttare la prima legge della robotica. Cos\u00ec esce dall'ombra e si avvicina a Speedy. Trascorsi i 20 minuti che Powell ha impiegato a raggiungere Speedy, l'umano si sente male per il caldo. Dopo alcuni momenti di esitazione il robot si accorge che l'umano sta male, esce dal suo stato di ebbrezza e lo soccorre riportandolo all'ombra.\nTornati alla base i protagonisti ordinano al robot di recuperare il selenio con la massima urgenza, riparano i pannelli fotovoltaici e si salvano."}
{"id": "3276602", "revid": "536103", "url": "https://it.wikipedia.org/wiki?curid=3276602", "title": "Document management system", "text": "Il Document management system (DMS), letteralmente \"Sistema di gestione dei documenti\" \u00e8 una categoria di sistemi software che serve a organizzare e facilitare la creazione collaborativa di documenti e di altri contenuti.\nTecnicamente si tratta di un'applicazione lato server che si occupa di eseguire operazioni talvolta massive sui documenti, catalogandoli ed indicizzandoli secondo determinati algoritmi. La definizione talvolta ha sovrapposizioni con il concetto di content management system (gestione dei contenuti). Quando il DMS \u00e8 utilizzato in un'azienda o in genere in un'organizzazione strutturata, viene spesso denominato enterprise content management (ECM), in questo contesto assume particolare importanza la funzione del workflow.\nStoria.\nA partire dagli anni ottanta, un certo numero di fornitori di software hanno cominciato a proporre sistemi per gestire i documenti cartacei. Questi sistemi trattavano unicamente documenti e immagini su supporto cartaceo.\nCon l'evoluzione dell'informatizzazione e della produzione digitale, gli applicativi hanno esteso la gestione ai documenti in formato elettronico. I primi sistemi di gestione elettronica dei documenti (EDM) gestivano solamente file scritti in formati proprietari o in un numero limitato di formati standard. Molti di questi sistemi successivamente estesero il supporto anche alla gestione delle immagini e alle versioni digitalizzate o scansionate di documenti originariamente prodotti su carta.\nI sistemi EDM si sono evoluti al punto in cui i sistemi potevano gestire qualsiasi tipo di formato di file che poteva essere memorizzato sulla rete. Le applicazioni sono cresciute fino a comprendere documenti elettronici, strumenti di collaborazione, sicurezza, flusso di lavoro e funzionalit\u00e0 di controllo.\nQuesti sistemi hanno consentito a un'organizzazione di acquisire fax e moduli, di salvare copie dei documenti come immagini e di archiviare i file di immagine nel repository per sicurezza e recupero rapido (recupero reso possibile perch\u00e9 il sistema ha gestito l'estrazione del testo dal documento nel processo di cattura e la funzione di indicizzazione del testo forniva capacit\u00e0 di recupero del testo).\nMentre molti sistemi EDM archiviano i documenti nel loro formato di file nativo (Microsoft Word o Excel, PDF), alcuni sistemi di gestione dei documenti basati sul web stanno iniziando a memorizzare i contenuti sotto forma di HTML. Questi sistemi di gestione delle politiche richiedono che il contenuto venga importato nel sistema. Tuttavia, una volta importato il contenuto, il software agisce come un motore di ricerca in modo che gli utenti possano trovare ci\u00f2 che stanno cercando pi\u00f9 velocemente. Il formato HTML consente una migliore applicazione delle capacit\u00e0 di ricerca come la ricerca full-text e lo stemming.\nComponenti.\nI sistemi di gestione dei documenti forniscono comunemente capacit\u00e0 di archiviazione, controllo delle versioni, metadati, sicurezza, indicizzazione e recupero. Ecco una descrizione di questi componenti:\nStandardizzazione.\nMolte associazioni di settore pubblicano i propri elenchi di particolari standard di controllo dei documenti utilizzati nel loro campo specifico. Di seguito \u00e8 riportato un elenco di alcuni dei documenti ISO rilevanti. Divisioni ICS 01.140.10 e 01.140.20. L'ISO ha anche pubblicato una serie di standard riguardanti la documentazione tecnica, coperti dalla divisione di 01.110.\nControllo dei documenti.\nLe normative governative richiedono che le aziende che lavorano in determinati settori controllino i propri documenti. Questi settori includono la contabilit\u00e0 (ad esempio: ottava direttiva UE, Sarbanes\u00a0\u2013Oxley Act), sicurezza alimentare (ad es. Food Safety Modernization Act negli Stati Uniti), ISO (menzionato sopra), produzione di dispositivi medici (FDA), produzione di sangue, cellule e prodotti tissutali (FDA), sanit\u00e0 (\"JCAHO\") e tecnologia dell'informazione (\"ITIL\"). Alcuni settori operano in base a requisiti di controllo dei documenti pi\u00f9 severi a causa del tipo di informazioni che conservano per la privacy, la garanzia o altri scopi altamente regolamentati. Gli esempi includono informazioni sanitarie protette(PHI) come richiesto dall'HIPAA o dai documenti di progetto di costruzione richiesti per i periodi di garanzia. Un piano strategico per i sistemi informativi (ISSP) pu\u00f2 modellare i sistemi informativi organizzativi su periodi di medio-lungo termine.\nI documenti archiviati in un sistema di gestione dei documenti, come procedure, istruzioni di lavoro e dichiarazioni di policy, forniscono la prova dei documenti sotto controllo. La mancata osservanza pu\u00f2 causare multe, perdita di affari o danni alla reputazione di un'azienda.\nI seguenti sono aspetti importanti del controllo dei documenti:\nDM integrato.\nLa gestione documentale integrata comprende le tecnologie, gli strumenti e i metodi utilizzati per acquisire, gestire, archiviare, conservare, consegnare e smaltire i \"documenti\" all'interno di un'azienda. In questo contesto, i \"documenti\" sono una miriade di risorse informative tra cui immagini, documenti di ufficio, grafici e disegni, nonch\u00e9 i nuovi oggetti elettronici come pagine Web, e-mail, messaggi istantanei e video.\nSoftware di gestione dei documenti.\nI documenti cartacei sono stati a lungo utilizzati per la memorizzazione delle informazioni. Tuttavia, la carta pu\u00f2 essere costosa e, se usata in modo eccessivo, sprecare. Il software di gestione dei documenti non \u00e8 semplicemente uno strumento, ma consente a un utente di gestire l'accesso, tenere traccia e modificare le informazioni memorizzate. Il software di gestione dei documenti \u00e8 un armadio elettronico che pu\u00f2 essere utilizzato per organizzare tutti i file cartacei e digitali. Il software aiuta le aziende a combinare file cartacei con file digitali e archiviarli in un unico hub dopo la scansione e l'importazione dei formati digitali."}
{"id": "3276616", "revid": "767487", "url": "https://it.wikipedia.org/wiki?curid=3276616", "title": "Il faro nella tempesta", "text": "Il faro nella tempesta (\"Out Yonder\") \u00e8 un film muto del 1919 diretto da Ralph Ince. Tratto dal lavoro teatrale \"The Girl From Out Yonder\" di Pauline Phelps e Marion Short che aveva debuttato a Baltimora l'11 agosto 1914, il film - che si credeva perduto - ha come interprete principale Olive Thomas.\nTrama.\nFlotsam \u00e8 la figlia del guardiano del faro Amos Bart. Usando la sua esperienza, salva la vita della signora Elmer dalle pericolose scogliere del New England. La signora \u00e8 in vacanza insieme al figlio Edward e a degli amici su uno yacht. Flotsam e Edward passano lunghe ore insieme finendo per innamorarsi. Ma quando lui si dichiara, il brutale Joey Clark che vuole Flotsam per s\u00e9, rivela che Amos, il padre della ragazza, ha ucciso anni prima il padre di Edward. Amos, che crede di aver commesso il fatto da ubriaco, confessa che Flotman non \u00e8 figlia sua. La sua vera madre era una donna sul punto di morire e lui e sua moglie hanno allevato la bambina come fosse la loro. Ora Amos incita la ragazza ad andare via con gli Elmer. Ma quando Flotsam viene a sapere che Amos avrebbe ucciso il padre del fidanzato, vuole ritornare al faro, seguita dallo yacht. Al faro, la ragazza e Edward assistono a una scena tra Joey Clark, il pretendente di Flotsam, e Amos: i due uomini hanno un faccia a faccia che porta finalmente alla verit\u00e0. Il vero assassino del padre di Edward \u00e8 stato proprio Joey. I due si mettono a lottare e, nella foga, mettono fuori uso la lampada del faro. Flotsam, con una torcia, riesce a illuminare il mare, salvando lo yacht dal naufragio. Ora Flotsam ed Edward possono finalmente pensare al loro amore.\nProduzione.\nIl film venne prodotto dalla Selznick Pictures Corporation.\nDistribuzione.\nIl copyright del film, richiesto dalla Selznick Pictures Corp., fu registrato il 20 dicembre 1919 con il numero LP14596.\nIl film, distribuito dalla Select Pictures Corporation, usc\u00ec nelle sale USA il 21 dicembre 1919. Una copia viene conservata negli archivi cinematografici de La Cineteca del Friuli.\nConsiderato per anni perduto, il film \u00e8 riapparso nel 2003 in un lascito al Nederlands Filmmuseum.\nImbibito e virato, il film fu restaurato con il metodo Desemet. La versione restaurata \u00e8 stata presentata in pubblico nella primavera 2005 durante la Biennale del Nederlands Filmmuseum."}
{"id": "3276617", "revid": "1547726", "url": "https://it.wikipedia.org/wiki?curid=3276617", "title": "Jacques Saulnier", "text": "\u00c8 stato collaboratore abituale del regista Alain Resnais, per il quale ha curato la fotografia di quasi ogni suo film a partire da \"L'anno scorso a Marienbad\" (\"L'ann\u00e9e derni\u00e8re \u00e0 Marienbad\") del 1961. Ha lavorato numerose volte con Henri Verneuil e Pierre Granier-Deferre.\nHa vinto tre volte il Premio C\u00e9sar per la migliore scenografia (nel 1978 per \"Providence\", nel 1985 per \"Un amore di Swann\" e nel 1994 per \"Smoking/No Smoking\") ed \u00e8 stato candidato in altre sette occasioni."}
{"id": "3276618", "revid": "125703882", "url": "https://it.wikipedia.org/wiki?curid=3276618", "title": "4K", "text": "Il 4K (chiamato dalla Blu-ray Disc Association anche Ultra HD) \u00e8 uno standard per la risoluzione della televisione digitale, del cinema digitale e della computer grafica.\nIl nome \"4K\" (4 mila), indica l'approssimazione della sua risoluzione orizzontale, pari a 4096 o 3840 pixel; il fatto che il nome richiami la risoluzione orizzontale \u00e8 l'esatto contrario di quanto fatto per i suoi predecessori: il 720p e il 1080p erano cos\u00ec stati denominati per indicare il numero esatto di pixel sull'asse verticale, in analogia alle trasmissioni analogiche per le quali veniva indicato il numero di righe tracciate sul cinescopio. Nel quadro della convenzione precedente, uno schermo 4K UHDTV andrebbe denominato 2160p e l'adozione della nomenclatura \"4K\" rispecchia probabilmente strategie di marketing atte a sottolineare un'evoluzione maggiore di quella effettiva.\nConfusione tra i formati grafici.\nCon \"4K\" si indicano usualmente due risoluzioni distinte, sebbene vicine fra loro: la risoluzione 4096\u00d72160 pixel (ossia la \"4K\" propriamente detta), nata in ambito cinematografico, e la risoluzione 3840\u00d72160 pixel (ossia Ultra HD propriamente detta) nata in ambito televisivo. Nel linguaggio comune si confondono le denominazioni, per cui quando si indica uno schermo 4K, normalmente si intende uno schermo Ultra HD.\nTalvolta si incontrano anche confusioni col formato informatico QHD, dalla risoluzione ben inferiore: Quad High Definition (Quad HD), \u00e8 2560\u00d71440 pixel nel rapporto d'aspetto , chiamato anche 1440p, quattro volte lo standard HD 720p.\nCinema digitale.\nNel cinema digitale, la risoluzione in pixel dipende dal tipo di rapporto d'aspetto. Esempi di cineprese 4K sono dell'azienda Dalsa Origin (annunciata nel 2003 ma lanciata nel 2006 come prima cinepresa commerciale digitale in 4K) e la Red One (annunciata nel 2006 e lanciata nel 2007). La Dalsa Origin registra in 4096\u00d72048 mentre la Red One in 4096\u00d72304. La prima macchina da presa e di proiezione in 4K per il grande schermo \u00e8 stata presentata da Sony per pellicole digitali in 3D, sistema generalmente conosciuto come Sony 4K con la sua relativa tecnologia, battezzata 4K SXRD. \nIl primo documentario commercializzato con questa tecnologia, \u00e8 uno di Tom Lowe: \"TimeScapes\".\nIl primo film italiano interamente girato in 4K con tre cineprese RED \u00e8 un lungometraggio drammatico di Giuseppe Lazzari \"Sentirsi dire - Quello che i genitori non vorrebbero mai\" (2011) distribuito dalla major americana Universal Studios dal 14 dicembre 2011.\nIl blu-ray del film \"Captain Phillips - Attacco in mare aperto\" \u00e8 stato masterizzato in 4K.\nI film di Peter Jackson, \"Lo Hobbit - Un viaggio inaspettato\", \"Lo Hobbit - La desolazione di Smaug\" e \"Lo Hobbit - La battaglia delle cinque armate\" erano previsti per essere girati in 4K, risoluzione sostituita poi dai 5K della nuovissima Red Epic, che ha permesso inoltre, viste le sue modeste dimensioni, di riprendere in stereoscopia in maniera pi\u00f9 agevole di come lo sarebbe stato con la pi\u00f9 ingombrante Red One Camera (i master finali dei film sono tuttavia in risoluzione 2K).\nIl 15 ottobre 2013, il gruppo musicale alternative rock britannico Muse ha annunciato che il suo concerto tenuto allo Stadio Olimpico di Roma del 6 luglio 2013 \u00e8 stato registrato in 4K per essere distribuito nei cinema. Il film concerto, intitolato \"Muse - Il concerto allo Stadio Olimpico di Roma\", \u00e8 il primo in assoluto a essere stato registrato con questa tecnica."}
{"id": "3276622", "revid": "290275", "url": "https://it.wikipedia.org/wiki?curid=3276622", "title": "Super HD", "text": ""}
{"id": "3276623", "revid": "729019", "url": "https://it.wikipedia.org/wiki?curid=3276623", "title": "Koz'ja Sloboda", "text": "Koz'ja Sloboda (in russo:\u041a\u043e\u0437\u044c\u044f \u0421\u043b\u043e\u0431\u043e\u0434\u0430) \u00e8 una stazione della metropolitana di Kazan situata sulla Linea Central'naja, la linea 1 della Metropolitana di Kazan. \u00c8 stata inaugurata il 30 dicembre 2010."}
{"id": "3276625", "revid": "729019", "url": "https://it.wikipedia.org/wiki?curid=3276625", "title": "Obvodnj kanal (metropolitana di San Pietroburgo)", "text": "Obvodnj kanal () \u00e8 una stazione della Linea Frunzensko-Primorskaya, la Linea 5 della Metropolitana di San Pietroburgo.\n\u00c8 stata inaugurata il 30 dicembre 2010.\nCollegamenti esterni.\n Scheda sul sito ufficiale"}
{"id": "3276631", "revid": "2056951", "url": "https://it.wikipedia.org/wiki?curid=3276631", "title": "No\u00eblle Boisson", "text": "Biografia.\n\u00c8 collaboratrice abituale del regista Jean-Jacques Annaud, per il quale ha curato il montaggio di quasi ogni suo film a partire da \"Il sostituto\" (\"Coup de t\u00eate\") del 1979. Ha vinto quattro volte il Premio C\u00e9sar per il miglior montaggio (nel 1983 per \"Qu'est-ce qui fait courir David?\", nel 1989 per \"L'orso\", nel 1991 per \"Cyrano de Bergerac\" e nel 2005 per \"Due fratelli\") ed \u00e8 stata candidata in altre due occasioni. Il suo lavoro per il film \"L'orso\" le ha valso anche la candidatura all'Oscar al miglior montaggio.\nVita privata.\n\u00c8 la madre della regista Lola Doillon, nel cui film \"Contre toi\" del 2010 ha rivestito per la prima volta il ruolo di attrice."}
{"id": "3276632", "revid": "287204", "url": "https://it.wikipedia.org/wiki?curid=3276632", "title": "Noelle Boisson", "text": ""}
{"id": "3276638", "revid": "180559", "url": "https://it.wikipedia.org/wiki?curid=3276638", "title": "Sivan Shavit", "text": "La sua musica si colloca tra il genere ambient, il soft pop e il pop intimista con influenze rock e blues. Nei suoi primi anni di vita ha vissuto in Grecia, Stati Uniti d'America e Regno Unito, poi \u00e8 tornata a vivere nella citt\u00e0 di Hod HaSharon. All'et\u00e0 di 17 anni si trasfer\u00ec a Tel Aviv, dove frequent\u00f2 la scuola d'arte Thelma Yellin. Dopo il diploma studi\u00f2 cinema nell'universit\u00e0 della stessa citt\u00e0. \u00c8 conosciuta anche per il suo impegno sociale e come attivista per i diritti umani. Attualmente \u00e8 sposata con il chitarrista e produttore Amir Zoref, ha un figlio e vive nella citt\u00e0 di Berlino."}
{"id": "3276642", "revid": "98241579", "url": "https://it.wikipedia.org/wiki?curid=3276642", "title": "Last of the Runaways", "text": "Last of the Runaways \u00e8 il primo album in studio del gruppo musicale statunitense Giant, pubblicato nell'agosto 1989 dalla A&amp;M Records."}
{"id": "3276646", "revid": "98065003", "url": "https://it.wikipedia.org/wiki?curid=3276646", "title": "Time to Burn", "text": "Time to Burn \u00e8 il secondo album in studio del gruppo musicale statunitense Giant, pubblicato nel marzo 1992 dalla Epic Records."}
{"id": "3276653", "revid": "125181527", "url": "https://it.wikipedia.org/wiki?curid=3276653", "title": "III (Giant)", "text": "III \u00e8 il terzo album in studio del gruppo musicale statunitense Giant, pubblicato nel dicembre 2001 dalla Frontiers Records."}
{"id": "3276654", "revid": "767487", "url": "https://it.wikipedia.org/wiki?curid=3276654", "title": "Cantone di Cuenca", "text": "Il cantone di Cuenca \u00e8 un cantone dell'Ecuador \u00e8 un'entit\u00e0 territoriale sub-nazionale e si trova nella provincia di Azuay. Con 591.996 abitanti, secondo le proiezioni per il 2016, \u00e8 il terzo cantone pi\u00f9 popoloso Ecuador.\nIl capoluogo del cantone \u00e8 Cuenca.\nSociet\u00e0.\nEvoluzione demografica.\nGruppi etnici swecondo il censimento ecuadoriano del 2010:\nSuddivisioni territoriali.\nIl Cantone \u00e8 suddiviso in parrocchie. Il settore urbano della citt\u00e0 di Cuenca \u00e8 formato dai seguenti 15 parrocchie:\nIl territorio rurale del cantone \u00e8 divisa in 21 parrocchie:"}
{"id": "3276655", "revid": "111659303", "url": "https://it.wikipedia.org/wiki?curid=3276655", "title": "Coppa del Mondo di cricket femminile 2000", "text": "La Coppa del Mondo di cricket femminile 2000 fu la settima edizione del torneo mondiale di cricket per donne. Fu disputata dal 29 novembre al 23 dicembre 2000 in Nuova Zelanda e vide la partecipazione di 8 squadre.\nLa vittoria finale and\u00f2 a sorpresa alle padrone di casa, che sconfissero le favorite campionesse in carica australiane.\nFormula.\nLe 8 squadre partecipanti si affrontarono in un grande girone all'italiana con partite di sola andata. Al termine del girone le prime quattro classificate si qualificarono per le semifinali incrociate (la prima con la quarta, la seconda con la terza). Le vincenti accedevano alla finalissima, non era prevista una finale per il III posto.\nCampione.\nNuova Zelanda(Primo titolo)"}
{"id": "3276657", "revid": "98065038", "url": "https://it.wikipedia.org/wiki?curid=3276657", "title": "Promise Land (Giant)", "text": "Promise Land \u00e8 il quarto album in studio del gruppo musicale statunitense Giant, pubblicato nel febbraio 2010 dalla Frontiers Records."}
{"id": "3276658", "revid": "838137", "url": "https://it.wikipedia.org/wiki?curid=3276658", "title": "Herv\u00e9 de Luze", "text": "Biografia.\n\u00c8 collaboratore abituale dei registi Roman Pola\u0144ski e Claude Berri.\nHa vinto tre volte il Premio C\u00e9sar per il miglior montaggio (su nove candidature complessive): nel 1998 per \"Parole, parole, parole...\", nel 2007 per \"Ne le dis \u00e0 personne\" e nel 2011 per \"L'uomo nell'ombra\".\n\u00c8 stato candidato all'Oscar al miglior montaggio per \"Il pianista\"."}
{"id": "3276659", "revid": "1005847", "url": "https://it.wikipedia.org/wiki?curid=3276659", "title": "Bangangt\u00e9", "text": "Bangangte (chiamata anche Bangangt\u00e9,Bangant\u00e9,Bangante) \u00e8 la capitale del dipartimento di Nd\u00e9, in Camerun."}
{"id": "3276666", "revid": "1543377", "url": "https://it.wikipedia.org/wiki?curid=3276666", "title": "Martin Marietta", "text": "La Martin Marietta era una societ\u00e0 americana fondata nel 1961 a seguito della fusione tra la Glenn L. Martin Company e la American-Marietta Corporation. Il risultato della fusione fu un'azienda di primo piano nel settore del cemento, della chimica, dell'elettronica e nell'industria aerospaziale.\nNel 1995 si fuse con la Lockheed Corporation dando vita alla Lockheed Martin.\nStoria.\nMartin con sede a Baltimora, fu un'azienda aerospaziale, specializzata in missilistica (Titan). American-Marietta con sede a Chicago, produceva vernici, stampi, prodotti metallurgici, materiali da costruzione e altri beni.\nNel 1982, la Martin Marietta subisce la scalata ostile della Bendix Corporation, con a capo William Agee. La Bendix aveva comprato la maggioranza delle azioni ed era di fatto proprietaria dell'azienda.\nGli amministratori della Martin Marietta, tuttavia, utilizzarono il tempo necessario ai nuovi proprietari per cambiare il consiglio d'amministrazione al fine di vendere settori non fondamentali per le attivit\u00e0 della societ\u00e0 e contrastare la scalata ostile della Bendix (\"Pac-Man defense\"). Thomas G. Pownall, CEO di Martin Marietta, vinse e si ebbe la fine delle ostilit\u00e0; Bendix fu comprata da Allied Corporation."}
{"id": "3276680", "revid": "1005847", "url": "https://it.wikipedia.org/wiki?curid=3276680", "title": "Cantone di Camilo Ponce Enr\u00edquez", "text": "Il Cantone di Camilo Ponce Enr\u00edquez \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Camilo Ponce Enr\u00edquez.\nIl cantone fu creato il 16 marzo 2002."}
{"id": "3276682", "revid": "6923", "url": "https://it.wikipedia.org/wiki?curid=3276682", "title": "Dobriana Rabad\u017eieva", "text": "Carriera.\nClub.\nLa carriera pallavolistica da professionista di Dobriana Rabadzhieva comincia nella stagione 2009-10 quando fa il suo esordio nel massimo campionato bulgaro, con la maglia del , con la quale si aggiudica anche lo scudetto. Nella stagione seguente approda nella Serie A1 italiana con la .\nNel campionato 2011-12 passa al , con la quale si aggiudica il campionato mondiale per club 2011 e vince due scudetti in altrettante stagioni. Nella stagione 2013-14 passa al , nella Voleybol 1. Ligi turca, mentre in quella successiva si trasferisce in Svizzera, ingaggiata dal , in Lega Nazionale A, con cui gioca per un triennio e conquista tre scudetti, tre coppe nazionali e la Supercoppa svizzera 2016.\nFa quindi ritorno al per il campionato 2017-18, mentre nel campionato seguente difende i colori del nella Chinese Volleyball Super League; al termine degli impegni in Cina, si accasa al per la seconda parte dell'annata 2018-19. Ritorna tuttavia al club di Canton per la stagione 2019-20 e alla fine del campionato cinese si trasferisce nella Superliga S\u00e9rie A brasiliana concludendo l'annata con la maglia del , con cui vince il campionato sudamericano per club 2020. Nella stagione seguente torna in forza al , prima di tornare in Brasile, questa volta col .\nInizia il campionato 2021-22 nuovamente in Turchia, dove difende i colori del fino a gennaio, quando si trasferisce al , per disputare la seconda parte dell'annata di Serie A1: il rapporto col club capitolo si interrompe tuttavia dopo appena un paio di settimane.\nNazionale.\nNel 2010 esordisce nella nazionale bulgara, vincendo la medaglia d'argento alla European League, ripetendosi nel 2012, e quella di bronzo all'European League 2011, bissata nel 2013."}
{"id": "3276685", "revid": "1654832", "url": "https://it.wikipedia.org/wiki?curid=3276685", "title": "Cantone di Chordeleg", "text": "Il Cantone di Chordeleg \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Chordeleg."}
{"id": "3276698", "revid": "110157", "url": "https://it.wikipedia.org/wiki?curid=3276698", "title": "Cantone di El Pan", "text": "Il Cantone di El Pan \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 El Pan."}
{"id": "3276700", "revid": "400694", "url": "https://it.wikipedia.org/wiki?curid=3276700", "title": "Moon Over Naples", "text": "Moon Over Naples \u00e8 un singolo del musicista tedesco Bert Kaempfert, pubblicato nel 1964 come estratto dall'album \"The Magic Music of Far Away Places\".\nDescrizione.\nIl singolo arriva in seconda posizione in Austria ed in quarta nelle Fiandre in Belgio.\nNel 1968 \"Moon Over Naples\" fece guadagnare a Kaempfert uno dei cinque BMI Awards da lui vinti in carriera; gli altri li ottenne per \"Lady\", \"Sweet Maria\", \"Strangers in the Night\" e \"The World We Knew (Over and Over)\", oltre a un postumo BMI Award assegnatogli nel settembre 2003."}
{"id": "3276701", "revid": "110157", "url": "https://it.wikipedia.org/wiki?curid=3276701", "title": "Cantone di Gir\u00f3n", "text": "Il Cantone di Gir\u00f3n \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Gir\u00f3n."}
{"id": "3276702", "revid": "62748", "url": "https://it.wikipedia.org/wiki?curid=3276702", "title": "Spanish Eyes", "text": ""}
{"id": "3276705", "revid": "110157", "url": "https://it.wikipedia.org/wiki?curid=3276705", "title": "Cantone di Guachapala", "text": "Il Cantone di Guachapala \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Guachapala."}
{"id": "3276708", "revid": "400518", "url": "https://it.wikipedia.org/wiki?curid=3276708", "title": "Bortkiewicz", "text": ""}
{"id": "3276711", "revid": "287204", "url": "https://it.wikipedia.org/wiki?curid=3276711", "title": "Bortkevic", "text": ""}
{"id": "3276712", "revid": "118412620", "url": "https://it.wikipedia.org/wiki?curid=3276712", "title": "Freccia (cacciatorpediniere 1931)", "text": "Il Freccia \u00e8 stato un cacciatorpediniere della Regia Marina.\nStoria.\nNel 1936-1938 partecip\u00f2 alla guerra civile spagnola. Durante tale conflitto, il 14 agosto 1937, cannoneggi\u00f2 e silur\u00f2 al largo di Tunisi, affondandola (per altre fonti danneggiandola), la nave cisterna battente bandiera britannica \"George M. C. Knight\", da 6213 tonnellate di stazza lorda.\nAll'ingresso dell'Italia nella seconda guerra mondiale faceva parte della VII Squadriglia Cacciatorpediniere, insieme ai gemelli \"Dardo\", \"Saetta\" e \"Strale\".\nAlle 14.10 del 7 luglio part\u00ec da Taranto insieme alle unit\u00e0 gemelle, alle corazzate \"Giulio Cesare\" e \"Conte di Cavour\" ed alla VIII Squadriglia Cacciatorpediniere (\"Folgore\", \"Fulmine\", \"Lampo\" e \"Baleno\") in appoggio ad un convoglio per la Libia (formato dai trasporti truppe \"Esperia\" e \"Calitea\", motonavi \"Marco Foscarini\", \"Francesco Barbaro\" e \"Vettor Pisani\", con la scorta delle torpediniere \"Orsa\", \"Procione\", \"Orione\", \"Pegaso\", \"Abba\" e \"Pilo\").\nQuesta formazione si congiunse poi con la I e II Squadra Navale, prendendo parte alla battaglia di Punta Stilo del 9 luglio.\nNella notte tra l'11 ed il 12 novembre si trovava ormeggiato nel porto di Taranto quando tale base fu attaccata da aerosiluranti britannici: il \"Freccia\", rimasto indenne dagli attacchi aerei, ebbe invece alcuni danni perch\u00e9 accidentalmente colpito dal tiro contraereo della vicina corazzata \"Conte di Cavour\".\nIl 27 novembre, partito da Napoli con le corazzate \"Giulio Cesare\" e \"Vittorio Veneto\", i gemelli \"Dardo\" e \"Saetta\" e la XIII Squadriglia Cacciatorpediniere (\"Granatiere\", \"Fuciliere\", \"Bersagliere\", \"Alpino\") partecip\u00f2 all'inconclusiva battaglia di Capo Teulada.\nAd inizio 1941 sub\u00ec alcuni lavori che comportarono la sostituzione degli impianti binati Breda Mod. 31 da 13,2 mm in plancia con due mitragliere singole Breda 20/65 Mod. 1935, e quella dei due pezzi illuminanti da 120 con altrettanti impianti binati da 20 mm.\nIl 22 gennaio fu di scorta sulla rotta Napoli-Trapani, insieme al gemello \"Saetta\", ai trasporti truppe \"Marco Polo\", \"Conte Rosso\", \"Esperia\" e \"Victoria\" (il convoglio prosegu\u00ec per Tripoli scortato dalla XIV Squadriglia Cacciatorpediniere).\nDal 5 al 7 febbraio scort\u00f2 da Napoli a Tripoli, insieme ai cacciatorpediniere \"Saetta\" e \"Tarigo\" (ai quali poi si aggreg\u00f2, il 6, l'incrociatore leggero \"Bande Nere\") un convoglio formato dai trasporti truppe \"Marco Polo\", \"Conte Rosso\", \"Esperia\" e \"Calitea\"; scort\u00f2 inoltre le navi sulla rotta di rientro, dal 9 all'11 febbraio.\nIl 21 febbraio fece parte, insieme ai cacciatorpediniere \"Saetta\" e \"Turbine\", della scorta di un convoglio formato dai mercantili \"Heraklea\", \"Maritza\" e \"Menes\", in navigazione da Napoli a Tripoli; il sommergibile britannico \"Regent\" silur\u00f2 il \"Menes\", che tuttavia rimase a galla e fu rimorchiato a Tripoli dal \"Saetta\".\nDal 3 al 6 marzo scort\u00f2 da Napoli a Tripoli, insieme al cacciatorpediniere \"Tarigo\" ed alla torpediniera \"Castore\", un convoglio di rifornimenti per il Deutsches Afrikakorps (piroscafi \"Arta\", \"Adana\", \"Aegina\", \"Sabaudia\").\nAlle 4.40 del 24 maggio salp\u00f2 da Napoli di scorta, insieme alle torpediniere \"Procione\", \"Orione\" e \"Pegaso\", ad un convoglio composto dai trasporti truppe \"Conte Rosso\", \"Marco Polo\", \"Esperia\" e \"Victoria\"; si aggiungeva poi la scorta indiretta della III Divisione incrociatori (\"Trieste\" e \"Bolzano\") con i cacciatorpediniere \"Ascari\", \"Corazziere\" e \"Lanciere\", nonch\u00e9, per un breve lasso di tempo (tornarono in porto alle 19.10), delle torpediniere \"Perseo\", \"Calliope\" e \"Calatafimi\". Alle 20.40 il sommergibile britannico \"Upholder\", dopo aver avvistato il convoglio ed essersi avvicinato, lanci\u00f2 due siluri: il \"Freccia\" evit\u00f2 di stretta misura le armi, che per\u00f2 centrarono il loro bersaglio, ossia il \"Conte Rosso\": il piroscafo affond\u00f2 in dieci minuti, trascinando con s\u00e9 1297 uomini. Il \"Freccia\" (dopo un infruttuoso lancio di bombe di profondit\u00e0 contro l\u2019\"Upholder\") e le altre unit\u00e0 della scorta provvidero al recupero dei 1432 superstiti.\nIl 17 agosto fece parte, unitamente ai cacciatorpediniere \"Dardo\" ed \"Euro\" ed alle torpediniere \"Procione\", \"Pegaso\" e \"Sirtori\", della scorta di un convoglio formato dai mercantili \"Maddalena Odero\", \"Nicol\u00f2 Odero\", \"Caffaro\", \"Giulia\", \"Marin Sanudo\" e \"Minatitlan\"; il sommergibile olandese \"O 23\" silur\u00f2 il \"Maddalena Odero\" che fu poi finito da aerei il 18, mentre rientrava a Lampedusa scortato dalle torpediniere \"Pegaso\" e \"Sirtori\", mentre le altre unit\u00e0 giunsero a Tripoli il 19.\nIl 5 settembre salp\u00f2 da Tripoli per scortare a Napoli, insieme ai cacciatorpediniere \"da Recco\", \"Folgore\" e \"Strale\" cui poi si aggiunse la torpediniera \"Circe\", il piroscafo \"Ernesto\", la motonave \"Col di Lana\" e la nave cisterna \"Pozarica\"; il 7 settembre l\u2019\"Ernesto\" fu silurato e danneggiato dal sommergibile olandese \"O 21\" al largo di Pantelleria fu condotto a Trapani da \"Strale\" e \"Circe\" (arrivandovi l'8), mentre il resto del convoglio proseguiva per Napoli (ove giunse l'indomani).\nL'11 dicembre salp\u00f2 da Brindisi per scortare a Bengasi il trasporto truppe \"Calitea\", ma, alle 16.25, il mercantile fu silurato dal sommergibile HMS \"Talisman\" e s'inabiss\u00f2 in un paio di minuti posizione 36\u00b023' N e 20\u00b033' E; il \"Freccia\" non pot\u00e9, dopo aver effettuato un passaggio con l'infruttuoso lancio di alcune bombe di profondit\u00e0, che recuperare 238 superstiti delle 393 persone imbarcate sulla motonave, dirigendo poi per Navarino ove furono sbarcati i militari superstiti (i civili furono invece trasbordati, ad Argostoli, sul cacciatorpediniere \"Turbine\").\nAlle 13.15 del 3 gennaio 1942 salp\u00f2 da Brindisi insieme alla torpediniera \"Procione\", di scorta, nell'ambito dell'operazione \u00abM 43\u00bb, alla moderna motonave \"Gino Allegri\"; il convoglio giunse indenne a Tripoli il 5 gennaio.\nIl 4 giugno era di scorta alla moderna motonave \"Reginaldo Giuliani\" sulla rotta Taranto-Bengasi, quando questa fu immobilizzata da aerosiluranti: si tent\u00f2 pi\u00f9 volte di prenderla a rimorchio, ma infine, falliti tutti i tentativi, la \"Giuliani\" dovette essere abbandonata ed affondata da un'altra delle unit\u00e0 di scorta, la torpediniera \"Partenope\", alle 6.30 del 5.\nDurante la Battaglia di mezzo giugno fu tra le unit\u00e0 inviate a recuperare i superstiti dell'incrociatore pesante \"Trento\", danneggiato da un aerosilurante e finito dal sommergibile \"P 35\".\nTra il 3 ed il 5 agosto scort\u00f2 un convoglio composto dalle motonavi \"Ankara\", \"Nino Bixio\" e \"Sestriere\" (con destinazione Tobruk per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4381 t di combustibili ed olii lubrificanti, 5256 t di altri rifornimenti), insieme ai cacciatorpediniere \"Corsaro\", \"Legionario\", \"Folgore\", \"Grecale\" e \"Turbine\", nonch\u00e9 le torpediniere \"Partenope\" e \"Calliope\"; le navi giunsero a destinazione nonostante numerosi attacchi aerei; in quell'occasione si verific\u00f2 peraltro il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nIl 6 settembre prese a rimorchio la moderna motonave \"Luciano Manara\", danneggiata da un aerosilurante, portandola ad incagliare nella baia di Arilla (Grecia); l'unit\u00e0 pot\u00e9 poi essere disincagliata e riparata.\nIl 13 dicembre faceva parte della scorta della nuova motonave \"Foscolo\", in navigazione carica di carburante da Napoli a Tripoli: alle 21.58 tale unit\u00e0 fu colpita da aerosiluranti al largo di Marsala ed affond\u00f2 in fiamme in posizione 37\u00b033' N e 12\u00b002' E.\nIl 29 dicembre era di scorta al piroscafo \"Iseo\", quando entrambe le navi furono attaccate da aerei: il \"Freccia\" fu danneggiato da bombe, mentre l\u2019\"Iseo\", centrato da un siluro, salt\u00f2 in aria investendo anche il cacciatorpediniere, che ne ebbe altri danni. Il \"Freccia\" provvide comunque al recupero dei superstiti (13 su un totale di 72 persone che si trovavano a bordo dell\u2019\"Iseo\").\nDurante i successivi lavori di riparazione, l'unit\u00e0 sub\u00ec anche alcune modifiche, quali la sostituzione del complesso lanciasiluri poppiero con 2 mitragliere da 37 mm e l'imbarco di 3 mitragliere da 20 mm.\nL'8 agosto 1943 si trovava a Genova per lavori, ormeggiato al molo Parodi, quando la citt\u00e0 fu oggetto di un pesante bombardamento a tappeto da parte di una settantina di bombardieri del \u00abBomber Command\u00bb della Royal Air Force: il \"Freccia\", centrato da due bombe all'1.25 della notte, sband\u00f2 sul lato sinistro e si adagi\u00f2 sui bassifondali, restando in parte emergente.\nIl \"Freccia\" aveva effettuato complessivamente 165 missioni di guerra (7 con le forze navali, 5 di caccia antisommergibile, 92 di scorta convogli, una di trasporto, 16 addestrative e 44 di trasferimento o di altro tipo), percorrendo 68.062 miglia e trascorrendo 344 giorni ai lavori.\nIl relitto, recuperato nel 1949, fu demolito.\nComandanti.\nCapitano di vascello Giuseppe Fioravanzo \"(nato a Monselice il 14 agosto 1891)\" (1935)\nCapitano di vascello Ernesto Pacchiarotti \"(nato a Ravenna il 1 marzo 1893)\" (1937)\nCapitano di vascello Lorenzo Gasparri \"(nato a Napoli il 25 aprile 1894)\" (1938)\nCapitano di fregata Amleto Baldo \"(nato a La Spezia il 29 giugno 1899)\" (1939 - aprile 1941)\nCapitano di fregata Giorgo Ghe' \"(nato a Genova il 21 luglio 1901)\" (aprile - 4 ottobre 1941)\nCapitano di fregata Alvise Minio Paluello \"(nato a Venezia il 15 settembre 1900)\" (5 ottobre 1941 - ottobre 1942)\nCapitano di fregata Giuseppe Andriani \"(nato ad Oria il 20 febbraio 1903)\" (\"interinale\" ottobre 1942)\nCapitano di fregata Alvise Minio Paluello \"(nato a Venezia il 15 settembre 1900)\" (ottobre - 26 novembre 1942)\nCapitano di fregata Giuseppe Andriani \"(nato ad Oria il 20 febbraio 1903)\" (27 novembre 1942 - 8 agosto 1943)"}
{"id": "3276713", "revid": "767487", "url": "https://it.wikipedia.org/wiki?curid=3276713", "title": "Cantone di Gualaceo", "text": "Il Cantone di Gualaceo \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Gualaceo."}
{"id": "3276714", "revid": "110157", "url": "https://it.wikipedia.org/wiki?curid=3276714", "title": "Cantone di Nab\u00f3n", "text": "Il cantone di Nab\u00f3n \u00e8 un cantone dell'Ecuador che si trova nella provincia di Azuay.\nIl capoluogo del cantone \u00e8 Nab\u00f3n."}
{"id": "3276716", "revid": "110157", "url": "https://it.wikipedia.org/wiki?curid=3276716", "title": "Cantone di O\u00f1a", "text": "Il Cantone di O\u00f1a \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 O\u00f1a."}
{"id": "3276718", "revid": "767487", "url": "https://it.wikipedia.org/wiki?curid=3276718", "title": "Cantone di Paute", "text": "Il Cantone di Paute \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Paute."}
{"id": "3276722", "revid": "767487", "url": "https://it.wikipedia.org/wiki?curid=3276722", "title": "Cantone di Pucar\u00e1", "text": "Il Cantone di Pucar\u00e1 \u00e8 un cantone dell'Ecuador che si trova nella Provincia di Azuay.\nIl capoluogo del cantone \u00e8 Pucar\u00e1."}
{"id": "3276723", "revid": "1842072", "url": "https://it.wikipedia.org/wiki?curid=3276723", "title": "Controllo di errore", "text": "Il controllo di errore in elettronica e nelle telecomunicazioni, indica tutti quei meccanismi implementati in un sistema di telecomunicazioni o in una rete di telecomunicazioni finalizzati a rendere affidabile la comunicazione sul canale dal punto di vista dell'integrit\u00e0 informativa tra due terminali o nodi di rete attraverso la rilevazione d'errore e l'eventuale ritrasmissione o la correzione dell'errore nei dati trasmessi.\nUn concetto analogo \u00e8 presente anche in informatica relativo al controllo di errori nel file system di supporti di memorizzazione (es. checkdisk e fsck).\nDescrizione.\nI meccanismi pi\u00f9 diffusi per il controllo d'errore sono: \nIn generale la correzione a valle dopo la rilevazione d'errore, sia pur a maggior carico elaborativo da parte del nodo, \u00e8 necessaria nelle comunicazioni a contenuto altamente sensibile ai ritardi (come nel caso delle applicazioni di fonia) o in generale in tutti i casi in cui la ritrasmissione del segnale originario non \u00e8 possibile. La correzione di errore si applica anche nelle trasmissioni ad alta capacit\u00e0 o a lungo raggio geografico o che richiedono diverse tratte di rigenerazione del segnale, come nel caso delle trasmissioni ottiche di tipo DWDM.\nImplementazione.\nNelle reti di calcolatori il controllo di errore \u00e8 implementato usualmente sul singolo pacchetto o messaggio a tutti i livelli del modello OSI.\nTali meccanismi possono essere implementati su ciascun nodo interno di transito della rete di trasporto nel caso di comunicazioni particolarmente critiche su mezzi trasmissivi ad alto tasso di errore oppure solo agli estremi della connessione tra due terminali per mezzi trasmissivi a basso tasso di errore o per i livelli ISO-OSI pi\u00f9 elevati."}
{"id": "3276724", "revid": "767487", "url": "https://it.wikipedia.org/wiki?curid=3276724", "title": "Terry Brock", "text": "\u00c8 celebre, oltre che per la carriera solista, per essere il cantante degli Strangeways e dal 2009 dei Giant, oltre che di altre realt\u00e0 musicali hard rock, AOR e rock."}
{"id": "3276725", "revid": "110157", "url": "https://it.wikipedia.org/wiki?curid=3276725", "title": "Cantone di San Fernando", "text": "Il cantone di San Fernando \u00e8 un cantone dell'Ecuador che si trova nella provincia di Azuay.\nIl capoluogo del cantone \u00e8 San Fernando."}
{"id": "3276727", "revid": "767487", "url": "https://it.wikipedia.org/wiki?curid=3276727", "title": "Freddy Quinn", "text": "\u00c8 stato molto popolare in Germania e in Austria negli anni cinquanta e negli anni sessanta.\nBiografia.\nFece il suo debutto ad Amburgo e partecip\u00f2 all'Eurovision Song Contest nel 1956 come rappresentante della Germania. Fra i suoi maggiori successi si ricordano: \"Die Gitarre und das Meer\" che arriva in prima posizione in Germania ed in quinta in Olanda (1959), \"Unter fremden Sternen\" che arriva in prima posizione in Germania (1959), \"Irgendwann gibt's ein Wiedersehn\" che arriva settimo in Germania (1960), \"La paloma\" prima in Germania e terza in Olanda (1961) e soprattutto \"Junge, komm bald wieder\" prima in Germania per 14 settimane e quarta in Olanda (1963).\nDopo il periodo di grande successo ha continuato comunque a compiere delle tourn\u00e9e, ad interpretare film ed a registrare dischi."}
{"id": "3276729", "revid": "729019", "url": "https://it.wikipedia.org/wiki?curid=3276729", "title": "M577", "text": "Il veicolo M577 \u00e8 un carro comando derivato dal veicolo trasporto truppe (VTT) M113.\nIl mezzo si presenta con il tetto rialzato per permettere di stare in piedi all'interno del veicolo, e con la possibilit\u00e0 di ampliare lo spazio con una tenda esterna. All'interno del veicolo trovano posto anche radio e generatori elettrici.\nEsiste inoltre un'ulteriore variante, l'M1068 \"Standard Integrated Command Post System Carrier\" equipaggiato per i moderni sistemi automatici di comando e controllo dell'Esercito americano.\nIl veicolo \u00e8 anche capace di guadare corsi d'acqua con altezze massime di 1 metro.\nIn Italia \u00e8 anche utilizzato come veicolo comando gruppo di artiglieria semovente."}
{"id": "3276732", "revid": "116638387", "url": "https://it.wikipedia.org/wiki?curid=3276732", "title": "Cantone di Santa Isabel", "text": "Il cantone di Santa Isabel \u00e8 un cantone dell'Ecuador che si trova nella provincia di Azuay.\nIl capoluogo del cantone \u00e8 Santa Isabel."}
{"id": "3276735", "revid": "118359727", "url": "https://it.wikipedia.org/wiki?curid=3276735", "title": "Cantone di Sevilla de Oro", "text": "Il cantone di Sevilla de Oro \u00e8 un cantone dell'Ecuador che si trova nella provincia di Azuay.\nIl capoluogo del cantone \u00e8 Sevilla de Oro."}
{"id": "3276740", "revid": "767487", "url": "https://it.wikipedia.org/wiki?curid=3276740", "title": "Cantone di Sigsig", "text": "Il cantone di Sigsig \u00e8 un cantone dell'Ecuador che si trova nella provincia di Azuay.\nIl capoluogo del cantone \u00e8 Sigsig."}
{"id": "3276741", "revid": "37348618", "url": "https://it.wikipedia.org/wiki?curid=3276741", "title": "E.U.R.", "text": ""}
{"id": "3276742", "revid": "37348625", "url": "https://it.wikipedia.org/wiki?curid=3276742", "title": "Principi Borghese", "text": ""}
{"id": "3276745", "revid": "36426", "url": "https://it.wikipedia.org/wiki?curid=3276745", "title": "Palazzo Comunale (Narni)", "text": ""}
{"id": "3276751", "revid": "1305772", "url": "https://it.wikipedia.org/wiki?curid=3276751", "title": "Licoreo", "text": ""}
{"id": "3276756", "revid": "110157", "url": "https://it.wikipedia.org/wiki?curid=3276756", "title": "Dispensario", "text": "Il dispensario \u00e8 una istituzione di pubblica assistenza per il trattamento medico gratuito, o semigratuito, di malattie a carattere sociale.\nStoria.\nIl termine \u00abdispensario\u00bb, pur derivando dal latino \"dispensare\" (distribuire), \u00e8 pervenuto nella lingua italiana ai primi del XIX secolo dal francese \"dispensaire\" sul modello dell'inglese \"dispensary\", termine quest'ultimo divenuto popolare anche grazie a un poemetto satirico scritto nel 1699 dal medico Samuel Garth. I primi dispensari furono infatti creati nei paesi di lingua inglese nel XVII e nel XVIII secolo dalle associazioni di beneficenza per permettere ai poveri di usufruire gratuitamente dell'assistenza medica. Il pi\u00f9 antico, il \"London Dispensary for the Sick-Poor\", fu istituito nel 1696 a Londra per la distribuzione delle medicine ai malati poveri, col supporto finanziario delle parrocchie in base alla \"Poor law\" di Elisabetta I del 1601. Nell'et\u00e0 dei lumi il loro numer\u00f2 aument\u00f2 progressivamente. Negli Stati Uniti vennero fondati, sempre con l'obiettivo di fornire farmaci agli indigenti, a New York (1771), Filadelfia (1786) e Boston 1796.\nNell'Europa continentale i dispensari vennero istituiti col finanziamento di istituzioni pubbliche con la diffusione delle idee della rivoluzione francese avvenuta attraverso gli eserciti di Bonaparte. Furono attribuite ai comuni le competenze riguardanti l'igiene pubblica, soprattutto in senso preventivo, compresa l'assistenza ai malati indigenti. Il crescente interessamento dimostrato dagli enti pubblici nei confronti dei problemi sanitari sfoci\u00f2 nel XIX secolo nella creazione di numerosi dispensari destinati a facilitare la prevenzione e la profilassi dei flagelli sociali come per esempio in Italia, la tubercolosi (\"Dispensari antitubercolari\"), le malattie veneree (\"dispensari celtici\") o il tracoma (\"dispensari oftalmici\"), con funzioni fondamentalmente dell'accertamento diagnostico, della profilassi, della terapia e dell'educazione igienica."}
{"id": "3276757", "revid": "1305772", "url": "https://it.wikipedia.org/wiki?curid=3276757", "title": "Batman Confidential", "text": "Batman Confidential \u00e8 una serie a fumetti pubblicata da DC Comics a partire dal 2007, e narra avventure di Batman slegate dalla continuity e ambientate nei suoi primi tempi da vigilante, e dei primi incontri con gli altri eroi e avversari. La serie consta storie slegate tra loro e affidate di volta in volta a differenti team creativi.\nEdizioni.\nEdizioni statunitensi.\nOltre all'uscita di un albo mensile, gli archi narrativi della serie sono stati raccolti in volumi sia hardcover che paperback:\nEdizioni italiane.\nIn Italia la serie \u00e8 pubblicata da Planeta De Agostini a partire da febbraio 2008 in volumi che ricalcano i paperback statunitensi."}
{"id": "3276763", "revid": "339392", "url": "https://it.wikipedia.org/wiki?curid=3276763", "title": "Aeroporto Aurora State", "text": ""}
{"id": "3276764", "revid": "71433", "url": "https://it.wikipedia.org/wiki?curid=3276764", "title": "Boardwalk Empire", "text": ""}
{"id": "3276768", "revid": "1543377", "url": "https://it.wikipedia.org/wiki?curid=3276768", "title": "Tom Sawyer (singolo)", "text": "Tom Sawyer \u00e8 un brano dei Rush pubblicato dall'etichetta discografica Mercury Records come primo lato del singolo discografico nel 1981, estratto dall'album \"Moving Pictures\". \"Tom Sawyer\" \u00e8 uno dei brani pi\u00f9 noti del gruppo, regolarmente eseguito nelle esibizioni dal vivo, nonch\u00e9 uno dei cinque brani ad essere entrato nella \"Canadian Songwriters Hall of Fame\". \u00c8 stato inoltre eletto il diciannovesimo miglior brano hard rock da VH1. Nel lato B \u00e8 presente \"Witch Hunt\".\nIl disco.\nIl singolo si posiziona alla posizione 44 nelle classifiche statunitensi e al 25\u00ba posto in quelle inglesi.\nLa musica del brano \u00e8 stata scritta da Geddy Lee e Alex Lifeson mentre le liriche sono di Neil Peart e il paroliere Pye Dubois.\nIn \"Tom Sawyer\" spiccano soprattutto le tastiere di Geddy Lee e il drumming tecnico di Neil Peart. Il caratteristico suono introduttivo \u00e8 stato prodotto da Geddy su un sintetizzatore Oberheim OB-X. La parte strumentale ha preso origine da una piccola melodia di Geddy Lee utilizzata durante il settaggio dei sintetizzatori. Il testo parla del girovagare di un ribelle e individualista, e della differenza tra ci\u00f2 che la gente vede e che sente una persona dentro di se.\nIl videoclip di \"Tom Sawyer\", diretto da Bruce Gowers, ritrae il gruppo presso gli studi di registrazione \"Le Studio\" di Morin Heights mentre eseguono il brano.\nIl brano \u00e8 una presenza fissa nella scaletta dei concerti del gruppo, ed \u00e8 incluso in numerosi live album: \"Exit...Stage Left\", \"Rush in Rio\", \"R40 Live\" e altri. Il pezzo \u00e8 stato eseguito anche in occasione dell'inserimento del gruppo nella \"Rock and Roll Hall of Fame\" nel 2013.\nQuesta canzone ha dato il titolo ad un episodio della serie televisiva \"Chuck\" (episodio 2x05, \"Chuck vs. Missile Command\" nella versione italiana), in cui il protagonista, Chuck, utilizza questa canzone (definita \"la musica dell'universo\"), per arrivare al livello finale di Missile Command e salvare il mondo da un missile che avrebbe scatenato la terza guerra mondiale. Il brano compare inoltre nella colonna sonora dei film \"I Love You, Man\" di John Hamburg e \"Fanboys\" di Kyle Newman e nella tracklist del videogioco Rock Band.\nTerza parte di una trilogia che analizza la paura, ma la prima ad esser pubblicata (le altre parti sono \"The Weapon (Part II of Fear)\" da \"Signals\" e \"The Enemy Within (Part I of Fear)\" da \"Grace Under Pressure\"; una quarta parte \u00e8 stata aggiunta in seguito: \"Freeze (Part IV of Fear)\" da \"Vapor Trails\"). In particolare \"Witch Hunt\" esplora le paure che alimentano la mentalit\u00e0 dei gruppi di persone; l'ambientazione \u00e8 quasi cinematografica, con la notte illuminata dalle torce portate da una folla urlante. Il brano dei Metallica \"Holier Than Thou\" ne riprende un passaggio del testo, modificandolo di poco. \nProposta dal vivo in varie occasioni solo a partire dal \"Grace Under Pressure Tour\" (realizzabile in sede live grazie alla presenza della batteria elettronica) e presente in alcuni album dal vivo, tra i quali \"A Show of Hands\" e \"Snakes &amp; Arrows Live\".\nTracce.\nIl singolo pubblicato per il mercato statunitense contiene le seguenti tracce:\nCover.\nDi \"Tom Sawyer\" sono state realizzate diverse cover, tra cui le seguenti:\n\"Witch Hunt\" \u00e8 stata reinterpretata dagli statunitensi Machine Head, \u00e8 presente nell'album del 2011 \"Unto the Locust\" come traccia bonus:"}
{"id": "3276772", "revid": "729019", "url": "https://it.wikipedia.org/wiki?curid=3276772", "title": "Buffalo (veicolo)", "text": "Il Buffalo \u00e8 un mezzo corazzato sviluppato per resistere alle mine terrestri e agli ordigni esplosivi improvvisati. Questo mezzo \u00e8 anche conosciuto come Mine Resistant Ambush Protect (MRAP).\nL'esercito italiano ha acquistato 4 di questi veicoli. Il 16 giugno 2009 un MRAP italiano \u00e8 stato danneggiato dopo che un ordigno improvvisato (IED) ha fatto saltare la ruota anteriore sinistra. Fortunatamente l'equipaggio non ha subito danneggiamenti."}
{"id": "3276774", "revid": "1745361", "url": "https://it.wikipedia.org/wiki?curid=3276774", "title": "Coricia", "text": "Coricia fu una ninfa amata da Apollo e da cui ebbe i figli Leo e Licoreo. Era una delle ninfe \"Corice\", che abitavano nell'antro di Corice ai piedi del monte Parnaso, da cui deriva il loro nome. Essendo il monte dedicato alle Muse, spesso vengono confuse con esse."}
