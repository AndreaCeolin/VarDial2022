{"id": "3251469", "revid": "287204", "url": "https://it.wikipedia.org/wiki?curid=3251469", "title": "Tito Tettamanti", "text": "Biografia.\nFiglio di un bancario di Lugano, studi\u00f2 giurisprudenza all'Universit\u00e0 di Berna, dove si laure\u00f2 nel 1953 a 23 anni, divenendo avvocato nel 1955.\n\u00c8 stato un attivista del Partito Popolare Democratico, con cui divent\u00f2 membro del Gran Consiglio del Canton Ticino e poi nel 1959 venne eletto per il Consiglio di Stato, carica che lasci\u00f2 il 9 luglio 1960.\nDurante il suo periodo in Governo, Tettamanti costituisce nel 1959 lo \"Studio Legale e Notarile Tettamanti-Spiess-Dotta\" e alla fine del 1960 fonda la \"Societ\u00e0 fiduciaria Fidinam SA\", che inizialmente rispondeva all'esigenza dello studio legale e che in seguito \u00e8 divenuta una delle 10 pi\u00f9 importanti societ\u00e0 fiduciarie svizzere. Per 25 anni esercita il ruolo di amministratore delegato di Fidinam, mentre attualmente \u00e8 il Presidente Onorario del gruppo.\nNegli anni sessanta e settanta, ha operato come investitore immobiliare, fra l'altro nel Canton Ticino e in Canada, e collabor\u00f2 con la Banca della Svizzera Italiana, di cui fu importante azionista. Negli anni ottanta trasfer\u00ec il centro della propria attivit\u00e0 di investitore a New York, rimanendo molto attivo sulla piazza finanziaria di Wall Street fino al 1987.\nIn seguito \u00e8 rientrato in Svizzera, specializzandosi nella scalata e gestione di grosse aziende elvetiche come Sulzer, Saurer (tra il 1988 e il 1992 assume la carica di Presidente della Saurer Group Holding AG e della Saurer Group Investment Ltd, mentre dal giugno del 1994 ne diviene membro del consiglio di amministrazione e fino al 2000 Presidente Onorario), Rieter, Ascom Holding, SIG e nella primavera 2010 il giornale di Basilea Basler Zeitung, il principale quotidiano della svizzera nord occidentale, di cui ebbe il controllo, con una breve interruzione, sino al 2014.\nDa marzo 2002 a fine 2006 \u00e8 il maggiore azionista della casa editrice Svizzera Jean Frey AG, che vende successivamente alla Axel-Springer-Verlag.\nTettamanti \u00e8 stato Presidente del consiglio di amministrazione di Sterling Strategic Value Limited fino al 2012 e a partire da tale anno ha ricoperto la carica di Presidente Onorario. Nel gennaio 2017 Sterling Strategic Value Limited \u00e8 stata trasformata in un fondo di investimento alternativo di diritto lussemburghese ed \u00e8 stata rinominata Sterling Strategic Value Fund S.A.. Tettamanti continua a ricoprire il ruolo di Presidente Onorario. \u00c8 stato, inoltre, Presidente del consiglio di amministrazione di svariate societ\u00e0, tra cui ST Group Holding Inc., ST Real Estate Holding Inc. e ST Services Holding Inc. e riveste tutt'oggi la carica di Presidente Onorario di ST Real Estate Holding Inc., ST Australia Real Estate Inc. e ST USA Real Estate Inc.\nDal 13 dicembre 2002 fino al 15 maggio 2006 \u00e8 stato membro e Presidente del consiglio di amministrazione della Interpacific International Limited, societ\u00e0 di consulenza farmaceutica.\nTettamanti \u00e8 stato inoltre fondatore dell'Associazione Societ\u00e0 Civile della Svizzera, di cui \u00e8 stato Presidente sino al 2013. Fin dalla fondazione \u00e8 stato membro anche del \"Board of Trustees\" dell'Istituto Bruno Leoni di Torino e del Board of Trustees di Avenir Suisse. Tettamanti ha anche ricoperto la carica di \"governor\" e Vice Presidente dell'European Policy Forum a Londra. Sin dal 2008 Tettamanti \u00e8 Presidente della Fondazione Fidinam, un ente senza scopo di lucro che si propone di sostenere progetti nel campo dell'educazione, della ricerca, della sanit\u00e0, dello sviluppo socioeconomico e della lotta contro il bisogno in Ticino e in altri cantoni della Svizzera. Dal 2009 Tettamanti, inoltre, presiede la Fidinam International Charity Foundation.\nDal 2010 Tettamanti, dopo alcuni anni trascorsi a Londra, vive a Lugano. Partecipa spesso a conferenze, dibattiti pubblici, televisivi e radiofonici. Appassionato e approfondito studioso degli equilibri politici culturali ed economici internazionali, scrive con regolarit\u00e0 come opinionista su \"Corriere del Ticino\" e \"Die Zeit\", trattando spesso e volentieri argomenti economico-sociali.\nNel 2018 il suo patrimonio stimato \u00e8 di CHF 950 milioni.\nPubblicazioni.\nTettamanti \u00e8 autore del libro \"Quale Europa?\", pubblicato in italiano (Lugano: Giampiero Casagrande Editore, 1993, ISBN 88-7795-082-X), tedesco (ISBN 3-250-10229-6) e francese (ISBN 2-84100-021-4). Insieme con Alfredo Bernasconi ha scritto inoltre il \"Manifesto per una societ\u00e0 liberale\", pubblicato in tedesco da Ammann Verlag, Zurigo nel 1996 (ISBN 3-250-10296-2) e in italiano da Sperling &amp; Kupfer, Milano nel 1995 (ISBN 88-200-2103-X). Nel 2002 pubblica ancora \"I sette peccati del Capitale\", Sperling &amp; Kupfer, Milano (ISBN 88-200-3484-0), che nella versione tedesca \u00e8 titolato \"Die sieben S\u00fcnden des Kapitals\u00b3, Bilanz, Zurigo 2003 (ISBN 3-909167-94-2). I suoi commenti pubblicati sul \"Corriere del Ticino\" dal 2004 al 2015 sono stati raccolti nel volume \"Uno Svizzero libero\", Edizioni San Giorgio, Muzzano, 2015 (pubblicazione fuori commercio). Nel 2017 scrive con Alfonso Tuor il libro \"T contro T - Te lo do io il liberismo\", Edizioni San Giorgio, Muzzano (ISBN 978-88-905070-1-4) e nel 2018 pubblica il libro \"Flash\", Armando Dado' Editore, Locarno (ISBN 978-88-8281-506-6). Il suo ultimo libro \"T contro T - Disuguaglianza, disagio, democrazia,\" Edizioni San Giorgio, Muzzano (ISBN 978-88-90507-03-8), scritto insieme ad Alfonso Tuor \u00e8 stato pubblicato nel 2019."}
{"id": "3251490", "revid": "1442080", "url": "https://it.wikipedia.org/wiki?curid=3251490", "title": "Super Robot Wars 64", "text": " \u00e8 un videogioco pubblicato per Nintendo 64 nel 1999, come parte della serie creata dalla Banpresto \"Super Robot Wars\". Il titolo non \u00e8 mai stato pubblicato al di fuori del Giappone."}
{"id": "3251502", "revid": "287204", "url": "https://it.wikipedia.org/wiki?curid=3251502", "title": "Joao Marcos", "text": ""}
{"id": "3251503", "revid": "767487", "url": "https://it.wikipedia.org/wiki?curid=3251503", "title": "Ritratto di Elspeth Tucher", "text": "Il Ritratto di Elspeth Tucher \u00e8 un dipinto a olio su tavola di tiglio (29x23 cm) di Albrecht D\u00fcrer, datato 1499 e conservato nella Staatliche Kunstsammlungen a Kassel. \nStoria.\nDopo il passaggio di Federico il Saggio da Norimberga nel 1496, che chiese a D\u00fcrer di effigiarlo in un ritratto, l'artista ricevette numerose commissioni dall'aristocrazia locale. Tra queste spiccano i due dittici della famiglia Tucher, raffiguranti due coppie di moglie e marito. Due si trovano oggi nello Schlossmuseum di Weimar, mentre il \"pendant\" del ritratto di Elspeth, quello col marito Nicholas, \u00e8 andato perduto.\nDescrizione e stile.\nSullo sfondo di uno sgargiante drappo damascato, che lascia intravedere un luminoso paesaggio a destra, si vede la donna ritratta all'altezza delle spalle, con lo sguardo rivolto verso la valva dove si trovava il marito e un anello di rubino mostrato nella mano che affiora dal bordo inferiore. \nLa donna, all'epoca ventiseienne, mostra tutta la sua giovanile bellezza, con la foltissima chioma racchiusa da un'elegante cuffia ricamata, il volto magro e appuntito, gli occhi chiari ed espressivi, la bocca carnosa, il collo lungo, la curva delle spalle dolce. L'acconciatura, che era composta da trecce arrotolate attorno alla nuca, era tipica delle donne maritate nella Norimberga dell'epoca, presente in numerosi altri ritratti e disegni. \nSul broccato si legge la scritta \"Elspet Niclas Tucher 26 Alt (anni) 1489\". Le iniziali del marito (\"N T\") si trovano sul fermaglio che regge la veste; altre lettere si intravedono poi tra i ricami delle vaste, della camicia e sul bordo della cuffia, dal significato enigmatico.\nIl motivo del paesaggio e del velo, inventato dai fiamminghi e gi\u00e0 in uso dalla met\u00e0 del secolo anche presso gli italiani, mostra poche varianti rispetto ai modelli. Nei ritratti dopo il 1499 tali elementi vennero abbandonati in favore di uno sfondo uniforme, quasi sempre rappresentante una parete chiusa. "}
{"id": "3251509", "revid": "54666", "url": "https://it.wikipedia.org/wiki?curid=3251509", "title": "Cratete il cinico", "text": ""}
{"id": "3251512", "revid": "1573940", "url": "https://it.wikipedia.org/wiki?curid=3251512", "title": "Jesuitenkirche (Lucerna)", "text": "La chiesa gesuitica di San Francesco Saverio (in tedesco: \"Jesuitenkirche St. Franz Xaver\") \u00e8 un luogo di culto cattolico di Lucerna; l'edificio \u00e8 situato nel centro storico della cittadina, sulla riva sinistra del fiume Reuss.\nStoria.\nLa chiesa di san Francesco Saverio venne costruita tra il 1666 e il 1667. Non si sa con certezza il nome di chi la progett\u00f2, probabilmente uno tra gli architetti allora attivi nella zona, come Michael Beer, Michael Thumb, Heinrich Mayer oppure Christoph Vogler. La chiesa nacque come luogo di culto del collegio della Compagnia di Ges\u00f9; tuttavia, fino al 1755, anno in cui fu costruito un passaggio, i due edifici erano distaccati.\nLa facciata venne completata soltanto nel 1893, con la costruzione dei due campanili. Nel XX secolo, la chiesa \u00e8 stata interessata da due restauri, il primo tra il 1957 e il 1958, il secondo tra il 1974 e il 1980.\nDescrizione.\nArte e architettura.\nLa facciata della chiesa, orientata verso il fiume, \u00e8 stretta fra i due campanili ottocenteschi e presenta uno schema bipartito in due fasce orizzontali, ciascuna delle quali \u00e8 divisa in cinque settori verticali da lesene ioniche. Nella fascia inferiore, si aprono cinque portali, con il centrale, pi\u00f9 grande rispetto agli altri, sormontato da una statua raffigurante \"San Francesco Saverio\". Nella fascia superiore, invece, ci sono cinque finestroni che danno luce all'interno. La parte centrale della facciata termina con un frontone.\nL'interno della chiesa \u00e8 a navata unica coperta con volta a botte lunettata e terminante con abside semicircolare; sulla navata si aprono quattro cappelle laterali per lato. A Heinrich Mayer sono da attribuire gli stucchi di tali cappelle, in Svizzera i primi esempi dello stile della Scuola di Wessobrunn. Al di sopra di esse, vi \u00e8 un matroneo che, in controfacciata, forma una doppia cantoria. Nell'abside, all'interno dell'area del presbiterio, si trova l'altare maggiore in marmo. La chiesa conserva inoltre i dipinti murali dei fratelli Giuseppe Antonio e Giovanni Antonio Torricelli di Lugano.\nOrgani a canne.\nOrgano maggiore.\nSulla cantoria in controfacciata, si trova l'organo a canne principale della chiesa, costruito nel 1982 dalla ditta organaria tedesca Metzler Orgelbau riutilizzando la cassa e parte del materiale fonico del precedente strumento del 1897, costruito dalla ditta organaria svizzera Goll Orgelbau.\nL'organo \u00e8 a trasmissione meccanica, con cassa in legno dipinto a finto marmo e con mostra composta da canne di principale disposte in pi\u00f9 campi. La consolle \u00e8 a finestra ed ha tre tastiere di 58 note ciascuna ed una pedaliera dritta di 30 note.\nDi seguito, la disposizione fonica dell'organo:\nOrgano del coro.\nAlla sinistra del presbiterio si trova un secondo organo a canne, costruito nel 1984 dalla ditta organaria svizzera Goll Orgelbau. A trasmissione meccanica, ha un'unica tastiera di 54 note ed una pedaliera dritta di 30 note, e la seguente disposizione fonica:"}
{"id": "3251513", "revid": "767487", "url": "https://it.wikipedia.org/wiki?curid=3251513", "title": "Ritratto di Hans Tucher", "text": "Il Ritratto di Hans Tucher \u00e8 un dipinto a olio su tavola (28x24 cm) di Albrecht D\u00fcrer, datato 1499 e conservato nello Schlossmuseum a Weimar. Fa pendant con il \"Ritratto di Felicitas Tucher\", nello stesso museo.\nStoria.\nDopo il passaggio di Federico il Saggio da Norimberga nel 1496, che chiese a D\u00fcrer di effigiarlo in un ritratto, l'artista ricevette numerose commissioni dall'aristocrazia locale. Tra queste spiccano i due dittici della famiglia Tucher, raffiguranti due coppie di moglie e marito. Due si trovano oggi nello Schlossmuseum di Weimar, e uno a Kassel (\"Ritratto di Elspeth Tucher\") il cui \"pendant\" (Nicholas) \u00e8 andato perduto.\nNel 1945 questo dipinto, con il corrispondente ritratto della moglie, venne trafugato ricomparendo poi in una collezione privata a New York; vennero recuperati dallo stato tedesco e ricollocati a Weimar.\nDescrizione e stile.\nSullo sfondo di uno sgargiante drappo damascato, che lascia intravedere un luminoso paesaggio a destra, si vede l'uomo ritratto all'altezza delle spalle, con lo sguardo rivolto verso la valva dove si trova la moglie e un triplo anello d'oro mostrato nella mano che affiora dal bordo inferiore. \nL'uomo, all'epoca quarantaduenne, \u00e8 rappresentato con una posa altera e aristocratica, in cui \u00e8 stata colta una certa freddezza, attribuita all'indifferenza del pittore nei confronti dei committenti. Egli \u00e8 ritratto fino alle spalle voltato di tre quarti a sinistra, con una cappello scuro dalle falde rigirate, la folta capigliatura bionda e lunga, e una casacca foderata di pelliccia, che certifica il suo alto status sociale. \nSul broccato si legge la scritta \"Hans Tucher 42 Ierig 1489\". Il motivo del paesaggio e del velo, inventato dai fiamminghi e gi\u00e0 in uso dalla met\u00e0 del secolo anche presso gli italiani, mostra poche varianti rispetto ai modelli. Nei ritratti dopo il 1499 tali elementi vennero abbandonati in favore di uno sfondo uniforme, quasi sempre rappresentante una parete chiusa. \nSul retro si trovano gli stemmi familiari, visibili quando il dittico veniva chiuso."}
{"id": "3251516", "revid": "767487", "url": "https://it.wikipedia.org/wiki?curid=3251516", "title": "Aleduse Buzzacarini", "text": "Biografia.\nProveniva da un'importante famiglia padovana, coinvolta nella vita politica della citt\u00e0 da tempo governata della Serenissima.\nInsofferente, come molti altri nobili, al dominio veneziano, prese parte a una rivolta approfittando della sconfitta di Agnadello (14 maggio 1509), quando l'esercito si ritir\u00f2 dalla Terraferma.\nPadova si proclamava cos\u00ec repubblica indipendente, ponendosi sotto la protezione di Massimiliano I. A conferma del suo ruolo di primo piano nella vicenda, il Buzzacarini celebr\u00f2 la sottomissione al sovrano ponendosi alla testa di un fastoso corteo che condusse una bandiera con l'aquila imperiale alla basilica di Sant'Antonio. Dopo una messa, la processione si spost\u00f2 in piazza della Signoria e iss\u00f2 la bandiera sulla torre.\nDurante il brevissimo periodo di indipendenza, non sembra che il Buzzacarini abbia ricoperto cariche pubbliche di rilievo. Di certo, si sa che fu favorevole nel condannare a morte i ribelli fedeli a Venezia. Ebbe invece un ruolo di primo piano durante l'attacco veneziano del 16-17 luglio, che lo vide opporre una strenua ma inutile resistenza: si distinse in uno scontro nei pressi del vescovado ma, mancando l'appoggio del popolo, da sempre ostile all'aristocrazia, fu costretto a ritirarsi con altri nel castello, mentre la citt\u00e0 veniva occupata e saccheggiata (anche la casa dei Buzzacarini fu preda dei rivoltosi). Buzzacarini riusc\u00ec comunque a mettersi in salvo grazie all'intervento di Ludovico Sambonifacio, capitano di ventura al servizio della Serenissima.\nIl 4 agosto 1509 il suo nome compariva in una lista di ricercati invitati a presentarsi entro otto giorni presso il provveditore Andrea Gritti. Non essendosi fatto vivo, fu dichiarato ribelle e i suoi beni confiscati. La moglie, i figli e i fratelli, rimasti a Padova, furono costretti a trasferirsi a Venezia e a notificare quotidianamente la loro presenza\nI cronisti ritengono che il Buzzacarini fosse morto in esilio, ma non \u00e8 nota la data esatta. Certo era vivo nel 1515 (in quell'anno i figli riebbero parte dei beni, con l'obbligo di non venderli fintanto che il padre fosse vivo), ma era gi\u00e0 deceduto nel 1525, quando al figlio Alvise Venseslao, militare nell'esercito imperiale, fu concesso di tornare in patria (cosa che, peraltro, non fece)."}
{"id": "3251519", "revid": "1305772", "url": "https://it.wikipedia.org/wiki?curid=3251519", "title": "Jesuitenkirche", "text": "Jesuitenkirche, in tedesco chiesa dei Gesuiti."}
{"id": "3251525", "revid": "767487", "url": "https://it.wikipedia.org/wiki?curid=3251525", "title": "Ritratto di Felicitas Tucher", "text": "Il Ritratto di Felicitas Tucher \u00e8 un dipinto a olio su tavola di tiglio (28x24 cm) di Albrecht D\u00fcrer, datato 1499 e conservato nello Schlossmuseum a Weimar. Fa pendant con il \"Ritratto di Hans Tucher\", nello stesso museo.\nStoria.\nDopo il passaggio di Federico il Saggio da Norimberga nel 1496, che chiese a D\u00fcrer di effigiarlo in un ritratto, l'artista ricevette numerose commissioni dall'aristocrazia locale. Tra queste spiccano i due dittici della famiglia Tucher, raffiguranti due coppie di moglie e marito. Due si trovano oggi nello Schlossmuseum di Weimar, e uno a Kassel (\"Ritratto di Elspeth Tucher\") il cui \"pendant\" (Nicholas) \u00e8 andato perduto.\nNel 1945 questo dipinto, con il corrispondente ritratto del marito, venne trafugato ricomparendo poi in una collezione privata a New York; vennero recuperati dallo stato tedesco e ricollocati a Weimar. \nDescrizione e stile.\nSullo sfondo di uno sgargiante drappo damascato, che lascia intravedere un luminoso paesaggio a sinistra, si vede la donna ritratta all'altezza delle spalle, con lo sguardo rivolto verso lo spettatore e un fiore di garofano nella mano che affiora dal bordo inferiore. \nLa donna, all'epoca trentatreenne, indossa un'elegante cuffia ricamata che racchiude la chioma, composta, secondo la moda dell'epoca per le donne sposate, da trecce arrotolate attorno alla nuca. Indossa una veste scollata, con una catena che entra nel petto nascondendo il pendente. Sul fermaglio mostra le iniziali del marito, \"H T\". Sul margine superiore del drappo si legge la scritta apocrifa \"Felitz. Hans Tuchern 33 Jor (anni) Alt Salus 1499\". \nIl volto \u00e8 espressivo, lumeggiato da pennellate luminose che non risparmiano i segni dell'et\u00e0. Una certa freddezza nei colori \u00e8 stata attribuita all'indifferenza del pittore nei confronti dei committenti. \nIl motivo del paesaggio e del velo, inventato dai fiamminghi e gi\u00e0 in uso dalla met\u00e0 del secolo anche presso gli italiani, mostra poche varianti rispetto ai modelli. Nei ritratti dopo il 1499 tali elementi vennero abbandonati in favore di uno sfondo uniforme, quasi sempre rappresentante una parete chiusa. In questo ritratto \u00e8 particolarmente suggestivo il motivo del cavaliere solitario che si incammina su un sentiero ai margini di un lago, diretto su una strada impervia. \nSul retro si trovano gli stemmi familiari, visibili quando il dittico veniva chiuso."}
{"id": "3251528", "revid": "599013", "url": "https://it.wikipedia.org/wiki?curid=3251528", "title": "Christian Schenk", "text": "Biografia.\nChristian Schenk detiene tuttora insieme a Rolf Beilschmidt il record mondiale di salto in alto per una gara di decathlon con 2,27 m. Risultato tra l'altro ottenuto con lo stile ventrale, di cui fu forse l'ultimo atleta di livello mondiale in un'epoca, gli anni '80, in cui lo stile Fosbury era diventato lo stile universale nel salto in alto."}
{"id": "3251529", "revid": "1870933", "url": "https://it.wikipedia.org/wiki?curid=3251529", "title": "Bruno C\u00e9sar", "text": ""}
{"id": "3251530", "revid": "1305772", "url": "https://it.wikipedia.org/wiki?curid=3251530", "title": "O Come All Ye Faithful", "text": "O come all ye faithful \u00e8 la versione inglese del canto natalizio \"Adeste fideles\".\n&lt;br&gt;Inoltre pu\u00f2 riferirsi a vari album natalizi, quali: "}
{"id": "3251532", "revid": "189666", "url": "https://it.wikipedia.org/wiki?curid=3251532", "title": "WordPerfect Office", "text": "WordPerfect Office \u00e8 una suite di programmi per la produttivit\u00e0 personale sviluppata dalla societ\u00e0 canadese Corel Corporation. Precedentemente commercializzata da Borland e poi da Novell, ha assunto la denominazione attuale nel 1995. A partire dalla versione 13 del 2006 e fino alla versione 19 del 2008 la numerazione delle versioni \u00e8 cambiata assumendo il numero romano X al posto delle decine (X3). Nel marzo 2010 viene distribuita la versione WordPerfect Office X5 (che rappresenta, quindi, la quindicesima versione), disponibile in tre edizioni: \"Home &amp; Student\", \"Standard\" e \"Professional\". La versione pi\u00f9 recente \u00e8 WordPerfect Office 2020 presentata ufficialmente il 5 maggio 2020. Con questa versione Corel adotta per la prima volta un sistema di numerazione basato sull'anno di pubblicazione.\nStoria.\nWordPerfect fu prodotto originalmente da Bruce Bastian e Alan Ashton, che fondarono la Satellite Software International, Inc., rinominata successivamente WordPerfect Corporation.Nel giugno 1994 il software WordPerfect ed altri componenti fu venduto a Novell, che a sua volta lo vendette alla Corel Corporation nel gennaio 1996. Il suo predecessore era denominato WordPerfect Suite, assemblato da Novell nel 1994 e venduto a Corel nel 1996.\nDall'acquisizione effettuata da Corel, WordPerfect Office per Windows \u00e8 ufficialmente conosciuto come Corel WordPerfect Office. A differenza di Microsoft Office, non sono disponibili/comprabili i vari componenti come prodotti standalone, ma solo come componenti di WordPerfect Office, che comprende tra l'altro anche il foglio di calcolo Quattro Pro e il programma di presentazioni Corel Presentations.\nComponenti.\nI principali componenti delle versioni WordPerfect Office X5 orientate alla scuola e casa - \"Home and Student Edition\" sono:\nWordPerfect Office X5 \"Standard Edition\" destinata all'ufficio e casa (Home and business-oriented) aggiunge:\nWordPerfect Office X5 - \"Professional Edition\", destinata alle aziende, aggiunge:"}
{"id": "3251533", "revid": "402432", "url": "https://it.wikipedia.org/wiki?curid=3251533", "title": "Corel WordPerfect Office", "text": ""}
{"id": "3251539", "revid": "633110", "url": "https://it.wikipedia.org/wiki?curid=3251539", "title": "Requin", "text": "Il Requin \u00e8 stato un sommergibile appartenente alla Marine nationale, prima ed eponima unit\u00e0 della stessa classe. Fu varato dall'arsenale di Cherbourg nel luglio 1924. Unit\u00e0 con un lungo servizio di routine, nel 1941 entr\u00f2 in disarmo a Biserta e fu catturato dagli italo-tedeschi alla fine del 1942; passato alla Regia Marina, fu forse affondato a Genova il 9 settembre 1943, sebbene il suo destino finale rimanga incerto.\nCaratteristiche tecniche.\nIl \"Requin\" era lungo 78,3 metri e poteva operare fino a una profondit\u00e0 di 80 metri. In emersione aveva un dislocamento a pieno carico di tonnellate ed era spinto da due motori Diesel (Sulzer o Schneider) che sviluppavano \u00a0shp e garantivano un'autonomia di miglia a 10 nodi ( chilometri a 19\u00a0km/h). In immersione la spinta era invece fornita da due 2 motori elettrici (\u00a0shp) con una molto pi\u00f9 modesta autonomia di 105 miglia a 5 nodi ( chilometri a 9,5\u00a0km/h). L'armamento era articolato su dieci tubi lanciasiluri da 550\u00a0mm, un cannone da 100\u00a0mm e un paio di mitragliatrici. L'equipaggio era di 54 uomini.\nServizio operativo.\nIl sommergibile \"Requin\" fu ordinato nel programma navale della Marine nationale del 1922, inizialmente con il denominativo \"Q115\". La sua chiglia fu impostata nel cantiere navale dell'arsenale di Cherbourg il 14 giugno di quell'anno e il varo avvenne il 19 luglio 1924; fu completato il 28 maggio 1926.\nAssegnato alle acque dell'Impero coloniale francese d'Africa, negli anni successivi esplet\u00f2 un regolare servizio di addestramento intervallato da pattugliamenti. Tra il 1935 e il 1937 and\u00f2 incontro a una manutenzione completa, al ricambio delle logorate macchine e all'aggiunta di una mitragliatrice pesante da 13\u00a0mm sulla falsatorre, al posto delle due originarie mitragliatrici da 8\u00a0mm. Con l'inizio della seconda guerra mondiale nel settembre 1939, il \"Requin\" e gli altri esemplari della classe condussero crociere di vigilanza al largo dell'Africa e anche nel mar Mediterraneo, in collaborazione con la Royal Navy. Il 22 giugno 1940 la Francia sigl\u00f2 l'armistizio con la trionfante Germania nazista e due giorni dopo anche con l'Italia fascista. Nei termini della resa il \"Requin\", che si trovava agli ormeggi a Biserta con svariati altri sommergibili, dovette rimanere fermo in porto e fu posto in disarmo nella prima met\u00e0 del 1941. Nel novembre-dicembre 1942 l'Asse occup\u00f2 il protettorato tunisino e i tedeschi si appropriarono del \"Requin\" e di altri tre battelli della classe, che cedettero l'8 dicembre agli alleati italiani. La Regia Marina ridenomin\u00f2 il \"Requin\" come \"FR 113\", lo spost\u00f2 a Genova e cerc\u00f2 di rimetterlo in piena efficienza. L'8 settembre fu reso pubblico l'armistizio di Cassibile e, a Genova, le maestranze ordinarono di autoaffondare diverse unit\u00e0, compreso il vecchio \"Requin\" ancora ai lavori: per due fonti la disposizione fu correttamente eseguita il 9 settembre.\nUn'altra fonte afferma che il 9 settembre il sommergibile fu fatto saltare in aria, invece di essere mandato a fondo. Una terza fonte, peraltro, dichiara che i tedeschi riuscirono a catturarlo, anche se cosa ne sia avvenuto in seguito non \u00e8 chiaro, sebbene sia generalmente ritenuto che fu demolito."}
{"id": "3251541", "revid": "541053", "url": "https://it.wikipedia.org/wiki?curid=3251541", "title": "Cittadella del Cairo", "text": "La Cittadella del Cairo o di Saladino () \u00e8 una fortificazione del Cairo, in Egitto realizzata da \u1e62al\u0101\u1e25 al-D\u012bn (Saladino) fra il 1176 e il 1183, come protezione contro i Crociati. L'efficacia della posizione della Cittadella \u00e8 ulteriormente dimostrata dal fatto che essa \u00e8 rimasta la sede principale del dominio britannico (1882-1946) prima e della monarchia egiziana poi fino alla met\u00e0 del XX secolo.\nLa Cittadella \u00e8 spesso chiamata erroneamente \"Cittadella di Muhammad Ali\" (), poich\u00e9 in essa si trova la Moschea di Muhammad \u02bfAli Pasci\u00e0, costruita fra il 1828 e il 1848, sulla sommit\u00e0.\nStoria.\nPochi anni dopo aver dichiarato estinta la dinastia fatimide, Saladino decise di costruire delle mura che circondassero sia Il Cairo sia al-Fustat. Secondo alcune fonti, Saladino disse: \u00ab\"Con un muro far\u00f2 delle due citt\u00e0 di Cairo e Fustat un tutto unico, in modo che un esercito possa difenderle entrambe, e credo sia bene circondarle con un muro che vada dalle rive del Nilo alle rive del Nilo\"\u00bb. La cittadella sarebbe stata al centro delle mura. Fu costruita su un promontorio ai piedi della collina al-Muqa\u1e6d\u1e6dam, in un sito difficile da attaccare. Il sito, parte della collina del Muqa\u1e6d\u1e6dam, vicina al centro del Cairo, era un tempo famoso per la fresca brezza e per la superba visione sulla citt\u00e0. La cittadella smise di essere la sede del governo quando Isma'il Pasci\u00e0 si trasfer\u00ec nel nuovo Palazzo 'Abidin, nel quartiere di Ism\u0101\u02bf\u012bliyya negli anni settanta dell'Ottocento.\nMentre la Cittadella venne completata nel 1183-1184, le mura immaginate da Saladino erano ancora in costruzione nel 1238, molto tempo dopo la sua morte.\nPer l'approvvigionamento idrico alla Cittadella, Saladino costru\u00ec il \"Pozzo di Giuseppe\", che pu\u00f2 ancora essere visto oggi. Il pozzo \u00e8 noto anche come il \"Pozzo della spirale\", perch\u00e9 il suo ingresso era costituito da 300 gradini che si snodavano intorno alla parete interna. L'acqua sollevata dal pozzo alla superficie veniva convogliata alla Cittadella tramite una serie di acquedotti. Durante il regno del sultano mamelucco al-Nasir Muhammad, il Pozzo di Giuseppe non riusciva a fornire acqua a sufficienza ai numerosi animali e agli esseri umani che vivevano nella Cittadella. Per aumentare il volume di acqua, al-Nasir Muhammad costru\u00ec quindi un sistema costituito da una serie di norie che sollevavano l'acqua del Nilo. Questa veniva poi incanalata lungo le mura e condotta alla Cittadella mediante tubazioni costruite da Saladino. In seguito altri sultani Mamelucchi apportarono delle migliorie.\nIl contributo pi\u00f9 notevole realizzato da al-Nasir Muhammad fu la costruzione della \"moschea di al-N\u0101\u1e63ir\". Nel 1318, al-Nasir Muhammad ricostru\u00ec la struttura originale, che risaliva al tempo degli Ayyubidi, trasformandola in una moschea alla quale diede il suo nome. La struttura ricevette ulteriori aggiunte nel 1335. Altri contributi alla Cittadella durante il regno di al-Nasir Muhammad comprendono la recinzione meridionale (il recinto nord era stato completato da Saladino) e la zona residenziale, che comprendeva lo spazio per l'harem e il cortile. Prima dei lavori fatti eseguire da al-Nasir Muhammad, i due Baybars costruirono il Palazzo di Giustizia e la \"Casa d'Oro\".\nLa Cittadella \u00e8 spesso chiamata erroneamente \"Cittadella di Muhammad Ali\" (), poich\u00e9 in essa si trova la Moschea di Muhammad \u02bfAli Pasci\u00e0, costruita fra il 1828 e il 1848, sulla sommit\u00e0. Questa moschea ottomana venne costruita in memoria di \u1e6c\u016bs\u016bn Pasci\u00e0, figlio maggiore adottato di Muhammad Ali, che mor\u00ec nel 1816. Tuttavia, essa rappresenta anche gli sforzi realizzati da Muhammad Ali nel voler cancellare i simboli della dinastia mamelucca che aveva sconfitto nel 1805. Un cambiamento evidente realizzato da Muhammad Ali \u00e8 visibile nelle recinzioni nord e sud della cittadella. Durante il periodo mamelucco il settore sud delle mura era la zona residenziale, mentre Muhammad Ali opt\u00f2 per le mura nord come sede della residenza reale quando prese il potere. Egli apr\u00ec poi le mura sud al pubblico affermando cos\u00ec la sua posizione di leader del nuovo regime..\nLa moschea, con la sua grande cupola di architettura prettamente ottomana, sovrasta la Cittadella fino ai nostri giorni. Per far posto alla costruzione della moschea Muhammed Ali fece abbattere diversi palazzi recenti fatti costruire dai mamelucchi, e fra questi la loro residenza, realizzando la pi\u00f9 grande struttura architettonica costruita nel XIX secolo. Il posizionamento della moschea sui luoghi in cui i Mamelucchi avevano regnato, fu un evidente sforzo di cancellare la memoria degli antichi governanti e stabilire l'importanza della nuova dinastia. La nuova moschea sostitu\u00ec la moschea di al-Nasir Muhammad come la moschea ufficiale di Stato.\nNella cittadella esistono altre due moschee, quella di \"al-Nasir Muhammad\", ipostila del XIII/XIX secolo, una moschea della dinastia Bahri, e quella di Suleyman Pasci\u00e0 del XVI secolo, la prima moschea costruita in stile ottomano sulla Cittadella.\nAltro edificio notevole \u00e8 Qasr al-Jawhara (Il Palazzo dei Gioielli), dove hanno sede il \"Museo nazionale militare\" e il \"Museo della Polizia\".\nMoschea di Muhammad Ali.\nConosciuta anche come la Moschea di Alabastro, la Moschea di Muhammad Ali \u00e8 stata progettata dall'architetto ottomano turco Yusuf Boshna, e ha un disegno e architettura di stile turco, per nulla improntati alla stile egiziano. Il suo committente, Muhammad \u02bfAli, era un mercenario albanese, il quale arriv\u00f2 al potere nel 1806 e regn\u00f2 per 43 anni. I lavori della sua moschea sono stati iniziati nel 1839 e furono ultimati 18 anni dopo, nel 1857. \u00c8 stata ispirata, nella sua forma, alla famosa moschea di Santa Sofia di Istanbul anche se \u00e8 di dimensioni minori.\nLa moschea e tomba di Muhammad Ali \u00e8 conosciuta popolarmente come la moschea di alabastro, perch\u00e9 ha le pareti ricoperte da questo materiale, portato dal Governatorato di Beni Suef.\nAltre caratteristiche della moschea sono i suoi snellissimi minareti di 270 piedi (82 metri), il suo pavimento ricoperto da splendidi tappeti il soffitto carico di fastose luci e un enorme lampadario, il cortile porticato che accoglie al centro una fontana per le abluzioni, la sua cupola di 170 piedi (51 metri) in stile ottomano, e la sua torre dell'orologio, il quale fu ceduto dal re Luigi Filippo di Francia nel 1836 in cambio dell'obelisco del tempio di Luxor; l'orologio si ruppe durante il trasporto in nave e non ha mai funzionato, mentre l'obelisco fa bella mostra in Piazza della Concordia a Parigi.\nNella terrazza-giardino sul retro della moschea si pu\u00f2 ammirare un vasto panorama della citt\u00e0 e dei dintorni.\nPalazzo dell'Harem.\nIl Palazzo dell'Harem, costruito nel 1827, comprende tre ali e presenta all'interno pitture e decorazioni che riflettono lo stile orientale adottato da Muhammad Ali. Fu la residenza della famiglia reale fino al 1874, data in cui il Chediv\u00e8 Ism\u0101\u02bf\u012bl fece trasferire la sede del governo nel palazzo Abdin. Nel 1946, dopo essere servito da ospedale militare durante l'occupazione inglese, fu trasformato in Museo Militare; \u00e8 ricco di armi bianche, armi da fuoco e scudi. Nell'ala centrale l'antico \"hammam\" \u00e8 interamente ricoperto di alabastro, mentre nell'ala sinistra si alza la statua del colonnello de S\u00e8ves. Fuori si trova la tomba dello \"shaykh\" Muhammad el-Kahaki (XVI secolo) e una parte della muraglia costruita da Saladino, chiusa in quella del XIX secolo.\nIn questa zona della cittadella si trovano due altri piccoli musei: il Museo delle Carrozze, dedicato a una collezione di vetture ufficiali e un museo archeologico che ospita antichit\u00e0 trafugate e poi recuperate.\nMoschea di Sulayman Pasci\u00e0.\nEretta del 1528 da un governatore ottomano, Sulayman Pasci\u00e0, \u00e8 la prima delle moschee ottomane a cupola d'Egitto. \u00c8 circondata da un piccolo giardino, da una cinta esterna e preceduta da un cortile circondato da arcate coperte da piccole cupole. La sala di preghiera, chiusa da una grande cupola centrale e tre semicupole, \u00e8 tutta riccamente ornata da motivi floreali e geometrici. Il \"mi\u1e25r\u0101b\", con un vano rivestito di marmo, mostra Il'influenza dell'arte mamelucca.\nLa moschea \u00e8 anche chiamata Sariyat El-Gabal, dal nome di un \"santo\" fatimide, Sayid Sariya, la cui tomba si trova all'estremit\u00e0 est della cinta. Comprende molte stanze sormontate da cupole e decorate con disegni na\u00eff del XIX secolo.\nMuseo delle Carrozze.\nSituato nella costruzione che fungeva da mensa per gli ufficiali inglesi all'epoca coloniale, il museo ospita otto carrozze, principalmente dell'epoca del Chediv\u00e8 Ismail, fra cui quella che utilizz\u00f2 per l'inaugurazione del canale di Suez, nel 1869. La collezione comprende anche vetture del tempo del Chediv\u00e8 Abbas Hilmi e di re Fu\u02be\u0101d, con manichini che indossano costumi d'epoca.\nDietro il Museo, un giardino archeologico ospita alcune colonne e fontane di epoca ottomana, e di quella di Muhammad Ali, e le vestigia di un minareto del XV secolo.\nBurj al-Turfa.\nBurj al-Turfa (ar:\u0628\u0631\u062c \u0627\u0644\u0637\u0631\u0641\u0629, la Torre Angolare), costruita nel 1207 dall'ayyubide al-Malik al-Kamil, \u00e8 una delle rare torri che possano essere visitate.\nAntica prigione militare.\nGli edifici accanto al Museo della Polizia fanno parte dell'antica prigione militare, istituita nel tardo XIX secolo dai britannici, il cui esercito ebbe un presidio nell'area fino agli anni quaranta. Le due file di piccole celle rimasero in uso fino al 1983. Un imponente portale di fronte al lato nord della Moschea di al-Nasir Muhammad d\u00e0 accesso a un'ampia spianata con un prato.\nMoschea di al-Nasir Muhammad.\nMuhammad Ali fece abbattere molti edifici per fare spazio ai nuovi monumenti e ai palazzi nella cittadella, ma la Moschea di al-Nasir Muhammad, costruita nel 1318 e rifatta nel 1335, scamp\u00f2 alla distruzione e, considerando che fu usata come scuderia, si trova ancora in buono stato di conservazione.\n\u00c8 l'unico edificio mamelucco rimasto nella Cittadella del Cairo; suo segno distintivo \u00e8 il rivestimento di ceramica invetriata dei minareti sormontati da cupole bulbiformi, poco diffuso nell'architettura egiziana.\nSull'esterno si trova la cupola del mi\u1e25r\u0101b, la quale fu rifatta dal re Fuad; all'interno sono state utilizzate colonne di recupero provenienti da templi greco-romani, da edifici egizi e bizantini.\nMuseo della Polizia.\nDi fronte alla Moschea di al-Nasir Muhammad, nella piazza, esiste un portale imitante lo stile gotico che d\u00e0 accesso a un'altra terrazza, e al Museo della Polizia. Questo non conserva collezioni di particolare rilievo, tuttavia ai piedi dello scalone si pu\u00f2 ammirare un fregio di leoni scolpiti nella pietra, testimonianza di Burj al-Ossoda (Torre dei Leoni) del XIII secolo, sulla cui cima \u00e8 costruito il museo.\nCinta muraria, bastioni e cancelli.\nCostruite nel 969 ma in modo alquanto leggero, le mura furono rinforzate da Saladino intorno al 1183 in un primo momento, fortificate 25 anni pi\u00f9 tardi dal nipote al-Malik al-Kamil, che detenne qui i Crociati europei catturati, e poi allargate per inserire dei cannoni da contrapporre all'invasione di Napoleone nel 1798. Le mura a quei tempi avevano almeno dieci porte d'accesso, ma oggi ne sono restate in piedi soltanto tre, due a nord e uno al sud. Alcuni blocchi hanno delle iscrizioni geroglifiche che testimoniano che le prime fortificazioni furono costruite con pietre provenienti da Menfi.\nLe solide mura che circondano la Moschea di Suleyman Pasci\u00e0 sono le strutture pi\u00f9 antiche dell'intero complesso; attraversano l'anfiteatro ed entrano nelle due torri gemelle semicircolari, dette Burj al-Ramla (Torre della Sabbia) e Burj al-Haddad (Torre del Fabbro), che vegliavano sul passo tra la cittadella e le alture rocciose a ridosso.\nAttualmente, la cittadella presenta cinque cancelli di diverse epoche:\nPalazzo Al-Gawhara.\nAnche chiamato Palazzo dei Gioielli, palazzo Gawhara, palazzo Bijou, ora museo di Muhammad \u02bfAli il Palazzo Al-Gawhara si trova vicino alla parte anteriore della porta principale della moschea. Il palazzo \u00e8 stato costruito da Muhammad \u02bfAli nel 1814 per ospitare la sua amministrazione, per ricevere ospiti, e come residenza personale. \u00c8 stato fondamentalmente la sede del governo in quel momento.\nIl nome dell'edificio deriva da Jawhara Hanem, l'ultima delle mogli di Muhammad Ali. Il nome popolare, Palazzo dei Gioielli, \u00e8 un po' fuorviante. Ci sono pochi gioielli in mostra. Il nome deriva in realt\u00e0 dal fatto che \u00e8 stato utilizzato come un museo per i gioielli del chediv\u00e8 dopo la rivoluzione del 1952. Tuttavia, \u00e8 stato sventrato da un incendio nel 1972, quando i ladri tentarono di rubare i gioielli.\nOggi, il Palazzo Al-Gawhara \u00e8 una delle migliori costruzioni del XIX secolo in Egitto con decorazioni dell'epoca ottomana. Tuttavia, il palazzo in realt\u00e0 combina elementi ottomani con piani europei, dividendo le stanze private della famiglia dalle aree di accoglienza. Il programma ornamentale viene preso pesantemente da modelli europei. Tuttavia, va anche notato che alcune parti del Palazzo dei Gioielli sono in fase di restauro in un piano globale per ripristinare il tutto.\nLe sue collezioni comprendono ritratti reali a partire dal XIX secolo, costumi e arredi, insieme ad alcuni tesori. Esso include anche un piccolo giardino che porta a una moschea con una delle eccentricit\u00e0 pi\u00f9 interessante, la Sala dell'orologio, in cui la forma di un orologio \u00e8 stata usata per decorare le pareti.\nNell'ingresso al palazzo, la prima cosa che si vede \u00e8 un enorme specchio in una cornice dorata e piedistallo. Questo \u00e8 stato messo in modo che gli ospiti potessero esaminarsi quando entravano nel palazzo e acconciare il loro aspetto, per la realizzazione di eventuali adeguamenti ai loro vestiti, cappello o capelli. Poi avrebbero dovuto prendere le scale fino al secondo piano, dove si trovava un altro grande specchio. Qui si trovano i ritratti dei sovrani d'Egitto dai tempi di Muhammad Ali, insieme a scene di vita in Egitto durante il periodo ottomano. Ma quello che forse colpisce pi\u00f9 l'occhio sono le scintillanti statue di angeli bianchi attaccati alle pareti, che sembrano volare su.\nIl terzo piano \u00e8 la sala principale per gli ospiti. Contiene il trono d'oro nella sala del trono, che viene elevata al di sopra del resto del pavimento. Il trono \u00e8 realizzato in ebano e coperto da oro. Si tratta un regalo del Re d'Italia, e rimane uno dei pi\u00f9 bei troni del mondo. Veniva paragonato spesso al trono del pavone che apparteneva allo Sci\u00e0 dell'Iran.\nA destra e a sinistra del corridoio, ci sono sedie dove funzionari di corte e gli ospiti una volta si sedevano in presenza del re. Alla fine del corridoio, c'\u00e8 un divano in stile arabo a forma di rettangolo in cui gli ospiti si sedevano in attesa di un'udienza con il re. La sala principale dispone di una fontana dorata in mezzo e un grande ritratto sulla parete. C'\u00e8 anche una sala a cielo aperto nel mezzo del palazzo, utilizzata per celebrare diversi eventi durante il periodo ottomano. \u00c8 decorata in stile islamico con grandi e pesanti porte tutto intorno.\nUn'altra parte del palazzo \u00e8 conosciuta come la sala Kusha. Il Kusha \u00e8 sostenuto da quattro colonne dorate, legato dall'alto da una rete dorata. I troni della sposa e dello sposo sono posti sotto le colonne. Tra gli oggetti esposti nella sala ci sono una foto di matrimonio, cristalli e orologi, risalenti al XVIII secolo, e un salone in stile francese.\nDurante i primi anni di governo, Muhammad Ali dovette combattere contro i neo-Mamelucchi al fine di avere pieno potere sul Egitto. Per sconfiggere i Mamelucchi li invit\u00f2 a una festa celebrativa in onore di suo figlio \u1e6c\u016bs\u016bn Pasci\u00e0; l'occasione erano i festeggiamenti per il comando avuto dell'esercito inviato a stroncare la ribellione dei Wahhabiti in Arabia. Muhammad Ali tese loro un'imboscata, facendoli abbattere a colpi di fucile dalle truppe a lui fedeli, mentre i dignitari Mamelucchi si recavano alla Cittadella: episodio che viene riconosciuto come uno dei pi\u00f9 famosi della storia moderna egiziana.\nProprio di fronte al Palazzo Al-Gawhara e alla Moschea di Muhammad Ali c'\u00e8 una vasta area aperta che per alcune persone \u00e8 conosciuta come il Panorama del Cairo. Come suggerisce il nome, offre una estesa vista del Cairo, ma in particolare dei monumenti islamici. Un'enorme fontana si trova al centro di questo spazio aperto, dove l'acqua una volta sgorgava dalla bocca di leoni.\nDintorni della Cittadella.\nNei pressi della Cittadella di Saladino si trovano tanti edifici storici di notevole importanza, tra i pi\u00f9 interessanti:\nMoschea Sultan Hassan.\nLa moschea e madrasa Sultan Hassan si trova su Midan Al-Qala'a (Piazza della Cittadella), ai piedi della Cittadella. Costruita in onore del sultano mamelucco \u1e24assan ibn al-N\u0101\u1e63ir Mu\u1e25ammad ibn Qal\u0101w\u016bn, (\"reg.\" 1347 - 1361). Fu edificata in stile mamelucco antico, misura 150 m di lunghezza, 36 m di altezza e con il minareto pi\u00f9 alto che raggiunge i 68 m; sulla porta principale dell'edificio si apre il cortile, delineato da quattro archi incassati uno sull'altro.\nLa costruzione della moschea fu finanziata con i beni delle vittime dell'epidemia di peste che colp\u00ec il Cairo nel 1348. Questo port\u00f2 un vero e proprio odio da parte della popolazione nei confronti del Sultano, tanto da essere assassinato due anni prima che la sua moschea venisse ultimata.\nMoschea di al-Rif\u0101\u02bf\u012b.\nA fianco del Sultan Hassan si trova la Moschea al-Rif\u0101\u02bf\u012b, dedicata al \"santo\" sufi Ahmad al-Rifa'i (1106 o 1118 - 1182), commissionata in stile mamelucco da Khushiy\u0101r H\u0101nim, madre del chediv\u00e8 Isma'il Pasci\u00e0, come luogo di sepoltura per s\u00e9 stessa e i suoi discendenti. All'interno della moschea sono sepolti F\u0101r\u016bq I d'Egitto e l'ultimo Sci\u00e0 di Persia, Mohammed Reza Pahlavi, morto in esilio dopo l'avvento della Repubblica islamica.\nBayn al-Qasrayn.\nTra le vie pi\u00f9 importante nei pressi della Cittadella, vi \u00e8 Bayn al-Qasrayn (significa \"tra i due palazzi\"), parte dell'antica via fatimide Via al-Muizz.\nQuesta parte della strada, Bayn al-Qasrayn, prende il nome da due palazzi che cessarono di esistere oltre 600 anni fa, e che erano parte della citt\u00e0 originaria dei Fatimidi, fondata nel 969. \nTra gli edifici pi\u00f9 notevoli, il complesso \"madrasa\" e il mausoleo del sultano mamelucco Qalawun, costruito nel 1279. Ispirato alla cupola della Roccia di Gerusalemme, ha una disposizione ottagonale delle colonne e due coppie sono pilastri in granito massiccio ricavati da una struttura faraonica. Molto particolari sono i mosaici che riproducono il nome in arabo di Maometto, in oro, che risplendono con la luce del sole.\nMoschea di Ibn \u1e6c\u016bl\u016bn.\nPi\u00f9 a nord-ovest, verso la zona di Sayeda Zeinab si trova la moschea di Ibn \u1e6c\u016bl\u016bn.\nCostruita tra gli anni 876 e 879, la Moschea di Ibn \u1e6c\u016bl\u016bn \u00e8 una delle pi\u00f9 grandi e antiche dell'Egitto. La moschea \u00e8 circondata da un cortile esterno e il suo particolare minareto a spirale - ispirato dal minareto a ziggurat, detto Malwiyya, di Samarra - rendono la moschea unica nel suo genere in tutto l'Egitto. Il cortile centrale \u00e8 circondato sui quattro lati da arcate, tre delle quali sono profonde due campate mentre, la quarta, rivolta verso La Mecca, \u00e8 profonda cinque campate, e funge da sala della preghiera. Ha un minareto raggiungibile da un passaggio esterno. Dal cortile esterno della Moschea si raggiunge il Museo Gayer Anderson.\nVoci correlate.\nIl Cairo storica"}
{"id": "3251550", "revid": "36953127", "url": "https://it.wikipedia.org/wiki?curid=3251550", "title": "Guerra di troia", "text": ""}
{"id": "3251551", "revid": "633110", "url": "https://it.wikipedia.org/wiki?curid=3251551", "title": "Espadon (sommergibile)", "text": "LEspadon \u00e8 stato un sommergibile appartenente alla Marine nationale, ottava unit\u00e0 della classe Requin. Fu varato dall'arsenale di Tolone nel maggio 1926. Unit\u00e0 con un lungo servizio di routine, nel 1941 entr\u00f2 in disarmo a Biserta e fu catturato dagli italo-tedeschi alla fine del 1942; passato alla Regia Marina, fu mandato a fondo dagli stessi italiani a Castellammare di Stabia il 13 settembre 1943, per evitare che i tedeschi lo catturassero.\nCaratteristiche tecniche.\nL\"Espadon\" era lungo 78,3 metri e poteva operare fino a una profondit\u00e0 di 80 metri. In emersione aveva un dislocamento a pieno carico di tonnellate ed era spinto da due motori Diesel (Sulzer o Schneider et Cie) che sviluppavano \u00a0shp e garantivano un'autonomia di miglia a 10 nodi ( chilometri a 19\u00a0km/h). In immersione la spinta era invece fornita da due 2 motori elettrici (\u00a0shp) con una molto pi\u00f9 modesta autonomia di 105 miglia a 5 nodi ( chilometri a 9,5\u00a0km/h). L'armamento era articolato su dieci tubi lanciasiluri da 550\u00a0mm, un cannone da 100\u00a0mm e un paio di mitragliatrici. L'equipaggio era di 54 uomini.\nServizio operativo.\nIl sommergibile \"Espadon\" fu ordinato nel programma navale della Marine nationale del 1923, inizialmente con il denominativo \"Q129\". La sua chiglia fu impostata nel cantiere navale dell'arsenale di Tolone il 1\u00ba ottobre 1923 e il varo avvenne il 28 maggio 1926; fu completato il 16 dicembre 1927.\nAssegnato alle acque dell'Impero coloniale francese d'Africa, negli anni successivi esplet\u00f2 un regolare servizio di addestramento intervallato da pattugliamenti. Tra il 1935 e il 1937 and\u00f2 incontro a una manutenzione completa, al ricambio delle logorate macchine e all'aggiunta di una mitragliatrice pesante da 13\u00a0mm sulla falsatorre, al posto delle due originarie mitragliatrici da 8\u00a0mm. Con l'inizio della seconda guerra mondiale nel settembre 1939, l\"Espadon\" e gli altri esemplari della classe condussero crociere di vigilanza al largo dell'Africa e anche nel mar Mediterraneo, in collaborazione con la Royal Navy. Il 22 giugno 1940 la Francia sigl\u00f2 l'armistizio con la trionfante Germania nazista e due giorni dopo anche con l'Italia fascista. Nei termini della resa l\"Espadon\", che si trovava agli ormeggi a Biserta con svariati altri sommergibili, dovette rimanere fermo in porto e fu posto in disarmo nell'aprile 1941. Nel novembre-dicembre 1942 l'Asse occup\u00f2 il protettorato tunisino e i tedeschi si appropriarono dell\"Espadon\" e di altri tre battelli della classe, che cedettero l'8 dicembre agli alleati italiani. La Regia Marina ridenomin\u00f2 l\"Espadon\" come \"FR 114\" e lo train\u00f2 a Castellammare di Stabia e cerc\u00f2 di rimetterlo in piena efficienza, ma l'unit\u00e0 era malridotta e obsolescente, tanto che gli italiani rinunciarono a farne uso. L'8 settembre fu reso pubblico l'armistizio di Cassibile: il vecchio \"Espadon\", lasciato in disparte, fu catturato dai tedeschi poco pi\u00f9 tardi ma, il 13 settembre, lo mandarono a fondo in porto, dato che non avevano modo di spostarlo in qualche altra zona sotto il proprio controllo.\nSecondo altre fonti, invece, fu il personale italiano ad autoaffondare il sommergibile il 13 settembre. I tedeschi l'avrebbero poi recuperato, ma solo per abbandonarlo di l\u00ec a pochi giorni quando ripiegarono dinanzi all'avanzata anglo-statunitense da Salerno e dalla Puglia."}
{"id": "3251552", "revid": "76963", "url": "https://it.wikipedia.org/wiki?curid=3251552", "title": "Gonzalo Ramos", "text": "Biografia.\nDebutta, con ruoli minori, in varie produzioni, quali \"Hermanos y detectives\", \"Los hombres de Paco\", \"Aprendiendo a vivir\", \"MIR\", \"G\u00e9nesis\" e \"Hospital Central\". Approda, nel 2008, alla serie spagnola di Antena 3 \"Fisica o chimica\", interpretando Julio de la Torre, amico di Fer e storico amore di Cova. Nel 2010 lascia il telefilm, dopo ben sei stagioni.\nVita privata.\nNel 2013 si \u00e8 sposato, , con Sofia Escobar. A marzo 2014 \u00e8 nato il primo figlio, Gabriel."}
{"id": "3251557", "revid": "287204", "url": "https://it.wikipedia.org/wiki?curid=3251557", "title": "Xinxiang", "text": "Xinxiang (cinese: \u65b0\u4e61 ; pinyin: X\u012bnxi\u0101ng) \u00e8 una citt\u00e0 con status di prefettura della provincia dell'Henan, nella Cina centro-orientale.\nGeografia antropica.\nSuddivisioni amministrative.\nLa prefettura di Xinxiang \u00e8 a sua volta divisa in 4 distretti, 2 citt\u00e0 e 6 contee."}
{"id": "3251559", "revid": "486946", "url": "https://it.wikipedia.org/wiki?curid=3251559", "title": "FIBA South America Championship", "text": ""}
{"id": "3251563", "revid": "287204", "url": "https://it.wikipedia.org/wiki?curid=3251563", "title": "Xinyang", "text": "Xinyang (cinese: \u4fe1\u9633; pinyin: X\u00ecny\u00e1ng) \u00e8 una citt\u00e0 con status di prefettura della provincia dell'Henan, nella Cina centro-orientale.\nGeografia antropica.\nSuddivisioni amministrative.\nLa prefettura di Xinyang \u00e8 a sua volta divisa in 2 distretti e 8 contee."}
{"id": "3251565", "revid": "599013", "url": "https://it.wikipedia.org/wiki?curid=3251565", "title": "Harold Osborn", "text": "\u00c8 stato l'unico atleta della storia olimpica ad essere capace di aggiudicarsi un'altra gara oltre al decathlon.\nBiografia.\nNel 1923 sorprende il mondo scavalcando l'asticella del salto in alto col ventre anzich\u00e9 in sforbiciata, raffinando la tecnica proposta a per primo dal connazionale George Horine. Ai Giochi olimpici di conquista due medaglie d'oro, nel decathlon e nell'alto, utilizzando lo stile di scavalcamento dell'asticella che in futuro verr\u00e0 conosciuto come ventrale e che sar\u00e0 utilizzato per quasi 60 anni, fino all'avvento del Fosbury."}
{"id": "3251579", "revid": "110157", "url": "https://it.wikipedia.org/wiki?curid=3251579", "title": "Hohwacht (Ostsee)", "text": "Hohwacht \u00e8 un comune di 902 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251581", "revid": "110157", "url": "https://it.wikipedia.org/wiki?curid=3251581", "title": "Kirchn\u00fcchel", "text": "Kirchn\u00fcchel \u00e8 un comune di 180 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251582", "revid": "1371684", "url": "https://it.wikipedia.org/wiki?curid=3251582", "title": "Campionato centramericano COCABA maschile di pallacanestro 2009", "text": "Il 5\u00ba Campionato dell'America Centrale Maschile di Pallacanestro FIBA (noto anche come FIBA COCABA Championship 2009) si \u00e8 svolto dal 10 agosto al 14 agosto 2009 a Canc\u00fan in Messico. Il torneo \u00e8 stato vinto dalla nazionale messicana.\nI FIBA COCABA Championship sono una manifestazione contesa dalle squadre nazionali del Centro America, organizzata dalla COCABA (Confederazione America Centrale), nell'ambito della FIBA Americas."}
{"id": "3251584", "revid": "1928794", "url": "https://it.wikipedia.org/wiki?curid=3251584", "title": "Turn- und Sportverein Bayer 04 Leverkusen 1985-1986", "text": "Questa voce raccoglie le informazioni riguardanti il Bayer Leverkusen nelle competizioni ufficiali della stagione 1985-1986.\nStagione.\nNella stagione 1985-86, il Bayer Leverkusen si classific\u00f2 sesto in Bundesliga, qualificandosi in Coppa UEFA per la contemporanea vittoria del Bayern Monaco di scudetto e Coppa di Germania, che ha portato lo Stoccarda in Coppa delle Coppe, liberando dunque un posto per la manifestazione; venne inoltre eliminato nei quarti di finale della Coppa di Germania.\nAl termine della stagione, il sudcoreano Cha Bum-Kun \u00e8 stato inserito nella selezione della propria nazionale per il mondiale di Messico '86\nMaglie e sponsor.\nLo sponsor che compare sulle maglie della societ\u00e0 \u00e8 il simpbolo della societ\u00e0 farmaceutica tedesca Bayer proprietaria del team. Lo sponsor tecnico \u00e8 il marchio tedesco Adidas."}
{"id": "3251585", "revid": "110157", "url": "https://it.wikipedia.org/wiki?curid=3251585", "title": "Klamp", "text": "Klamp \u00e8 un comune di 779 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251586", "revid": "12458", "url": "https://it.wikipedia.org/wiki?curid=3251586", "title": "Episodi di Highlander (prima stagione)", "text": "La prima stagione della serie televisiva Highlander \u00e8 stata trasmessa in prima visione in syndication in Canada dal 3 ottobre 1992 al 22 maggio 1993.\nIn Italia la serie \u00e8 stata trasmessa su Italia 1 tra il 1993 ed il 1994.\nIl grande incontro.\nTrama.\nRichie Ryan accede illegalmente all'interno del negozio di antiquariato di Duncan MacLeod e Tessa Noel, ma il suo furto viene interrotto dall'entrata scenografica dell'Immortale Slan Quince (interpretato da Richard Moll) e da Connor MacLeod (interpretato da Christopher Lambert). Vedendo la scena, Tessa realizza, con dispiacere, che Duncan pu\u00f2 essere sfidato e decapitato in ogni momento. Duncan, capendo di non poter pi\u00f9 sfuggire al Gioco, si aspetta che lei lo lasci per la sua sicurezza. Dopo che Duncan salva Tessa da Quince, Connor sfida Quince su un ponte ma cade sotto. Duncan decapita Quince ed abbandona la citt\u00e0. Connor avvisa Duncan di fare attenzione a Richie e dice a Tessa dove si trova Duncan. Accettando il pericolo Tessa si ricongiunge a Duncan.\nAlbero genealogico.\nTrama.\nRichie, che adesso vive con MacLeod e Tessa, cerca di ritrovare i suoi genitori. MacLeod ricorda che lui \u00e8 stato bandito dal suo villaggio nel 1622 dopo essere morto in battaglia ed essersi risvegliato come Immortale; suo padre gli disse che era un orfano. Un uomo, chiamato Joe Scanlon (interpretato da J.E. Freeman) dice a Richie di essere suo padre. Richie gli crede ed inizia una relazione stretta con l'uomo finch\u00e9 questo non ruba una maschera pre-colombiana dal negozio di MacLeod per pagare i propri debiti. Dopo che MacLeod salva Scanlon e si riappropria della maschera, Richie aiuta Scanlon a sparire.\nLa pozione magica.\nTrama.\nL'amico di Richie, Gary, muore in una rapina in banca. Quando MacLeod e Richie vedono il suo corpo all'ospedale, notano degli strani segni sulla sua fronte. MacLeod ricorda che questi segni sono gli effetti una pozione creata dal suo amico Immortale Kiem Sun (interpretato da Soon-Tek Oh), questa pozione d\u00e0 enorme forza e fa ignorare il dolore. Kiem Sun dice a MacLeod che la sua pozione \u00e8 stata rubata da un suo studente, Chou Lin (interpretato da Dustin Nguyen). MacLeod trova Chou Lin e distrugge la pozione. Questo fa arrabbiare Keim Sun e lo spinge a combattere contro MacLeod che lo sconfigge senza per\u00f2 ucciderlo.\nIl vagabondo.\nTrama.\nL'Immortale Lucas Desiree (interpretato da Victor A. Young), un vecchio amico di MacLeod, viene decapitato dallo sceriffo Howard Crowley (interpretato da John Novack), che arresta un vagabondo veterano della guerra del Vietnam, Leo Atkins (interpretato da Vincent Schiavelli), per il crimine. Quando MacLeod arriva in citt\u00e0 per investigare sulla morte, si rende conto che Leo \u00e8 innocente e, con l'aiuto di Richie, salva Leo da un linciaggio popolare. MacLeod alla fine combatte e decapita Crowley.\nLa giovane immortale.\nTrama.\nL'Immortale Felicia Martins (interpretata da Joan Jett) \u00e8 perseguitata dall'Immortale Devereux (interpretato da Eli Gabay), al quale ha ucciso moglie e figlio alcuni secoli prima in Francia. Nel presente lei convince Richie, conosciuto per \"caso\" nel negozio di antichit\u00e0 la mattina prima di suicidarsi, che la loro relazione pu\u00f2 durare; al contempo raggira MacLeod, che gli illustra la storia degli immortali, e le da alcune lezioni per i suoi futuri duelli, visto che lei fa credere a tutti di essere una giovane Immortale appena risvegliata dalla prima morte. Martins trova Devereux, e lei lo decapita. Nel frattempo MacLeod scopre che una mappa del Coronelli da lui acquistata \u00e8 falsa, ma ottimamente eseguita oltre duecento anni prima; qui MacLeod ha la conferma che i suoi sospetti su Felicia sono fondati. Infatti lei stessa aveva suggerito la non autenticit\u00e0 dell'opera, peccando di superbia, e reclamandone la paternit\u00e0. MacLeod combatte contro Martins ma alla fine, proprio prima di decapitarla, per intervento di Richie, le risparmia la vita.\nUna favola per Belinda.\nTrama.\nMacLeod, Tessa e Richie sono presi in ostaggio al tribunale da un assassino chiamato Bryan Slade (interpretato da Andrew Divoff). Duncan viene messo KO dai suoi uomini. Slade uccide MacLeod per mandare un messaggio al comando SWAT commando fuori dall'edificio e chiede un elicottero per andare via. Mentre Tessa fa del suo meglio per tenere gli ostaggi vivi e Randi McFarland riporta l'evento dal vivo dall'esterno, MacLeod torna in vita e elimina gli uomini di Slade uno per uno. Alla fine MacLeod uccide Slade.\nGli uomini della montagna.\nTrama.\nMentre sta fotografando un'antica incisione su pietra su una montagna, Tessa viene rapita da uomini della montagna guidata dall'Immortale Caleb Cole (interpretato da Marc Singer), che la vuole sposare. MacLeod li trova ma deve gettarsi da un crepaccio per scappare dai compagni di Cole. Essi portano la spada di MacLeod al campo e Cole capisce che MacLeod \u00e8 un Immortale quando la vede. Tessa fa litigare i rapitori, dando tempo a MacLeod di trovarla. MacLeod combatte e decapita Cole.\nMedicina mortale.\nTrama.\nMacLeod viene investito da un'auto e portato in ospedale. Quando il Dr. Wilder (interpretato da Joe Pantoliano) si rende conto che MacLeod \u00e8 uscito dall'ospedale con le sue gambe, lo cattura e lo rinchiude nella sua cantina per capirne il perch\u00e9. MacLeod scappa ma \u00e8 confuso a causa delle droghe che Wilder gli ha dato e non riesce a ricordare dove si trovi la casa di Wilder. Wilder rapisce Randi McFarland, che stava investigando sulla scomparsa di MacLeod. Con l'aiuto di Tessa, MacLeod trova la casa di Wilder e salva Randi. Wilder accidentalmente d\u00e0 fuoco alla sua cantina mentre combatte contro MacLeod e muore.\nLa strega del mare.\nTrama.\nUn incontro di Richie con una la sua amica Nikki (interpretata da Johannah Newmarch), il fidanzato di lei e due spacciatori finisce in sparatoria e Nikki segretamente tiene sia i soldi che la droga. MacLeod blocca i molteplici tentativi degli spacciatori di reimpossessarsi della merce rubata e scopre che il loro capo \u00e8 l'Immortale Alexei Voshin (interpretato da Stephen Macht), che ha tradito MacLeod nel 1938. Quando Voshin scopre che MacLeod ha distrutto la droga e protetto Nikki lo sfida. MacLeod sfida Voshin che viene decapitato dall'elica della sua nave.\nPartita a tre.\nNel 1988 l'Immortale Walter Reinhardt (interpretato da Christoph Ohrt) scompare dopo aver perso uno scontro con MacLeod. Nel presente, l'ex amante di Reinhardt Rebecca riconosce la sua spada nel negozio di antiquariato di MacLeod ed inizia a perseguitarlo. Reinhardt, che \u00e8 ancora vivo, manipola Rebecca facendole credere che MacLeod l'abbia ucciso e rapisce Richie per obbligare MacLeod a combattere. MacLeod decapita Reinhardt.\nCacciatore di scalpi.\nTrama.\nL'amica di Tessa, Natalie (interpretata da Moira Walley) viene attaccata dal serial killer chiamato \"Il cacciatore di scalpi\" (interpretato da Dee McCafferty). MacLeod si accorge che quest'ultimo sta imitando l'Immortale Marcus Korolus (interpretato da John Hertzler), che uccideva le donne bionde nel 1925 finch\u00e9 MacLeod non lo decapit\u00f2. MacLeod \u00e8 l'unico, oltre al killer, a sapere che Korolus utilizzava il teatro Orfeo come base. MacLeod prepara una trappola nella quale Tessa fa da preda, ma il killer blocca il loro piano attaccando un'altra donna. Tessa lo investe con l'auto e lo ferma.\nIl testimone.\nTrama.\nTessa assiste all'omicidio dell'artista Anne Wheeler (interpretata da Diana Barrington) ma la polizia si rifiuta di investigare perch\u00e9 non hanno trovato il corpo. Investigando sull'omicidio da sola, Tessa e MacLeod vengono presi di mira dall'assassino, che \u00e8 un Immortale. Successivamente la polizia scopre il corpo della Wheeler e mettono Tessa sotto protezione, ma viene messa una bomba sotto la casa protetta e MacLeod salva Tessa dall'esplosione. MacLeod scopre che l'assassino \u00e8 il capo della polizia Andrew Ballin (interpretato da Tom Butler), combatte contro di lui e lo decapita.\nSecoli di odio.\nTrama.\nL'Immortale Grayson (interpretato da James Horan) sta uccidendo i protetti del suo ex maestro Darius (interpretato da Werner Stocker) per fargli abbandonare la terra consacrata e combatterlo. Darius chiede a MacLeod di proteggere il suo studente mortale Victor Paulus (interpretato da Earl Pastko) da Grayson, cos\u00ec MacLeod salva la vita di Paulus due volte ed incontra Grayson. Capendo che Grayson non moller\u00e0, MacLeod lo affronta e lo decapita. MacLeod quindi si riunisce a Tessa e Richie a Parigi e si trasferiscono su un barcone ormeggiato nella Senna vicino alla Cattedrale di Notre-Dame.\nIn nome del male.\nTrama.\nL'Immortale Kuyler (interpretato da Peter Howitt) fa ridere le sue vittime cos\u00ec che possano calare la guardia e le pu\u00f2 uccidere. MacLeod, avendo visto Kuyler uccidere il barone Deschields nel 1783, riconosce il suo modus operandi quando un anziano viene ucciso in una caffetteria. MacLeod ricorda come Kuyler lo trov\u00f2 senza la spada nel 1980, con il risultato che MacLeod dovette scappare su un battello sulla Senna dove avrebbe incontrato Tessa per la prima volta. MacLeod, conoscendo la passione di Kuyler per l'assenzio, lo rintraccia quindi lo sfida e lo decapita.\nLa morte nell'aria.\nTrama.\nL'Immortale Xavier St. Cloud (interpretato da Roland Gift) rapina una gioielleria usando un gas velenoso, quindi confessa tutto a Darius per provocarlo. Darius si rifiuta di violare la riservatezza della confessione per l'ispettore LeBrun (interpretato da Hugues Leforestier) e non gli dice nulla su Xavier. Quando LeBrun menziona il gas, MacLeod si ricorda di Xavier. Nel frattempo, Xavier presta una scultura africana per la mostra di Tessa e posiziona una bomba al suo interno. Durante la festa per l'apertura dell'esibizione, MacLeod si rende conto da dove provenga la scultura, scopre la bomba e la disinnesca. MacLeod combatte contro Xavier e ferisce la sua mano sinistra, ma Xavier riesce a scappare.\nL'uomo della foresta.\nTrama.\nUrsa (interpretato da Christian Van Acker), un Immortale ritardato mentale che vive sotto il Teatro dell'Opera di Parigi, ama la cantante Carolyn Lamb (interpretata da Dee Dee Bridgewater); sfruttando la situazione, Carolyn fa rapire ad Ursa la corista Jenny per la gelosia che prova per il suo talento. MacLeod, cercando nelle catacombe di Parigi, trova il rifugio di Ursa e libera Jenny. Dopo che MacLeod scopre che Ursa viene manipolato da Carolyn, lei lo incita contro MacLeod dicendogli che voleva ucciderla. Furioso Ursa affronta MacLeod sul tetto del teatro, cade da l\u00ec e muore. Quando Carolyn lo vede nuovamente in vita cerca di scappare e viene investita da un'auto.\nAmore immortale.\nTrama.\nGrace Chandel (interpretata da Julia Stemberger) \u00e8 stata perseguitata dall'Immortale Carlo Sendaro (interpretato da Georges Corraface) da quando lo lasci\u00f2 decadi fa. MacLeod, che ha avuto una relazione romantica con Grace nel 1660, la protegge; mentre Tessa, che inizialmente ne \u00e8 gelosa, presto le diventa amica. Sedaro si rifiuta di accettare che Grace non lo ami pi\u00f9 e la rapisce. MacLeod la libera e si batte con Sendero nel tunnel della metropolitana di Parigi, l\u00ec Sendero viene decapitato da un treno.\nLa signora del circo.\nTrama.\nAmanda (Elizabeth Gracen) porta MacLeod a un altro Immortale, Zachary Blaine (Jason Isaacs), in cambio della sua vita. Blaine attacca MacLeod ma la loro lotta viene interrotta, cos\u00ec Blaine minaccia Amanda di decapitarla. Amanda lo dissuade dicendogli di un manoscritto senza prezzo e convincendolo ad aiutarla a rubarlo. Nel frattempo, MacLeod capisce che Amanda e Blaine si conoscono, li segue e sventa il loro tentativo di furto. Blaine combatte contro MacLeod ma viene decapitato da Amanda.\nUn debito da saldare.\nTrama.\nL'Immortale Gabriel Piton (interpretato da Nigel Terry) uccide la sua amante Cynthia (interpretata da Rachel Palmieri) e la rimpiazza con la modella Myia (interpretata da Katia Douvalian). Richie incontra Myia in una caffetteria e si innamora di lei. Richie \u00e8 geloso di Piton e, dopo aver saputo della morte di Cynthia, sospetta che l'abbia uccisa Piton e indaga nel suo appartamento. Interrotto da Piton, Richie scappa, ma Piton \u00e8 sospettoso e manda Richie in prigione per effrazione. MacLeod decide di intervenire, si rende conto che Piton sta per uccidere Myia. MacLeod combatte contro Piton e lo decapita.\nL'angelo della vendetta.\nTrama.\nAlfred Cahill (interpretato da Martin Kemp) viene ucciso da una prostituta, muore e si risveglia Immortale. Reso pazzo dallo shock di essere diventato Immortale, Cahill crede di essere diventato l'angelo della vendetta di Dio e inizia ad uccidere prostitute e le persone attorno a loro, inclusi un cliente ed il protettore di un'amica di Tessa, Elaine Trent (interpretata da Sandra Nelson). Dopo che Cahill infastidisce Tessa, MacLeod lo sfida e lo decapita.\nStupro.\nTrama.\nMark Rothwood (interpretato da Jason Riddington) stupra Lori Bellian (interpretata da Marion Cotillard) mentre MacLeod, Tessa e Richie stanno facendo visita al padre di Mark, Alan (interpretato da Anthony Head). Il padre adottivo di Lori, l'Immortale Everett Bellian (interpretato da Peter Guinness) viene a sapere dello stupro e reagisce assediando il maniero dei Rothwood con i suoi mercenari. MacLeod conduce la linea di difesa al maniero e blocca i loro attacchi, ma quando Alan Rothwood va fuori con suo figlio per parlare con Bellian, viene colpito da un colpo di pistola sparato da un uomo di Bellian. MacLeod combatte contro Bellian, ma vengono interrotti da Mark che viene ucciso da Lori.\nI cacciatori.\nTrama.\nMacLeod e il suo amico, l'Immortale Hugh Fitzcairn (interpretato da Roger Daltrey), trovano Darius decapitato nella sua cappella. Iniziano ad investigare sulla sua morte, ma gli assassini rapiscono Fitzcairn. MacLeod scopre che essi sono mortali chiamati \"I Cacciatori\" ed hanno un particolare tatuaggio sul polso. MacLeod trova un rovinato vecchio libro nella sacrestia di Darius e riesce a seguire un cacciatore al loro quartier generale. Il loro leader, James Horton (interpretato da Peter Hudson) sta per ghigliottinare Fitzcain e riesce a scappare. MacLeod libera Fitzcain e insieme a Tessa e Richie disperdono le ceneri di Darius nel fiume Senna."}
{"id": "3251587", "revid": "76963", "url": "https://it.wikipedia.org/wiki?curid=3251587", "title": "Hisato Izaki", "text": "Ex membro del gruppo musicale J-pop Flame, Hisato Izaki ha debuttato nel 2004 nel film \"Devilman\", ispirato all'omonimo manga, in cui interpreta il personaggio di Akira Fudo. In seguito ha anche recitato in \"Crows Zero\" (2007) e \"Crows Zero II\" (2009).\nIzaki ha un fratello gemello, Y\u00fbsuke Izaki, anch'egli attore ed ex membro dei Flame."}
{"id": "3251589", "revid": "287204", "url": "https://it.wikipedia.org/wiki?curid=3251589", "title": "Kletkamp", "text": "Kletkamp \u00e8 un comune di 130 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251590", "revid": "110157", "url": "https://it.wikipedia.org/wiki?curid=3251590", "title": "Schwartbuck", "text": "Schwartbuck \u00e8 un comune di 814 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251591", "revid": "110157", "url": "https://it.wikipedia.org/wiki?curid=3251591", "title": "Tr\u00f6ndel", "text": "Tr\u00f6ndel \u00e8 un comune di 418 abitanti dello Schleswig-Holstein, in Germania.\nAppartiene al circondario (\"Kreis\") di Pl\u00f6n (targa PL\u00d6) ed \u00e8 parte della comunit\u00e0 amministrativa (\"Amt\") di L\u00fctjenburg."}
{"id": "3251592", "revid": "76963", "url": "https://it.wikipedia.org/wiki?curid=3251592", "title": "Y\u016bsuke Izaki", "text": "Ex membro del gruppo musicale J-pop Flame, Y\u00fbsuke Izaki ha debuttato nel 2004 nel film \"Devilman\", ispirato all'omonimo manga, in cui interpreta il personaggio di Ryo Asuka. In seguito ha anche recitato in \"Crows Zero\" (2007) e \"Crows Zero II\" (2009).\nIzaki ha un fratello gemello, Hisato Izaki, anch'egli attore ed ex membro dei Flame."}
{"id": "3251593", "revid": "1371684", "url": "https://it.wikipedia.org/wiki?curid=3251593", "title": "Campionato centramericano COCABA maschile di pallacanestro 2007", "text": "Il 4\u00ba Campionato dell'America Centrale Maschile di Pallacanestro FIBA (noto anche come FIBA COCABA Championship 2007) si \u00e8 svolto dal 19 luglio al 23 luglio 2007 a San Salvador in El Salvador. Il torneo \u00e8 stato vinto dalla nazionale messicana.\nI FIBA COCABA Championship sono una manifestazione contesa dalle squadre nazionali del Centro America, organizzata dalla COCABA (Confederazione America Centrale), nell'ambito della FIBA Americas."}
{"id": "3251594", "revid": "35804", "url": "https://it.wikipedia.org/wiki?curid=3251594", "title": "Read only memory", "text": ""}
{"id": "3251596", "revid": "73843", "url": "https://it.wikipedia.org/wiki?curid=3251596", "title": "Dauphin (sommergibile)", "text": "Il Dauphin \u00e8 stato un sommergibile appartenente alla Marine nationale, quarta unit\u00e0 della classe Requin. Fu varato dall'arsenale di Tolone nell'aprile 1925. Unit\u00e0 con un lungo servizio di routine, nel 1941 entr\u00f2 in disarmo a Biserta e fu catturato dagli italo-tedeschi alla fine del 1942; passato alla Regia Marina, fu affondato a Pozzuoli dagli stessi tedeschi dopo essersene impossessati, alcuni giorno dopo l'8 settembre.\nCaratteristiche tecniche.\nIl \"Dauphin\" era lungo 78,3 metri e poteva operare fino a una profondit\u00e0 di 80 metri. In emersione aveva un dislocamento a pieno carico di tonnellate ed era spinto da due motori Diesel (Sulzer o Schneider et Cie) che sviluppavano \u00a0shp e garantivano un'autonomia di miglia a 10 nodi ( chilometri a 19\u00a0km/h). In immersione la spinta era invece fornita da due 2 motori elettrici (\u00a0shp) con una molto pi\u00f9 modesta autonomia di 105 miglia a 5 nodi ( chilometri a 9,5\u00a0km/h). L'armamento era articolato su dieci tubi lanciasiluri da 550\u00a0mm, un cannone da 100\u00a0mm e un paio di mitragliatrici. L'equipaggio era di 54 uomini.\nServizio operativo.\nIl sommergibile \"Dauphin\" fu ordinato nel programma navale della Marine nationale del 1922, inizialmente con il denominativo \"Q120\". La sua chiglia fu impostata nel cantiere navale dell'arsenale di Tolone l'11 dicembre di quell'anno e il varo avvenne il 2 aprile 1925; fu completato il 22 novembre 1927.\nAssegnato alle acque dell'Impero coloniale francese d'Africa, negli anni successivi esplet\u00f2 un regolare servizio di addestramento intervallato da pattugliamenti. Tra il 1935 e il 1937 and\u00f2 incontro a una manutenzione completa, al ricambio delle logorate macchine e all'aggiunta di una mitragliatrice pesante da 13\u00a0mm sulla falsatorre, al posto delle due originarie mitragliatrici da 8\u00a0mm. Con l'inizio della seconda guerra mondiale nel settembre 1939, il \"Dauphin\" e gli altri esemplari della classe condussero crociere di vigilanza al largo dell'Africa e anche nel mar Mediterraneo, in collaborazione con la Royal Navy. Il 22 giugno 1940 la Francia sigl\u00f2 l'armistizio con la trionfante Germania nazista e due giorni dopo anche con l'Italia fascista. Nei termini della resa il \"Dauphin\", che si trovava agli ormeggi a Biserta con svariati altri sommergibili, dovette rimanere fermo in porto e fu posto in disarmo il 28 febbraio 1941. Nel novembre-dicembre 1942 l'Asse occup\u00f2 il protettorato tunisino e i tedeschi si appropriarono del \"Dauphin\" e di altri tre battelli della classe, che cedettero l'8 dicembre agli alleati italiani. La Regia Marina ridenomin\u00f2 il \"Dauphin\" come \"FR 115\", lo spost\u00f2 a Pozzuoli e cerc\u00f2 di rimetterlo in piena efficienza. L'8 settembre fu reso pubblico l'armistizio di Cassibile e, a Pozzuoli, le maestranze ordinarono di autoaffondare diverse unit\u00e0, compreso il vecchio \"Dauphin\" ancora ai lavori: il battello per\u00f2 fu catturato dai tedeschi in arsenale il 9. Poich\u00e9 le forze anglo-statunitensi stavano aprendosi la strada da Salerno e risalendo la Puglia e visto che l'ex unit\u00e0 francese era comunque obsoleta e inoperabile, il 15 i tedeschi la fecero affondare poco fuori Pozzuoli prima di lasciare la citt\u00e0.\nUn'altra fonte afferma, invece, che le truppe tedesche a Pozzuoli completarono l'affondamento del \"Dauphin\" gi\u00e0 l'11 settembre 1943."}
{"id": "3251601", "revid": "154893", "url": "https://it.wikipedia.org/wiki?curid=3251601", "title": "Fattore di coagulazione I", "text": ""}
{"id": "3251602", "revid": "154893", "url": "https://it.wikipedia.org/wiki?curid=3251602", "title": "Fattore coagulante I", "text": ""}
{"id": "3251604", "revid": "154893", "url": "https://it.wikipedia.org/wiki?curid=3251604", "title": "Fattore di coagulazione II", "text": ""}
{"id": "3251605", "revid": "154893", "url": "https://it.wikipedia.org/wiki?curid=3251605", "title": "Fattore coagulante II", "text": ""}
{"id": "3251608", "revid": "1371684", "url": "https://it.wikipedia.org/wiki?curid=3251608", "title": "Campionato centramericano COCABA maschile di pallacanestro 2006", "text": "Il 3\u00ba Campionato dell'America Centrale Maschile di Pallacanestro FIBA (noto anche come FIBA COCABA Championship 2006) si \u00e8 svolto dal 22 marzo al 31 maggio 2006 a Fresnillo in Messico. Il torneo \u00e8 stato vinto dalla nazionale messicana.\nI FIBA COCABA Championship sono una manifestazione contesa dalle squadre nazionali del Centro America, organizzata dalla COCABA (Confederazione America Centrale), nell'ambito della FIBA Americas."}
{"id": "3251609", "revid": "154893", "url": "https://it.wikipedia.org/wiki?curid=3251609", "title": "Fattore di coagulazione III", "text": ""}
{"id": "3251610", "revid": "154893", "url": "https://it.wikipedia.org/wiki?curid=3251610", "title": "Fattore coagulante III", "text": ""}
{"id": "3251611", "revid": "55935", "url": "https://it.wikipedia.org/wiki?curid=3251611", "title": "Iagelloni", "text": ""}
{"id": "3251615", "revid": "647919", "url": "https://it.wikipedia.org/wiki?curid=3251615", "title": "Fattore di coagulazione IV", "text": ""}
{"id": "3251616", "revid": "647919", "url": "https://it.wikipedia.org/wiki?curid=3251616", "title": "Fattore coagulante IV", "text": ""}
{"id": "3251617", "revid": "1371684", "url": "https://it.wikipedia.org/wiki?curid=3251617", "title": "Campionato centramericano COCABA maschile di pallacanestro 2004", "text": "Il 2\u00ba Campionato dell'America Centrale Maschile di Pallacanestro FIBA (noto anche come FIBA COCABA Championship 2004) si \u00e8 svolto dal 1\u00ba marzo all'8 marzo 2004 a San Salvador in El Salvador. Il torneo \u00e8 stato vinto dalla nazionale panamense.\nI FIBA COCABA Championship sono una manifestazione contesa dalle squadre nazionali del Centro America, organizzata dalla COCABA (Confederazione America Centrale), nell'ambito della FIBA Americas."}
{"id": "3251619", "revid": "154893", "url": "https://it.wikipedia.org/wiki?curid=3251619", "title": "Monoamina-ossidasi", "text": ""}
{"id": "3251620", "revid": "154893", "url": "https://it.wikipedia.org/wiki?curid=3251620", "title": "Monoamina ossidasi", "text": ""}
{"id": "3251622", "revid": "767487", "url": "https://it.wikipedia.org/wiki?curid=3251622", "title": "Henrique Valmir da Concei\u00e7\u00e3o", "text": "Biografia.\nIn seguito al ritiro si \u00e8 trasferito a Tramanda\u00ed, dove risiede con la famiglia.\nCaratteristiche tecniche.\nGiocava come centrocampista, ricoprendo il ruolo di \"volante\". Era un tenace mediano.\nCarriera.\nGiocatore.\nClub.\nInizi\u00f2 neanche ventenne al 14 de Julho, societ\u00e0 del suo stato d'origine, per poi trasferirsi al Chapecoense, nello Stato di Santa Catarina. Torn\u00f2 poi in terra natia per giocare con il Gr\u00eamio di Porto Alegre: debutt\u00f2 in massima serie brasiliana il 23 marzo 1980 all'Est\u00e1dio Ol\u00edmpico Monumental contro l'Atl\u00e9tico Goianiense. Dopo un altro breve periodo al 14 de Julho, si stabil\u00ec al Gr\u00eamio per quattro stagioni, brillando particolarmente nel 1981 e nel 1983. In questa seconda annata, la sua squadra vinse sia la Copa Libertadores che la Coppa Intercontinentale, mentre nel 1981 il Gr\u00eamio si era laureato campione del Brasile. Lasci\u00f2 il club \"ga\u00facho\" per disputare il campionato Carioca con il Vasco, ma presto torn\u00f2 alla societ\u00e0 di partenza, dove raccolse tre vittorie consecutive nel campionato statale. Nel 1988 pass\u00f2 per Noroeste e Sport (vincendovi il campionato dello Stato del Pernambuco) e si trasfer\u00ec, per la prima volta in carriera, all'estero. Effettu\u00f2 il volo transoceanico che lo separava dalla sua destinazione, la compagine portoghese del Penafiel, e vi gioc\u00f2 un totale di due stagioni; pass\u00f2 poi al Beira-Mar e al Leix\u00f5es, sempre in Primeira Divis\u00e3o lusitana. Lasciata l'Europa, torn\u00f2 in Brasile, dove si ritir\u00f2 nel 1994.\nNazionale.\nNel 1983 ottenne la convocazione per la Copa Am\u00e9rica. Fece dunque il suo esordio nella competizione il 17 agosto a Quito contro l', subentrando a partita in corso a Renato. Nella partita successiva contro l', fu schierato dall'inizio, e gioc\u00f2 tutti i novanta minuti. Contro l'Ecuador a Goi\u00e2nia il suo ruolo fu occupato da Tita, e China entr\u00f2 nel secondo tempo, mentre contro l'Argentina a Rio de Janeiro non scese in campo. Torn\u00f2 dunque a giocare nella finalissima, presenziando per i primi sessanta minuti all'andata e per tutta la partita al ritorno.\nAllenatore.\nDurante la sua carriera da tecnico ha allenato nello Stato del Rio Grande do Sul, prendendo parte alla seconda divisione del campionato statale nel 2008 con il 14 de Julho."}
{"id": "3251623", "revid": "339392", "url": "https://it.wikipedia.org/wiki?curid=3251623", "title": "Diammina-ossidasi", "text": ""}
{"id": "3251624", "revid": "339392", "url": "https://it.wikipedia.org/wiki?curid=3251624", "title": "Diammina ossidasi", "text": ""}
{"id": "3251625", "revid": "339392", "url": "https://it.wikipedia.org/wiki?curid=3251625", "title": "Diammino ossidrasi", "text": ""}
{"id": "3251628", "revid": "339392", "url": "https://it.wikipedia.org/wiki?curid=3251628", "title": "Fattore di coagulazione XII", "text": ""}
{"id": "3251629", "revid": "339392", "url": "https://it.wikipedia.org/wiki?curid=3251629", "title": "Fattore coagulante XII", "text": ""}
{"id": "3251630", "revid": "70217", "url": "https://it.wikipedia.org/wiki?curid=3251630", "title": "Torrente Ferrarese", "text": ""}
{"id": "3251631", "revid": "154893", "url": "https://it.wikipedia.org/wiki?curid=3251631", "title": "Lisil-ossidasi", "text": ""}
{"id": "3251632", "revid": "287204", "url": "https://it.wikipedia.org/wiki?curid=3251632", "title": "Henrique Valmir da Conceicao", "text": ""}
{"id": "3251633", "revid": "154893", "url": "https://it.wikipedia.org/wiki?curid=3251633", "title": "Citocromo-C-ossidasi", "text": ""}
{"id": "3251634", "revid": "767487", "url": "https://it.wikipedia.org/wiki?curid=3251634", "title": "Colour Me Kubrick", "text": "Colour Me Kubrick: A True...ish Story \u00e8 un film del 2006 diretto da Brian W. Cook.\nTrama.\nAlan Conway \u00e8 un truffatore che fin dai primi anni novanta inizi\u00f2 ad imitare il famoso regista Stanley Kubrick, all'epoca ritiratosi dalle pubbliche scene. La pellicola narra una storia realmente accaduta e ripercorre i tentativi di Conway, spesso riusciti, di ottenere soldi e perfino favori sessuali in cambio di una parte nel \"prossimo film\" di Kubrick."}
{"id": "3251635", "revid": "154893", "url": "https://it.wikipedia.org/wiki?curid=3251635", "title": "Dopamina-beta-idrossilasi", "text": ""}
{"id": "3251636", "revid": "287204", "url": "https://it.wikipedia.org/wiki?curid=3251636", "title": "II (2 Unlimited)", "text": "II \u00e8 un album di inediti del duo di musica dance olandese 2 Unlimited, pubblicato il 25 maggio 1998 dall'etichetta discografica Byte.\nSi tratta del primo album realizzato dal gruppo nella sua seconda formazione, composta da due ragazze, Romy van Oojen e Marjon van Iwaarden.\nDall'album sono stati estratti i singoli \"Wanna Get Up\", \"Edge of Heaven\" e \"Never Surrender\", ma non ha ottenuto il successo di vendite dei dischi realizzati dalla precedente formazione, composta dal rapper Ray Slijngaard e dalla cantante Anita Doth. \u00c8 stato prodotto, come i precedenti dischi del gruppo, da Jean-Paul DeCoster e Phil Wilde."}
{"id": "3251637", "revid": "154893", "url": "https://it.wikipedia.org/wiki?curid=3251637", "title": "Dopamina \u03b2-idrossilasi", "text": ""}
{"id": "3251640", "revid": "287204", "url": "https://it.wikipedia.org/wiki?curid=3251640", "title": "Brownsville (Pennsylvania)", "text": "Brownsville \u00e8 un borough degli Stati Uniti d'America, nella Contea di Fayette in Pennsylvania. Fondata ufficialmente nel 1785, si trova a 56 chilometri a sud di Pittsburgh lungo il fiume Monongahela."}
{"id": "3251644", "revid": "1318658", "url": "https://it.wikipedia.org/wiki?curid=3251644", "title": "Autoritratto con pelliccia", "text": "L'Autoritratto con pelliccia \u00e8 un dipinto a olio su tavola (67x49 cm) di Albrecht D\u00fcrer, datato 1500 e conservato nell'Alte Pinakothek di Monaco di Baviera. Si tratta dell'ultimo e pi\u00f9 celebre autoritratto di D\u00fcrer, vera pietra miliare dell'autoconsiderazione dell'artista nell'arte europea.\nStoria.\nNell'inverno dell'anno 1500 D\u00fcrer aveva appena oltrepassato, secondo la concezione del suo tempo, la soglia dell'et\u00e0 virile. Attraverso l'attivit\u00e0 grafica aveva gi\u00e0 acquisito una fama europea. Le sue incisioni su rame avevano superato, per precisione e accuratezza nell'esecuzione, quelle di Schongauer. Presumibilmente incitato dagli amici di formazione umanistica, egli aveva per primo introdotto rappresentazioni che richiamano i concetti anticheggianti della filosofia neoplatonica di Marsilio Ficino e del suo circolo.\nChe D\u00fcrer fosse cosciente del proprio ruolo nel processo di evoluzione dell'arte lo prova l'ultimo dei tre autoritratti in pittura dell'artista, l'\"Autoritratto con pelliccia\".\nDopo la morte del pittore l'autoritratto venne custodito nel municipio di Norimberga, dove si trovava ancora nell'ultimo quarto del Cinquecento. Venne sottratto alla citt\u00e0 nel XVIII secolo, approdando alle collezioni reali di Baviera nei primi anni dell'Ottocento.\nDescrizione e stile.\nIn questo ritratto l'artista adott\u00f2 una posizione rigidamente frontale, secondo uno schema di costruzione utilizzato nel Medioevo per l'immagine di Cristo. In questo senso egli si riferisce alle parole della creazione nell'\"Antico Testamento\", ovvero che Dio cre\u00f2 l'uomo a propria somiglianza. Tale idea era stata affrontata in particolare dai neoplatonici fiorentini vicini a Marsilio Ficino e non veniva riferita solo all'apparenza esteriore, ma anche riconosciuta nelle capacit\u00e0 creative dell'uomo. A sottolineare quest'analogia tra il pittore e Cristo c'\u00e8 anche la ieraticit\u00e0 e la semplificazione dei volumi, di ascendenza bizantina, o la posizione della mano, splendidamente descritta, che ricorda il tradizionale gesto benedicente del Salvatore.\nInoltre D\u00fcrer pose accanto al proprio ritratto un'iscrizione in latino (, forse dettata dall'amico Willibald Pirckheimer), che indica: \"Io Albrecht D\u00fcrer di Norimberga, all'et\u00e0 di ventotto anni, con colori appropriati ho creato me stesso a mia immagine\". Con intenzione qui \u00e8 stato scelto il termine \"creato\" piuttosto che \"dipinto\". Nel suo profondo senso religioso, l'artista scrisse infatti che la capacit\u00e0 dell'artista partecipa da vicino al potere creativo divino, essendo investito del suo talento da Dio stesso. \nL'\"Autoritratto\" del 1500 non nasce per\u00f2 come un atto di presunzione, bens\u00ec indica la considerazione che gli artisti europei di quel tempo avevano di s\u00e9 stessi. Ci\u00f2 che persino i grandi artisti italiani, come per esempio Leonardo da Vinci, avevano espresso solo a parole, Albrecht D\u00fcrer l'espresse nella forma dell'autoritratto.\nIl viso \u00e8 particolarmente espressivo e magnetico, con un'espressione serena e imperturbabile, incorniciato da una cascata simmetrica di lunghi ricci biondi. Indossa un elegante manto, bordato di pelliccia, che esalta l'elevato status sociale raggiunto dall'artista. Alcuni hanno scritto che l'\"Autoritratto\" di Monaco segna il passaggio da una considerazione intuitiva dell'arte, che venne sviluppata nei suoi scritti teorici sull'arte. \nL'esatto opposto di questa rappresentazione di s\u00e9 \u00e8 l'autoritratto nudo, un disegno a penna e pennello (conservato a Weimar) su carta preparata con un colore verde di fondo, nel quale l'artista si \u00e8 ritratto nudo con un realismo spietato. Questo foglio, compiuto tra il 1500 e il 1505 circa, prova l'enorme grandezza dell'uomo e dell'artista D\u00fcrer. Si deve per\u00f2 prendere atto del fatto che queste due testimonianze di autosservazione e di autovalutazione, finch\u00e9 D\u00fcrer rimase in vita, furono cos\u00ec poco conosciute dal vasto pubblico quanto gli scritti letterari di Leonardo. Esso acquista per\u00f2 un importante significato anche in un altro senso, quello degli studi sulla proporzione, che negli anni dopo il 1500 diedero i loro primi risultati."}
{"id": "3251645", "revid": "154893", "url": "https://it.wikipedia.org/wiki?curid=3251645", "title": "Rame-zinco superossido dismutasi", "text": ""}
{"id": "3251646", "revid": "154893", "url": "https://it.wikipedia.org/wiki?curid=3251646", "title": "Cu/Zn SOD", "text": ""}
{"id": "3251647", "revid": "154893", "url": "https://it.wikipedia.org/wiki?curid=3251647", "title": "Rame/zinco Superossido-dismutasi", "text": ""}
{"id": "3251648", "revid": "180559", "url": "https://it.wikipedia.org/wiki?curid=3251648", "title": "Campionati centramericani COCABA maschili di pallacanestro", "text": "Il Torneo Centroamericano di pallacanestro noto come FIBA COCABA Championship \u00e8 un torneo organizzato dalla FIBA in cui si confrontano le nazionali del Messico e dell'America centrale.\nSi \u00e8 disputato per la prima volta nel 1999, e attualmente, ha cadenza biennale.\nIl torneo vale anche come qualificazioni al FIBA Centrobasket."}
{"id": "3251650", "revid": "633110", "url": "https://it.wikipedia.org/wiki?curid=3251650", "title": "Saphir", "text": "Il Saphir \u00e8 stato un sommergibile posamine appartenente alla Marine nationale, prima ed eponima unit\u00e0 della stessa classe. Fu varato nel dicembre 1928 dall'arsenale di Tolone. Fu tra i battelli catturati alla fine del 1942 e incorporati dalla Regia Marina, che comunque non ne fece uso operativo: catturato dai tedeschi poco dopo l'8 settembre 1943, fu probabilmente da questi mandato a fondo il successivo 15 settembre.\nCaratteristiche tecniche.\nIl \"Saphir\" era lungo 65,90 metri e poteva operare fino a una profondit\u00e0 di 80 metri. In emersione aveva un dislocamento a pieno carico di circa 700 tonnellate ed era spinto da due motori Diesel Normand-Vickers che sviluppavano \u00a0shp e garantivano un'autonomia di miglia a 7,5 nodi ( chilometri a 14,3\u00a0km/h). In immersione la spinta era invece fornita da due 2 motori elettrici (\u00a0shp) con una molto pi\u00f9 modesta autonomia di 80 miglia a 4 nodi ( chilometri a 7,6\u00a0km/h). L'armamento era articolato su sette tubi lanciasiluri (quattro da 550\u00a0mm e tre da 400\u00a0mm), un cannone da 75\u00a0mm antiaereo/antinave e un paio di mitragliatrici da 13,2\u00a0mm. L'equipaggio era di circa 40 uomini.\nServizio operativo.\nIl sommergibile \"Saphir\" fu ordinato nel programma navale della Marine nationale del 1924, inizialmente con il denominativo \"Q145\". La sua chiglia fu impostata nel cantiere navale dell'arsenale di Tolone il 25 maggio 1926 e il varo avvenne il 20 dicembre 1928; fu completato il 30 settembre 1930.\nNel settembre 1939, allo scoppio della seconda guerra mondiale in Europa, il \"Saphir\" fu incaricato di condurre pattugliamenti e posa di ordigni nel mar Mediterraneo dalla base di Biserta, collaborando inoltre con la Royal Navy. Il 22 giugno 1940 la Francia sigl\u00f2 l'armistizio con la trionfante Germania nazista e due giorni dopo anche con l'Italia fascista. Nei termini della resa il \"Saphir\", che si trovava agli ormeggi nel porto tunisino con svariati altri sommergibili, dovette rimanere fermo in porto e fu posto in disarmo in un momento successivo, ma imprecisato. Tuttavia, il 26 giugno 1940, una sua mina fece saltare in aria il mercantile italiano \"Alicantino\", da tonnellate, al largo di Cagliari. Nel novembre-dicembre 1942 l'Asse occup\u00f2 il protettorato tunisino e i tedeschi si appropriarono del \"Saphir\" e di altri battelli, che cedettero l'8 dicembre agli alleati italiani. La Regia Marina ridenomin\u00f2 il \"Saphir\" come \"FR 112\" e cerc\u00f2 di rimetterlo in efficienza per poi trasformarlo in sommergibile da trasporto; ma le fonti non concordano sull'arsenale: quasi sicuramente si trattava di Napoli, ma per un'altra era Genova. In ogni caso il sommergibile fu dichiarato inutilizzabile il 21 aprile 1943. Il successivo 8 settembre fu reso pubblico l'armistizio di Cassibile e le maestranze ordinarono di autoaffondare diverse unit\u00e0, compreso il \"Saphir\"; per motivi non specificati dalle fonti ci\u00f2 non fu fatto e i tedeschi se ne impossessarono per la seconda volta. Tuttavia non ritennero opportuno riutilizzarlo e, il 15 settembre 1943, lo fecero saltare in aria in porto oppure lo fecero affondare."}
{"id": "3251652", "revid": "227910", "url": "https://it.wikipedia.org/wiki?curid=3251652", "title": "Ottavio Amigoni", "text": "Biografia.\nLa data di nascita dell'Amigoni, da sempre speculata nella letteratura artistica antica e novecentesca in un intervallo tra il 1605 e il 1665, \u00e8 stata finalmente fissata con certezza solamente nel 2006 dopo un'attenta ricerca nell'archivio parrocchiale della chiesa di Sant'Agata, nel quale \u00e8 stata scoperta la registrazione del suo battesimo con annotata la data di nascita, il 16 ottobre 1606. La data di morte \u00e8 stata scoperta allo stesso modo.\nLavora inizialmente come speziale alla bottega del padre ma, entro il 1632, per motivi non noti ha gi\u00e0 viaggiato a Genova e a Bologna, traendo dalla prima l'insegnamento di Bernardo Strozzi e dalla seconda il metodo di Bartolomeo Cesi, motivi che si rilevano notevolmente nella sua prima opera nota, \"San Rocco e Nicola da Tolentino invocano la Vergine di risparmiare Sergnana dalla peste alla presenza dei santi Bartolomeo, Faustino e Giovita\" conservata nella chiesa di San Rocco a Provezze, verso il lago d'Iseo, in localit\u00e0 Sergnana. La pala \u00e8 datata 1632 e pu\u00f2 essere assimilata ad un primo esperimento, eseguito sulla base delle opere viste nei due viaggi appena compiuti, opere appartenenti a mondi tra loro diversissimi ed estranei a loro volta all'ambiente bresciano.\nPi\u00f9 \"locale\" appare gi\u00e0 la sua seconda opera nota, una \"Madonna col Bambino tra i santi Carlo e Francesco\" per la chiesa di San Giorgio a Cellatica, firmata e datata 1633. Nel dipinto gli influssi genovesi e bolognesi appaiono molto pi\u00f9 attenuati per lasciar posto alle lezioni di Pietro da Marone, di Paolo Veronese e del Moretto. L'anno successivo, nel 1634, dipinge ad affresco i due grande monocromi di \"San Gregorio Magno\" e \"Sant'Onorio\" sulla controfacciata della chiesa dei Santi Faustino e Giovita a Brescia, dove lo spostamento verso stilemi pi\u00f9 caratteristici dell'area bresciana \u00e8 riscontrabile nell'avvicinamento ai modi di Bernardino Gandino, figlio del pittore Antonio Gandino, il quale probabilmente diventa suo maestro o linea guida.\nL'attivit\u00e0 dell'Amigoni nella seconda met\u00e0 degli anni '30 del Seicento, che attesterebbe pertanto l'evolversi del suo riallineamento all'arte locale, resta ad oggi oscura a causa della perdita di alcune opere in questo senso fondamentali, ad esempio un \"San Michele che scaccia gli angeli ribelli\", conservato fino all'Ottocento sul primo altare destro della chiesa dei Santi Faustino e Giovita, collocabile attorno al 1636. Sono di questo periodo altre opere ma di incerta attribuzione, come una \"Ultima cena\" nella chiesa parrocchiale di Ludriano di Roccafranca, una \"Madonna col bambino tra i santi Andrea, Rocco e Caterina da Siena\" nella chiesa di Sant'Andrea a Malegno, una \"Risurrezione di Cristo\" nella parrocchiale di Farfengo e i \"Santi Nicola da Tolentino e Carlo invocano il Redentore di risparmiare Mompiano dalla peste\" nella chiesa di Sant'Antonino a Mompiano. In tutte queste opere, se attribuite alla mano dell'Amigoni, si rileva costantemente la lezione di Bernardino Gandino, affiancata da sempre pi\u00f9 spunti tratti dall'opera del Veronese.\nNei primi anni '40 del Seicento, sempre per motivi non noti, effettua un viaggio in Svizzera e lascia nella chiesa di San Francesco a Ruis, nel Distretto di Surselva, la pala del \"Perdon d'Assisi\", firmata e datata 1642. Si tratta pertanto della sua prima opera a noi giunta di certa attribuzione dopo i due affreschi del 1633. Con quest'opera si apre inoltre il periodo pi\u00f9 prolifico del pittore, durato un ventennio fino alla morte, nel quale matura ormai uno stile personale estraneo da continui influssi e ripetute citazioni, orientato pi\u00f9 verso stilemi propriamente barocchi che all'ormai superato manierismo dei Gandino. Sempre nel 1642 firma la \"Madonna col Bambino e i santi Eufemia e Francesco\" nella parrocchiale di Vello, testimoniando pertanto il suo ritorno nel bresciano, e ancora nel medesimo anno, esegue gli affreschi sulla semicupola dell'abside e sulla volta centrale della chiesa di San Giorgio, in citt\u00e0. Per questa commissione, l'Amigoni tratta temi inconsueti e affresca sulla volta il \"Padre Eterno con il libro sigillato circondato da quattro esseri viventi coperti d'occhi\" e i \"Sette angeli con le trombe del giudizio\" sul catino absidale, il tutto accompagnato dai \"Sette cavalieri dell'Apocalisse\" nelle lunette della volta, tutti temi quindi tratti dall'Apocalisse di Giovanni. Negli affreschi si riscontra il suo stile ormai maturo, accompagnato da un nuovo influsso proveniente dalla lezione di Pieter de Witte, del quale l'Amigoni poteva vedere la grande pala dell'\"Annunciazione\" nella chiesa di Santa Maria del Carmine a Brescia. Poco pi\u00f9 tardi lavora nel chiostro maggiore e nel refettorio del convento annesso alla chiesa di San Giuseppe, affreschi giunti fino a noi in modo molto frammentario. Nel 1643 dipinge l'\"Ultima cena\" della parrocchiale di Quinzano d'Oglio, considerata il suo capolavoro giovanile, mentre nel 1646 affresca il presbiterio della chiesa di Santa Maria in Valvendra a Lovere assieme a Ottavio Viviani, anche se il suo contributo non \u00e8 confermato.\nLo stile dell'Amigoni, ormai rivolto a una vera sperimentazione delle moderne linee barocche, non si arresta nella seconda met\u00e0 degli anni '40 del secolo, dove lo si trova nella chiesa di Santa Maria dei Miracoli a Brescia con le tele del 1648 dell'\"Immacolata Concezione\" e della \"Presentazione al Tempio di Maria\" (la prima distrutta per met\u00e0 e la seconda completamente nel 1944 durante un bombardamento), poi ancora a Chiari, a Paitone e a Zone. Qui esegue per la chiesa parrocchiale una \"Madonna col Bambino, san Giorgio, san Rocco e un devoto\", altro suo capolavoro, dove le sperimentazioni hanno ormai raggiunto una certa stabilit\u00e0, permettendo all'artista di recuperare le lezioni apprese all'inizio della sua formazione per combinarle con i nuovi, assodati stilemi barocchi.\nCon l'avanzare negli anni '50 del Seicento, raggiunta ormai un linguaggio definitivo e maturo, si nota un prevalere di tonalit\u00e0 chiare, mentre i tratti assumono sempre maggiore decisione: questo aspetto \u00e8 ben visibile, ad esempio nel \"San Gregorio Magno\" nel santuario della Madonna della Misericordia a Bovegno, databile al 1650. Capolavoro di questi primi anni '50 \u00e8 la \"Madonna col Bambino e san Bernardo abate\" per la chiesa di San Bernardo a Marone, con tonalit\u00e0 quasi argentate su figure mosse e ritorte. Dopo un'altra serie di opere, commissionate al pittore ormai molto quotato nell'area bresciana, si colloca un altro capolavoro, i \"Misteri del Rosario\" per la basilica di Verolanuova, eseguiti nel 1652 con sfarzose e preziose cromie. Nel biennio 1655-1656 l'Amigoni torna a lavorare in affresco con il fregio interno della chiesa di Santa Maria della Carit\u00e0 a Brescia, eseguita assieme ad Agostino Avanzo e oggi perduto, e con la decorazione del salone di Villa Togni a Gussago, realizzata in collaborazione con il giovane Pompeo Ghitti.\nDopo questa data, per\u00f2, le tracce dell'artista si fanno sempre pi\u00f9 rare. Nel 1660 ricompare con una pala nella parrocchiale di Gorzone raffigurante i \"Santi Ambrogio e Antonio da Padova\", accostabile ad un \"San Sebastiano\" e ad un \"San Fabiano\" conservati nella parrocchiale di San Zeno Naviglio. Nei dipinti si nota un ormai confermato abbandono delle origini manieriste, lavorando sui chiaroscuri per svuotare le figure di ogni monumentalit\u00e0 e mostrando \"il suo ultimo, estenuato tentativo di allinearsi in qualche modo alla pittura del Seicento\".\nOttavio Amigoni muore il 28 ottobre 1661 nella citt\u00e0 natale, come confermato nel 2006 dall'approfondita ricerca svolta negli archivi della chiesa di Sant'Agata, e viene sepolto nella chiesa di San Giuseppe in uno dei tanti sepolcri comuni nella chiesa e nei tre chiostri, rendendo impossibile rintracciare oggi la sua salma.\nOpere.\nLe opere di Ottavio Amigoni sono qui suddivise fra opere certe, attribuite e perdute. Le opere definite \"certe\" sono quelle recanti indubbia firma, mentre quelle \"attribuite\" sono tutte quelle non firmate, per le quali l'ascrizione alla mano dell'Amigoni pu\u00f2 essere pi\u00f9 o meno difficoltosa, in certi casi molto insicura e in altri addirittura immediata. Le opere \"perdute\" sono invece quelle andate interamente distrutte o ad oggi non rintracciabili."}
{"id": "3251657", "revid": "229945", "url": "https://it.wikipedia.org/wiki?curid=3251657", "title": "Ceruloplasmina", "text": "La ceruloplasmina \u00e8 una proteina con attivit\u00e0 enzimatica ferrossidasica codificata dal gene CP.\n\u00c8 la principale proteina di trasporto del rame nel sangue e, in pi\u00f9, ha un ruolo nel metabolismo del ferro. Descritta per la prima volta nel 1948, risulta simile a un'altra proteina scoperta pi\u00f9 recentemente, l'efestina, coinvolta anch'essa nel metabolismo del ferro e del rame.\nFunzioni.\nL'ossidazione ad opera della ceruloplasmina \u00e8 un fenomeno chiave nel metabolismo del ferro. I macrofagi al termine della fagocitosi e digestione dei globuli rossi rilasciano ferro in gran parte nello stato ferroso (Fe2+) che, per essere recuperato attraverso il ciclo della ferritina, deve essere ossidato alla stato ferrico (Fe3+). Tale ossidazione avviene ad opera della ceruloplasmina.\nCarenza.\nUna carenza di ceruloplasmina implica alterazioni nell'omeostasi del ferro. La carenza di ceruloplasmina pu\u00f2 derivare da cause genetiche e dalla mancanza di rame, un micronutriente essenziale nella dieta. Quando mancano adeguate quantit\u00e0 di ceruloplasmina funzionante, si compromette la capacit\u00e0 del corpo di riciclare Fe2+ con conseguente accumulo di ferro nei tessuti..\nLe persone che soffrono di ipoceruloplasminemia, una condizione geneticamente ereditaria in cui i livelli di ceruloplasmina sono circa il 50% del normale, generalmente non mostrano anomalie cliniche ma il progressivo accumulo di ferro nelle cellule pancreatiche delle isole e nei gangli basali porta infine allo sviluppo del diabete insulino-dipendente e della degenerazione neurologica che pu\u00f2 manifestarsi come demenza, disartria e distonia.\nNella malattia di Wilson, paradossalmente, l'innalzamento dei livelli di rame all'interno del fegato sembra interferire con la sua incorporazione nei polipetidi neosintetizzati di ceruloplasmina che diminuisce.\nConcentrazione sierica.\nCirca l'85-90% dei pazienti con malattia di Wilson presenta bassi livelli sierici di ceruloplasmina (&lt;20\u00a0mg / dL o 200\u00a0mg / L). Tuttavia, bassi livelli di ceruloplasmina possono essere osservati in pazienti senza malattia di Wilson e livelli di ceruloplasmina normali o elevati possono essere osservati in pazienti con malattia di Wilson.\nI valori normali per ceruloplasmina sierica variano in base all'et\u00e0. Sono molto bassi durante la prima infanzia per circa sei mesi, poi raggiungono il picco nella prima infanzia (approssimativamente da 30 a 50\u00a0mg / dL o da 300 a 500\u00a0mg / L), per poi diminuire negli adulti (da 20 a 35\u00a0mg / dL o 200 a 350\u00a0mg / L). La ceruloplasmina \u00e8 sensibile agli estrogeni: i livelli sono elevati in gravidanza e nei pazienti con supplementazione ormonale. Essendo anche una proteina di fase acuta pu\u00f2 essere aumentata negli stati infiammatori."}
{"id": "3251659", "revid": "287204", "url": "https://it.wikipedia.org/wiki?curid=3251659", "title": "Jim Davidson", "text": "Jim o Jimmy Davidson pu\u00f2 riferirsi a:"}
{"id": "3251663", "revid": "228587", "url": "https://it.wikipedia.org/wiki?curid=3251663", "title": "Steven Zirnkilton", "text": "\u00c8 la voce narrante all'inizio degli episodi delle serie televisive del franchise \"Law &amp; Order\".\nNel corso della sua lunga attivit\u00e0 da voice actor, ha lavorato per gran parte delle principali emittenti televisive americane, incluse NBC, CBS, ABC, CNN, Discovery Channel, ESPN, TNT e TBS.\nHa partecipato al doppiaggio della serie animata \"Duckman: Private Dick/Family Man\" e del film d'animazione \"Rugrats - Il film\", mentre \u00e8 apparso nel ruolo di se stesso nell'episodio \"Tutto accadde in una scuola\", della celebre serie animata de \"I Griffin\".\nHa prestato la sua voce anche in un episodio del \"The Tonight Show with Jay Leno\" ed \u00e8 stato la voce narrante nel documentario sportivo \"Faith Rewarded: The Historic Season of the 2004 Boston Red Sox\". Steven Zirnkilton per diversi anni \u00e8 stato anche l'annunciatore in occasione dei \"Kennedy Center Honors\" e dei \"Top Cops Awards\" a Washington."}
{"id": "3251664", "revid": "1272937", "url": "https://it.wikipedia.org/wiki?curid=3251664", "title": "Monte Pergola", "text": "Il Monte Pergola \u00e8 una montagna alta 853 metri situata a Solofra nella provincia di Avellino."}
{"id": "3251665", "revid": "339392", "url": "https://it.wikipedia.org/wiki?curid=3251665", "title": "Metilendiossimetanfetamina", "text": ""}
{"id": "3251671", "revid": "179980", "url": "https://it.wikipedia.org/wiki?curid=3251671", "title": "Victor Hugo Diogo", "text": ""}
{"id": "3251673", "revid": "163662", "url": "https://it.wikipedia.org/wiki?curid=3251673", "title": "Matteo", "text": "Origine e diffusione.\nDeriva dal nome ebraico \u05de\u05b7\u05ea\u05b4\u05bc\u05ea\u05b0\u05d9\u05b8\u05d4\u05d5\u05bc (\"Mattityahu\") che, composto dai termini \"matath\" (\"dono\") e \"Yah\" (abbreviazione di \"YHWH\"), pu\u00f2 essere tradotto come \"dono di YHWH\".\nLatinizzato nella forma \"Matthaeus\", sulla base dell'adattamento greco \"\u039c\u03b1\u03c4\u03b8\u03b1\u03af\u03bf\u03c2\" (\"Matthaios\"), il nome Matteo condivide la stessa origine dei nomi Mattia, Maffeo e Mazzeo. \nIl nome \u00e8 molto diffuso nella cultura occidentale in quanto portato da Matteo, apostolo di Ges\u00f9 nonch\u00e9 uno dei quattro evangelisti. Secondo i dati dell'ISTAT, Matteo \u00e8 uno dei nomi maschili pi\u00f9 utilizzati in Italia per i nuovi nati negli ultimi anni: era al quarto posto negli anni 2004, 2006, 2007 e 2008 e si \u00e8 attestato al terzo posto nel 2009.\nOnomastico.\nL'onomastico si festeggia il 21 settembre (per i cattolici) o il 16 novembre (per gli ortodossi) in ricordo di san Matteo, apostolo ed evangelista. Si ricordano con questo nome anche, alle date seguenti:"}
{"id": "3251674", "revid": "253269", "url": "https://it.wikipedia.org/wiki?curid=3251674", "title": "Julian Glover", "text": "Biografia.\nNella sua lunga carriera Glover ha preso parte a diversi film di successo. Compare in \"L'Impero colpisce ancora\" (1980), nel ruolo del generale imperiale Maximilian Veers, che, agli ordini di Dart Fener, guida l'attacco alla base ribelle nella prima parte del film.\n\u00c8 stato uno dei tanti \"villain\" antagonisti di James Bond: in \"Solo per i tuoi occhi\" (1981), interpreta il ruolo di Aris Kristatos, dapprima alleato, poi nemico dell'agente britannico, in questa pellicola interpretato da Roger Moore. Il suo ruolo pi\u00f9 famoso \u00e8 quello di Walter Donovan, lo spietato e cinico alleato di Adolf Hitler nel film \"Indiana Jones e l'ultima crociata\" (1989): celebre la scena della sua morte, quando beve da un falso Santo Graal, invecchia e si decompone in modo spaventosamente rapido, trasformandosi in polvere.\nNel film \"Harry Potter e la camera dei segreti\" (2002) fa un piccolo cameo vocale prestando la sua voce al mostruoso ragno di Rubeus Hagrid Aragog. In \"Troy\" (2004) interpreta Triopa, inizialmente nemico poi alleato di Agamennone (Brian Cox). Nel 2010 interpreta Fagin nel musical \"Oliver!\" a Londra.\nDal 2011 al 2016 interpreta il Gran Maestro Pycelle nella serie televisiva \"Il Trono di Spade\".\nDoppiatori italiani.\nNelle versioni in italiano dei suoi film, Julian Glover \u00e8 stato doppiato da:\nDa doppiatore \u00e8 sostituito da:"}
{"id": "3251679", "revid": "76963", "url": "https://it.wikipedia.org/wiki?curid=3251679", "title": "Blanca Romero", "text": "Biografia.\nAppassionata di moda, a diciassette anni si trasferisce a Madrid e due anni dopo a Parigi. Qui lavora per famose aziende, tra cui la \"Givenchy\".\nPartecipa all\"'Expo 2008\" di Saragozza, posando nuda per \"Elle\" e denunciando la grave situazione dell'acqua.\nTra il 2008 e il 2009 partecipa alla serie tv di Antena 3 \"Fisica o chimica\", con il ruolo della conturbante professoressa di filosofia Irene Calvo. Nel 2012 \u00e8 protagonista, con Marco Foschi e Simone Montedoro, della fiction di Rai 1 \"L'isola\", spin-off di \"Gente di mare\".\nNel 1997 nasce sua figlia Lucia. Dal 2001 al 2004 \u00e8 stata sposata con il torero Cayetano Rivera Ord\u00f3\u00f1ez."}
{"id": "3251690", "revid": "110157", "url": "https://it.wikipedia.org/wiki?curid=3251690", "title": "Hits Unlimited", "text": "Hits Unlimited \u00e8 la prima raccolta del duo di musica dance olandese 2 Unlimited, pubblicata il 3 novembre 1995 dalle etichette discografiche ZYX e Byte.\nDa quest'album, l'ultimo pubblicato dalla formazione composta da Ray Slijngaard e Anita Doth, sono stati estratti i singoli \"Do What's Good for Me\", \"Jump for Joy\", \"Spread Your Love\".\nL'album \u00e8 stato prodotto da Jean-Paul DeCoster e Phil Wilde ed \u00e8 stato pubblicato, nel Benelux, con un'edizione contenente un megamix bonus. Ha riscosso un successo commerciale solo discreto rispetto alle vendite dei precedenti lavori del gruppo."}
{"id": "3251692", "revid": "838137", "url": "https://it.wikipedia.org/wiki?curid=3251692", "title": "Coppa CEV 2007-2008 (femminile)", "text": "La Coppa CEV di pallavolo femminile 2007-2008 \u00e8 stata la 28\u00aa edizione del secondo torneo pallavolistico europeo per club; iniziata a partire dal 24 novembre 2007, si \u00e8 conclusa con la final-four di Belgrado, in Serbia, il 16 marzo 2008. Alla competizione hanno partecipato 32 squadre e la vittoria finale \u00e8 andata per la prima volta al Robursport Volley Pesaro.\nSedicesimi di finale.\nSquadre qualificate.\n\"* Qualificata tramite golden-set\"\nFinal-four.\nLa final-four si \u00e8 disputata a Belgrado () e gli incontri si sono svolti allo SC Pionir. Le semifinali si sono disputate sabato 15 marzo, mentre la finale 3\u00ba/4\u00ba posto e la finalissima si sono giocate domenica 16 marzo."}
{"id": "3251695", "revid": "1186766", "url": "https://it.wikipedia.org/wiki?curid=3251695", "title": "Gnatodinamometro", "text": "Lo gnatodinamometro (o occlusometro) \u00e8 uno strumento per misurare la forza esercitata nel chiudere la bocca.\nSecondo lo studio del progettatore, lo strumento funziona bene \"nel misurare la massima forza di taglio e l'efficienza masticatoria degli incisivi e molari, rispettivamente\".\nUn maschio umano esercita mediamente un carico di 45-68 kg, con un massimo di 159 kg per maschi inuit.\nSquali sono indotti a mordere tavolette di plastica dura, mettendole in esche di carne sanguinante, generalmente sgombro, le quali sono portate a un laboratorio. La profondit\u00e0 delle incisioni permette di misurare la forza del morso. L'inventore \u00e8 J.N. Snodgrass. Un altro tipo di occlusometro, usato da James Snodgrass e Perry Gilbert nel 1965, per squali consiste di un cilindro centrale di 3x32 cm in alluminio soffice con quattro incisioni longitudinali triangolari, in cui sono parzialmente messe 12 sferette d'acciaio inox, su cui sono quattro piastre curve d'acciaio e quattro piastre di PVC. Con questa prova \u00e8 stato mostrato che su una superficie di 2 mm\u00b2, uno squalo bruno di due metri pratica una pressione di 60 kg.\nQueste misurazioni sono probabilmente minori della realt\u00e0, in quanto gli squali sono restii a mordere oggetti che non conoscono, e probabilmente la forza \u00e8 dissipata dalla copertura di PVC e pesce, ed \u00e8 persa in energia sonora e termica."}
{"id": "3251701", "revid": "633110", "url": "https://it.wikipedia.org/wiki?curid=3251701", "title": "Turquoise", "text": "Il Turquoise \u00e8 stato un sommergibile posamine appartenente alla Marine nationale, seconda unit\u00e0 della classe Saphir. Fu varato nel maggio 1929 dall'arsenale di Tolone. Fu tra i battelli catturati alla fine del 1942 e incorporati dalla Regia Marina, che comunque non ne fece uso operativo: rimase in Tunisia fino a quando gli italiani, il 6 maggio 1943, ne decisero l'eliminazione per non farlo cadere in mano agli Alleati.\nCaratteristiche tecniche.\nIl \"Turquoise\" era lungo 65,90 metri e poteva operare fino a una profondit\u00e0 di 80 metri. In emersione aveva un dislocamento a pieno carico di circa 700 tonnellate ed era spinto da due motori Diesel Normand-Vickers che sviluppavano \u00a0shp e garantivano un'autonomia di miglia a 7,5 nodi ( chilometri a 14,3\u00a0km/h). In immersione la spinta era invece fornita da due 2 motori elettrici (\u00a0shp) con una molto pi\u00f9 modesta autonomia di 80 miglia a 4 nodi ( chilometri a 7,6\u00a0km/h). L'armamento era articolato su sette tubi lanciasiluri (quattro da 550\u00a0mm e tre da 400\u00a0mm), un cannone da 75\u00a0mm antiaereo/antinave e un paio di mitragliatrici da 13,2\u00a0mm. L'equipaggio era di circa 40 uomini.\nServizio operativo.\nIl sommergibile \"Turquoise\" fu ordinato nel programma navale della Marine nationale del 1924, inizialmente con il denominativo \"Q146\". La sua chiglia fu impostata nel cantiere navale dell'arsenale di Tolone il 20 ottobre 1926 e il varo avvenne il 16 maggio 1929; fu completato il 10 settembre 1930.\nNel settembre 1939, allo scoppio della seconda guerra mondiale in Europa, il \"Turquoise\" fu incaricato di condurre pattugliamenti e posa di ordigni nel mar Mediterraneo dalla base di Biserta, collaborando inoltre con la Royal Navy. Il 22 giugno 1940 la Francia sigl\u00f2 l'armistizio con la trionfante Germania nazista e due giorni dopo anche con l'Italia fascista. Nei termini della resa il \"Turquoise\", che si trovava agli ormeggi nel porto tunisino con svariati altri sommergibili, dovette rimanere fermo in porto e fu posto in disarmo in un momento successivo, ma imprecisato. Nel novembre-dicembre 1942 l'Asse occup\u00f2 il protettorato tunisino e i tedeschi si appropriarono del \"Turquoise\" e di altri battelli, che cedettero l'8 dicembre agli alleati italiani. La Regia Marina ridenomin\u00f2 il \"Turquoise\" come \"FR 116\", con l'intenzione di rimetterlo in efficienza, ma in realt\u00e0 questo piano rimase sulla carta. Il battello non fu spostato da Biserta e il 6 maggio 1943, prima di abbandonare la citt\u00e0 alle truppe anglo-statunitensi, gli italiani lo mandarono a fondo.\nSuccessivamente alla resa delle forze dell'Asse in Tunisia e alla fine della campagna del Nordafrica, il relitto del \"Turquoise\" fu riportato in superficie, ma in uno stato tale che si rinunci\u00f2 a ripararlo. Torn\u00f2 alla Francia nell'immediato dopoguerra e il 12 agosto 1947 fu ufficialmente radiato dal servizio, venendo demolito pi\u00f9 tardi."}
{"id": "3251705", "revid": "76963", "url": "https://it.wikipedia.org/wiki?curid=3251705", "title": "Jerry Wexler", "text": "Cresciuto in una famiglia ebrea, nacque nel borough del Bronx a New York City e pass\u00f2 l'infanzia a nord di Manhattan. Nel 1936 si iscrisse all'Universit\u00e0 Statale del Kansas (\"Kansas State University\") fino alla sua convocazione alla marina militare statunitense durante la seconda guerra mondiale. Dopo la guerra termin\u00f2 gli studi universitari e inizi\u00f2 a lavorare per la Broadcast Music Incorporated e la Metro-Goldwyn-Mayer.\nNel 1953 divenne socio della Atlantic Records, dove incontr\u00f2 Ray Charles, The Drifters e Ruth Brown. Insieme a Ahmet Erteg\u00fcn e Nesuhi Erteg\u00fcn rese la Atlantic Records uno dei giganti della industria musicale dell'epoca. Nel 1967 venne eletto produttore dell'anno per il suo lavoro con Aretha Franklin. Sempre negli anni sessanta collabor\u00f2 con altri importanti artisti di musica soul come Wilson Pickett e rimodern\u00f2 gli studi della Stax Records. Nel 1983 registr\u00f2 con la pop star britannica George Michael, e quattro anni dopo venne introdotto nella Rock and Roll Hall of Fame.\nRitiratosi dalla scena musicale alla fine degli anni novanta, mor\u00ec nella sua casa di Sarasota in Florida per insufficienza cardiaca."}
{"id": "3251706", "revid": "1632387", "url": "https://it.wikipedia.org/wiki?curid=3251706", "title": "Kotiteollisuus", "text": "I Kotiteollisuus sono un gruppo musicale hard rock/heavy metal finlandese, formatosi a Lappeenranta nel 1991.\nStoria.\nLa band incide la sua prima demo nel 1993 con il nome di \"Hullu ukko ja Kotiteollisuus\". I Kotiteollisuus sono conosciuti per i loro testi, che raccontano della situazione attuale in Finlandia, della religione e dell'umanit\u00e0 in generale. I membri della band sono diventati noti per la loro schiettezza durante le interviste e spettacoli. Soprattutto il chitarrista-cantante Jouni Hynynen \u00e8 noto per aver insultato il pubblico durante gli spettacoli dal vivo. I Kotiteollisuus sono senza dubbio una delle band pi\u00f9 note in Finlandia, hanno prodotto un disco di platino e vari dischi d'oro e vinsero l'Emma Awards (nel 2003 e nel 2005) nella sezione metal.\nTuomas Holopainen dei Nightwish ha contribuito alla registrazione di diversi album della band, partecipando anche a vari concerti quando non era occupato con altri suoi progetti."}
{"id": "3251707", "revid": "339392", "url": "https://it.wikipedia.org/wiki?curid=3251707", "title": "Iacopo da Varagine", "text": ""}
{"id": "3251712", "revid": "1573940", "url": "https://it.wikipedia.org/wiki?curid=3251712", "title": "Addis Alem", "text": "Addis Alem (Amarico: \u12a0\u12f2\u1235 \u12d3\u1208\u121d?, Nuovo mondo) conosciuta anche come Ejerie, \u00e8 una citt\u00e0 dell'Etiopia centrale a ovest di Addis Abeba.\nStoria.\nOggi la citt\u00e0 di Addis Alem, \u00e8 annessa nella pi\u00f9 grande regione detta Oromia, ma \u00e8 una citt\u00e0 della ex provincia dello Shewa, luoghi in cui i sovrani dettero origine alla dinastia dei sovrani d'Etiopia (Negus) ed estendendo, nell'Ottocento, la loro sovranit\u00e0 sulle zone vicine.\nA causa della penuria di legna da ardere, cui dovette fare fronte la popolazione di Addis Abeba poich\u00e9 in rapida espansione, Menelik II decise di trasferire la capitale in una nuova citt\u00e0 che avrebbe fondato, e nel 1896 inizi\u00f2 a costruire Addis Alem a circa 40\u00a0km. a ovest di Addis Abeba. Nel 1903, iniziarono i lavori di costruzione della prima strada pavimentata d'Etiopia tra Addis Alem e la capitale, e sempre in quell'anno, su consiglio di uno straniero (pare francese), introdusse l'eucalipto, una pianta dalla crescita rapida, fino a che Menelik II abbandon\u00f2 l'idea di trasferimento del \"\"Nuovo Fiore\", mantenendo l'antica capitale al suo posto a discapito del \"Nuovo Mondo\"\".\nNegli anni successivi, Addis Alem, divenne luogo di villeggiatura utilizzato dall'imperatore come sua residenza estiva.\nDurante l'occupazione italiana, ad Addis Alem viene assegnata una delle residenze del Governatorato di Addis Abeba.\nIl 2 dicembre 1940, un gruppo di combattenti della resistenza abissina, conosciuti col nome di Arbegnoch (equivalente di Partigiani o Patrioti) e guidato da Admiqe Besha, attaccarono e sconfissero la guarnigione italiana di stanza nei pressi di Addis Alem, uccidendo 78 uomini del Regio Esercito, recuperando circa 2.000 fucili e un numero imprecisato di cannoni e bombe a mano. Il 3 aprile dell'anno successivo, gli italiani in risposta, inviarono il Gruppo Squadroni Nazionali d\u2019Africa \u00abCavalieri di Neghelli\u00bb con l'intenzione di riconquistare Addis Alem. Lo scontro, con preponderanti forze nemiche, fu doloroso, tant'\u00e8 che vi furono gravi perdite e segnando la fine del reparto italiano. Tra le vittime figura il Ten. Vittorio Casardi, caduto alla testa del suo squadrone ed i sottufficiali Barbadoro Nicola e Macela Antonio. I feriti furono oltre 30 tra i quali il comandante del Gruppo, il Magg. Filippo Galante."}
{"id": "3251720", "revid": "322321", "url": "https://it.wikipedia.org/wiki?curid=3251720", "title": "Sede titolare di Sepino", "text": ""}
{"id": "3251724", "revid": "729019", "url": "https://it.wikipedia.org/wiki?curid=3251724", "title": "Operazione Gomorrah", "text": "L'operazione Gomorrah fu una serie di bombardamenti compiuti dal 26 luglio al 3 agosto 1943 dal Bomber Command della Royal Air Force (e in misura minore dalla \"Eighth Air Force\" statunitense) sulla citt\u00e0 tedesca di Amburgo. L'episodio pi\u00f9 noto \u00e8 il bombardamento del 28 luglio che gener\u00f2 una tempesta di fuoco (\"Feuersturm\" in tedesco) lungo le vie cittadine facendo decine di migliaia di vittime e procurando gravissimi ed estesi danni alle strutture.\nScelta dell'obiettivo.\nMentre ancora era in corso la battaglia della Ruhr, Arthur Harris, comandante in capo del Bomber Command (l'unit\u00e0 della RAF addetta alle operazioni di bombardamento) dal 22 febbraio 1942, cominci\u00f2 a pianificare l'operazione Gomorrah (dal nome della citt\u00e0 biblica) contro Amburgo, grande e prospero centro industriale e di comunicazioni, con un porto attivissimo e con i cantieri che producevano circa il 45% di tutti i sottomarini della Kriegsmarine.\nL'incursione si sarebbe dispiegata in quattro o cinque notti e avrebbe potuto avvalersi (dietro autorizzazione di Churchill del 16 luglio 1943) per la prima volta di \"window\", nome in codice per designare delle particolari striscioline metalliche che avevano la capacit\u00e0, una volta sparse nel cielo, di far impazzire i radar a terra.\nHarris fece riposare i suoi uomini per circa dieci giorni verso la fine della battaglia della Ruhr e alla vigilia del primo attacco, nella notte dal 23 al 24 luglio 1943, le sole unit\u00e0 a volare furono le riserve che lanciarono manifesti di propaganda sulla Francia.\nStoria.\n25 - 26 luglio.\nPer la prima missione su Amburgo vennero mobilitati 791 bombardieri (347 Avro 683 Lancaster, 246 Handley Page Halifax, 125 Short S.29 Stirling e 73 Vickers Wellington). \"Window\" sarebbero state lanciate a 180 km dall'obiettivo, a intervalli di un minuto. Nella rotta d'avvicinamento sei Pathfinder, gli aerei incaricati di designare, con delle speciali bombe luminose, le rotte di navigazione e le zone da colpire, dotati del radar H2S, avrebbero lanciato bombe luminose sull'estuario dell'Elba per indirizzare correttamente la forza principale su Amburgo. A partire dall'una di notte, altri 28 Pathfinder avevano poi il compito di segnalare il centro del bombardamento (la chiesa di San Nicola), assistiti durante tutta l'operazione da altri 53 aerei.\nLe \"Window\" fecero bene il loro dovere confondendo gli operatori radar tedeschi e gli stessi addetti alla contraerea di Amburgo. Tuttavia, molti equipaggi inglesi sganciarono prematuramente i loro ordigni, cosicch\u00e9 la massima parte dell'incursione si scaric\u00f2 lungo la linea d'avvicinamento al punto di mira. In ogni caso piovvero su Amburgo 1.383 tonnellate di bombe convenzionali e 1.018 tonnellate di bombe incendiarie, che distrussero numerosi quartieri e il porto e privarono i cittadini di acqua, gas ed elettricit\u00e0. Furono 1.500 i morti tra la popolazione e 12 gli aerei inglesi abbattuti.\nAlle 14:40 le sirene antiaeree suonarono di nuovo per segnalare 68 B-17 della \"Eighth Air Force\" statunitense che colpirono abitazioni civili, moli, cantieri, navi e depositi. Durante la notte alcuni Mosquito inglesi effettuarono un piccolo raid per tenere sotto stress la popolazione.\nAlle 10:38 del 26 luglio 54 B-17 ripeterono il bombardamento del porto. Durante la notte si verific\u00f2 un'altra azione dei Mosquito, per continuare a tenere in tensione i cittadini.\n28 luglio: il \"Feuersturm\".\nIl secondo grande attacco ad Amburgo fu eseguito da 787 bombardieri inglesi assistiti da 25 Pathfinder e da \"window\", sebbene i tedeschi cominciassero a interpretare le disfunzioni causate dalle striscioline metalliche. Il bombardamento cominci\u00f2 alle 00:55 del 28 luglio 1943 e in circa tre quarti d'ora 1.129 tonnellate di bombe convenzionali e 1.265 tonnellate di bombe incendiarie caddero concentrate sui quartieri di Rothenburgsort, Hammerbrook, Borgfelde e Hamm-Sud, i pi\u00f9 fittamente costruiti e popolati.\nLa tragedia che si stava consumando per le vie di Amburgo venne avvertita dagli equipaggi inglesi a 5.000 m di quota quando i vortici d'aria che salivano dal basso scossero i loro aerei. La notevole concentrazione delle esplosioni e degli incendi in un'area relativamente ristretta, la totale assenza di vento e la bassissima percentuale di umidit\u00e0 (pari circa al 30%) diede vita a un vento infuocato che impervers\u00f2 per le strade di Amburgo alla velocit\u00e0 media di 250 km/h che carbonizz\u00f2 all'istante coloro che si trovavano all'aperto (nell'epicentro della tempesta di fuoco si registrarono quasi 1.000 \u00b0C). Chi rimase nei rifugi antiaerei mor\u00ec a causa delle esalazioni di monossido di carbonio mentre altri, rimasti intaccati dal fosforo delle bombe incendiarie, presero letteralmente fuoco e cercarono scampo nell'Alster, ma non appena riemergevano all'aperto la sostanza chimica tornava a bruciare determinando la morte per annegamento o per combustione.\nIl Bomber Command perse 17 aerei, Amburgo circa 40.000 abitanti. A molti non fu possibile dare un nome e in alcuni rifugi furono trovati solamente degli strati di cenere. Non appena possibile, circa 900.000 amburghesi abbandonarono la citt\u00e0. A High Wycombe, quartier generale del Bomber Command, si seppe solamente che il bombardamento era riuscito e anche dal solito raid dei Mosquito della notte tra il 28 e il 29 luglio non si pot\u00e9 ricavare alcunch\u00e9, dato che i quartieri colpiti erano ancora in fiamme.\n30 luglio.\nIl terzo bombardamento dell'ormai prostrata Amburgo si verific\u00f2 dalle 00:45 alle 01:28 del 30 luglio 1943 per opera di 697 bombardieri inglesi. I Pathfinder in \"avanscoperta\", notati i vasti roghi che ancora ardevano sulla citt\u00e0, evitarono di segnalare quelle zone, preferendo illuminarne i paraggi, sicch\u00e9 la forza principale scaric\u00f2 1.100 tonnellate di bombe convenzionali e 1.240 tonnellate di bombe incendiarie che devastarono le abitazioni dei finora intatti quartieri di Harvestehude, Eppendorf, Rotherbaum, St. Georg, Uhlenhorst, Winterhude e Barmbek. Pesantemente colpito anche il porto. Trenta bombardieri non tornarono alle basi di partenza.\n3 agosto.\nIl cattivo tempo rovin\u00f2 i piani del Bomber Command, che impost\u00f2 la quarta e ultima incursione dell'operazione Gomorrah per le prime ore del 3 agosto 1943. Difatti, su 740 bombardieri decollati dall'Inghilterra, solo 393 raggiunsero Amburgo. La visibilit\u00e0 era cos\u00ec bassa che le bombe luminose lanciate dai Mosquito, servendosi del radar H2S, furono notate da pochissimi equipaggi; sicch\u00e9 le 633 tonnellate di bombe esplosive e le 717 tonnellate di bombe incendiarie toccarono terra solo in minima parte dentro i confini della citt\u00e0 tedesca. Ancora una volta, trenta equipaggi inglesi non tornarono a casa.\nConseguenze, danni e vittime.\nTralasciando le azioni di disturbo dei Mosquito e le due incursioni statunitensi, l'operazione Gomorrah scaric\u00f2 tramite il Bomber Command 8.485 tonnellate di bombe su Amburgo. Su 3.095 velivoli totali inviati in missione, 2.534 attaccarono effettivamente e 89 vennero abbattuti dalla contraerea o dalla caccia notturna tedesca.\nIl \"Feuersturm\" del 28 luglio bruci\u00f2 22 km\u00b2 di costruzioni. In totale vennero demoliti 2.509 ettari di superfici edificate, pari al 73,97% di Amburgo. Anche per questo motivo, la citt\u00e0, eccezion fatta per il porto e le zone industriali, non venne pi\u00f9 bombardata fino alla fine della guerra. Il Bomber Command dimostr\u00f2 una volta per tutte, dopo gli insuccessi del periodo 1939-1942 e la svolta del bombardamento di Lubecca, di essere in grado di ridurre drasticamente il potenziale lavorativo, industriale ed economico di una citt\u00e0 tedesca.\nIl colpo per i vertici del Terzo Reich fu non trascurabile. Non meno di 42.600 cittadini perirono (il 70% dei quali a causa del monossido di carbonio, il 15% per carbonizzazione e un altro 15% per via delle esplosioni e dei crolli), 2.000 risultarono dispersi e 37.000 feriti. Centinaia di migliaia di sopravvissuti emigrarono nelle campagne o in altri luoghi lasciando Amburgo, che contava inizialmente di una popolazione di 700.000 abitanti, privati ormai di case, 5.300 tra fabbriche e magazzini, 3 raffinerie, 45 edifici di pubblica utilit\u00e0, 8 cantieri navali, 12 ponti e 175.570 tonnellate di naviglio."}
{"id": "3251725", "revid": "124123", "url": "https://it.wikipedia.org/wiki?curid=3251725", "title": "Gerard Swope", "text": "Biografia.\nNato in una famiglia di origini ebraiche di Saint Louis nel Missouri, si laure\u00f2 al Massachusetts Institute of Technology nel 1895. Nel 1901 spos\u00f2 \"Mary Dayton Hill\" dalla quale ebbe i figli Henrietta Swope, \"Isaac Hill Swope\", \"Gerard Swope Jr.\", \"David Swope\" e \"John Swope\".\nNel 1893 Swope, non ancora laureato, and\u00f2 a Chicago per assistere all'Esposizione Universale del 1893 e l\u00ec, nello stesso anno, inizi\u00f2 a lavorare presso la General Electric Company come aiutante semplice, pagato 1 dollaro al giorno. Nel 1899, venne promosso al grado di dirigente della Western Electric Company (il braccio manifatturiero della AT&amp;T), cos\u00ec si dovette allontanare da Chicago per tornare nella citt\u00e0 natale di Saint Louis. Nel 1906 si rispost\u00f2 a Chicago, e poi, nel 1913, venne nominato vice presidente e direttore della Western Electric.\nNel 1919 il presidente di GE, Charles Albert Coffin, chiam\u00f2 Swope nella compagnia elettrica. Poco meno di tre anni dopo, Swope succedette a Coffin alla guida della GE, restandone presidente per oltre venti anni. Divenne presidente nel maggio del 1922 e mantenne la carica fino al 1945, con un brevissimo intermezzo nel biennio 1941-1942, nel quale fu sostituito da Charles Edward Wilson.\nMor\u00ec a New York il 20 novembre 1957.\nVisione economica e sociale di Swope.\nLa presidenza Swope di GE fu caratterizzata dal rinnovamento delle relazioni tra azienda e operai, con un deciso miglioramento delle condizioni salariali e lavorative, istituendo incentivi, condivisione dei profitti aziendali e fondi di previdenza complementari. Inoltre Swope, divenuto un magnate della industria elettrica americana, si fece sostenitore della teoria economica dell'economia programmatica (detta anche dei \"piani a basi economiche\" o \"business planning\"), che si manifestava con un sistema ibrido tra l'economia pianificata dei paesi comunisti e il libero mercato. In sostanza un capitalismo organizzato, che manteneva i concetti di propriet\u00e0 privata e di profitto capitalistico, affiancati per\u00f2 da una direzione collettiva e congiunta degli affari da parte di rappresentanti della politica e della finanza e che si realizz\u00f2 nel National Recovery Administration, l'ente di sostegno all'industria americana previsto nel New Deal di Franklin Delano Roosevelt."}
{"id": "3251726", "revid": "438678", "url": "https://it.wikipedia.org/wiki?curid=3251726", "title": "Fulvio Lucioli", "text": "Biografia.\nOperaio della fabbrica Superpila, nel 1975 si unisce al gruppo del boss Nicolino Selis con cui inizia la sua carriera di malavitoso e rapinatore di uffici postali, tabaccherie e treni. Venne soprannominato \"il Sorcio\", grazie alla sua capacit\u00e0 di rosicchiare dovunque ci fosse da prendere o da guadagnare qualcosa.\nArrestato dopo la rapina al treno Chiusi-Siena (10 agosto 1976), fu condannato a 2 anni e 8 mesi di carcere.\nLa Banda della Magliana.\nDurante la carcerazione accett\u00f2 la proposta di Edoardo Toscano di entrare a far parte della neonata Banda della Magliana ricevendo, ancora tra le sbarre, una stecca di trecentomila lire alla settimana. Nel 1978, dopo la sua scarcerazione, per conto della banda, si diede al commercio di sostanze stupefacenti nella zona di Ostia, Acilia e Dragona, abbandonando definitivamente le rapine per un settore che si stava rivelando, gi\u00e0 da allora, uno dei pi\u00f9 redditizi dell'economia criminale.\nAgli inizi degli anni ottanta, il progressivo aumento di contrasti, gelosie e rivendicazioni, innalz\u00f2 paurosamente il livello di tensione e di ostilit\u00e0 tra le varie anime della banda segnando l'inizio della sua disgregazione. Una guerra fredda, una vera e propria faida interna con diversi morti ammazzati, che vide protagonisti, tra gli altri, anche il vecchio gruppo di appartenenza di Lucioli, quello cio\u00e8, capeggiato da Selis, il quale trover\u00e0 la morte il 3 febbraio 1981.\nPreoccupato soprattutto della sua incolumit\u00e0, il \"Sorcio\", che nel frattempo era stato arrestato, il 6 maggio del 1983 e tradotto nel carcere romano di Regina Coeli dove, dopo alcuni mesi di travaglio interiore, il 14 ottobre di quello stesso anno scrisse una lunga lettera al direttore dell'istituto di pena dicendosi disposto ad iniziare un programma di collaborazione con la giustizia. E cos\u00ec, il giorno successivo, davanti al sostituto procuratore Nitto Palma e ad un funzionario della Squadra Narcotici, Lucioli inizi\u00f2 il suo racconto riempiendo i verbali e confessando omicidi, rapine, traffici di stupefacenti e di armi, oltre che i legami della banda con politici, cardinali, massoni, mafiosi, camorristi, ndranghetisti, servizi segreti deviati ed eversione nera. Il suo primo atto, per\u00f2, fu quello di revocare i suoi difensori di fiducia e richiedere un legale d'ufficio: un chiaro segnale mandato verso l'esterno riguardo alle sue intenzioni di pentimento. Grazie alle sue testimonianze, il 15 dicembre 1983, le forze dell'ordine arrestarono 64 persone tra boss, seconde linee e fiancheggiatori, decapitando di fatto gran parte dell'organizzazione. Il 23 giugno 1986 con la sentenza del processo di primo grado, 37 dei 64 imputati alla sbarra furono condannati, ma solamente per traffico di sostanze stupefacenti. Confermate nel processo d'appello (il 20 giugno 1987), le condanne furono poi annullate e le assoluzioni per insufficienza di prove trasformate in formula piena dalla Cassazione, il 14 giugno 1988.\nInfine la nuova Corte d'assise d'appello, il 14 marzo 1989, derubric\u00f2 di fatto l'addebito di associazione per delinquere, screditando la figura del \"Sorcio\" definendolo un mitomane e: \u00abuna abnormit\u00e0 psichica aggravata da nefaste influenze ambientali a cui sottende un deficit intellettivo meglio definibile come debolezza mentale indice di coscienza non lucida, di stato delirante, di confusione dissociata\u00bb.\nLe sue confessioni vennero per\u00f2 poi riprese in considerazione nel successivo pentimento del boss Maurizio Abbatino. Grazie alle sue rivelazioni, infatti, 3 ottobre del 1995 venne istruito un nuovo maxiprocesso all'intera organizzazione della Banda della Magliana.\nLucioli nella cultura di massa.\nLa figura di Lucioli ha ispirato il personaggio del \"Sorcio\" nel libro \"Romanzo criminale\", scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonimo film che ne verr\u00e0 poi tratto, diretto da Michele Placido nel 2005, il personaggio del \"Sorcio\" fu interpretato dall'attore Elio Germano, mentre nella serie televisiva, diretta da Stefano Sollima, da Roberto Infascelli."}
{"id": "3251731", "revid": "287204", "url": "https://it.wikipedia.org/wiki?curid=3251731", "title": "Albertrandi", "text": ""}
{"id": "3251734", "revid": "1442080", "url": "https://it.wikipedia.org/wiki?curid=3251734", "title": "Litio (sommergibile)", "text": "Il Litio \u00e8 stato un sommergibile della Regia Marina.\nStoria.\nAlla proclamazione dell'armistizio si trovava ancora in costruzione nei cantieri di Monfalcone.\nCatturato dai tedeschi, fu ribattezzato \"U. IT. 8\"; se ne prosegu\u00ec la costruzione, molto a rilento per via della carenza di materiali.\nSolo il 19 febbraio 1944, a quasi un anno dall'impostazione, fu possibile giungere al varo.\nIl 16 marzo 1945 l\u2019\"U. IT. 8\", non ancora divenuto operativo, fu colpito nel corso di un bombardamento aereo alleato ed affond\u00f2 nel porto di Monfalcone. Stessa sorte sub\u00ec il gemello \"Sodio\" (\"U. IT. 9\")."}
{"id": "3251736", "revid": "599013", "url": "https://it.wikipedia.org/wiki?curid=3251736", "title": "FADEC", "text": "Il Full Authority Digital Engine (o Electronics) Control (FADEC) \u00e8 un sistema automatico di controllo dei parametri e prestazioni di un motore aeronautico.\n\u00c8 normalmente costituito da un computer digitale chiamato EEC (\"Electronic Engine Controller\") o ECU (\"Engine Control Unit\") collegato a sensori ed attuatori che controllano tutti gli aspetti delle prestazioni del motore. Sistemi FADEC sono stati sviluppati sia per motori a combustione interna che per motori a reazione\nStoria.\nLo scopo del sistema di controllo \u00e8 quello di operare il motore alla massima efficienza per ogni condizione di funzionamento richiesta senza eccedere i limiti propri di ciascun motore. La complessit\u00e0 del compito \u00e8 proporzionale alla complessit\u00e0 del motore ed alle condizioni operative. In origine il sistema di controllo consisteva in diversi collegamenti ed interruttori elettromeccanici azionati dal pilota. Con il crescere della complessit\u00e0 (ed il numero) dei motori installati, \u00e8 stato necessario dedicare un terzo membro d'equipaggio (il tecnico di volo) al controllo dei parametri dei motori. Il pilota, agendo sulla manetta, otteneva una spinta, ma i controllori idromeccanici interni al motore non potevano tener conto del naturale degradamento delle prestazioni del motore col tempo, da qui la necessit\u00e0, da parte del pilota, di verificare che la spinta richiesta non eccedesse le limitazioni (temperatura gas di scarico, velocit\u00e0 rotazione, pressione e temperatura olio etc.) del motore. \nSuccessivamente vennero introdotti controlli automatici analogici che, modulando segnali elettrici, comandavano gli attuatori necessari alla variazione dei parametri di funzionamento del motore. Il sistema era un evidente passo avanti rispetto ai controlli idromeccanici, ma tra gli svantaggi si aggiungevano le comuni interferenze elettriche e problemi di affidabilit\u00e0. Il primo controllo analogico \u00e8 stato usato negli anni '60 come componente del motore Rolls Royce Olympus 593 installato sull'aereo da trasporto supersonico Concorde. Il controllo della presa d'aria, componente ancora pi\u00f9 critico, era digitale nei velivoli di produzione.\nIl passo seguente fu l'introduzione di un sistema di controllo elettronico digitale. Verso al fine degli anni '70, la NASA e la Pratt and Whitney provarono il primo FADEC sperimentale, a bordo di un F-111 equipaggiato con un motore sinistro Pratt &amp; Whitney TF30 notevolmente modificato. La sperimentazione port\u00f2 alla nascita del Pratt &amp; Whitney F100 e del Pratt &amp; Whitney PW2000, rispettivamente i primi motori militari e civili ed equipaggiati con FADEC e successivamente al Pratt &amp; Whitney PW4000, il primo motore commerciale \"dual FADEC\". Il primo FADEC entrato in servizio fu sviluppato dalla Dowty &amp; Smiths Industries Controls per il motore Pegasus dell'Harrier II.\nPrincipio di funzionamento.\nUn controllo FADEC non \u00e8 aggirabile da alcun controllo manuale, nemmeno in caso di avaria del sistema, da qui la dicitura di \"full authority\" (controllo totale). Se il FADEC va in avaria, il motore si spegne.\nIl FADEC lavora ricevendo in ingresso diverse informazioni, incluse le condizioni di volo correnti, la densit\u00e0 dell'aria, la posizione della manetta, la temperatura dei gas di scarico, il numero dei giri delle turbine e molte altre. Queste informazioni vengono continuamente acquisite e processate dall'EEC decine di volte al secondo. I parametri del motore tra cui il flusso di carburante, la posizione dei vani statorici e delle valvole di sfogo, l'accensione delle candelette ed altri sono calcolati e regolati dal FADEC per i vari regimi di funzionamento mediante attuatori o servocomandi. Il FADEC controlla anche l'intera sequenza di avviamento e regola i parametri di controllo per garantire la migliore efficienza del motore per una data condizione di volo. \nIl FADEC \u00e8 programmato per proteggere il motore prevenendo operazioni al di fuori dei suoi limiti costruttivi senza intervento da parte dei piloti, per esempio limitando la velocit\u00e0 di rotazione o mantenendo la temperatura dei gas di scarico (EGT) nei limiti. Registra i parametri di funzionamento (con le eventuali anomalie che si fossero presentate durante il volo) per metterle a disposizione del personale di manutenzione nelle risoluzioni di inconvenienti .\nSicurezza del volo.\nCon il completo affidamento del controllo del motore al sistema automatico si sono venute a creare delle preoccupazioni circa la sicurezza del volo. La necessaria ridondanza \u00e8 assicurata da due o pi\u00f9 canali digitali distinti, ognuno dei quali servito dai propri sensori ed attuatori. In pratica ogni FADEC \u00e8 composto di due unit\u00e0 complete che lavorano indipendentemente l'una dall'altra. Nelle normali operazioni un canale controlla il motore, mentre l'altro sorveglia in background il corretto funzionamento del sistema. Nel caso di avaria del canale attivo (o di un suo sottosistema), il canale di riserva prende il controllo. Ad ogni avviamento del motore, circuiti di autodiagnosi controllano il corretto funzionamento del FADEC stesso e dei suoi accessori digitali.\nApplicazioni.\nSi possono illustrare le funzioni del FADEC con un tipico volo di un aeromobile civile da trasporto. Il pilota inserisce nel flight Management System (FMS) i dati di volo quali la direzione ed intensit\u00e0 del vento, la pista in uso e la rotta assegnata dal controllo del traffico aereo. A partire da questi dati e dalle informazioni contenute nel database di navigazione, l'FMS calcola la spinta necessaria al decollo. Il piloti impostano la manetta per la spinta richiesta ed il FADEC, basandosi sulla posizione della manetta, gestisce tutti gli attuatori e servocomandi perch\u00e9 il motore eroghi la spinta necessaria. Una volta in volo, data la variabilit\u00e0 delle condizioni ambientali (umidit\u00e0, pressione, temperatura, etc.) sono necessari frequenti aggiustamenti per mantenere la massima efficienza del motore per la spinta richiesta. Tutte queste variazioni necessarie restano sempre a carico del FADEC che, nello stesso tempo, mantiene i parametri di funzionamento all'interno delle limitazioni costruttive. I piloti non hanno alcun modo di intervenire sulle prestazioni del motore se non regolando la posizione della manetta.\nSviluppi futuri.\nAttualmente i FADEC sono composti da una unit\u00e0 centralizzata che riceve in ingresso dati dai sensori e controlla gli attuatori in retroazione. Questo permette di localizzare in una zona del motore relativamente riparata da alte temperature, vibrazioni ed agenti esterni, la delicata elettronica necessaria. Lo svantaggio associato a questa configurazione \u00e8 dato dalla necessit\u00e0 di una complessa rete di cavi necessari al trasporto delle informazioni tra il FADEC e i suoi sensori ed attuatori. Inoltre, la centralizzazione in una sola unit\u00e0 di tutta la logica di controllo rende meno semplice la modularizzazione dell'impianto e la sua adattabilit\u00e0 a differenti configurazioni a tutto svantaggio della riduzione dei costi di sviluppo e progettazione. In futuro si prevede di decentralizzare e \"distribuire\" funzioni ora svolte all'interno del FADEC direttamente nei sensori e negli attuatori \"intelligenti\", in grado di dialogare tra loro attraverso una linea dati comune. Dal momento che i sensori e gli attuatori devono lavorare in zone del motore soggette a maggiori stress termici e meccanici, la sfida tecnologica \u00e8 di produrre elettronica affidabile che operi in ambienti ad alta temperatura (anche fino a 500 \u00b0C) e che possa comunicare in radiofrequenza tra le varie componenti del sistema. Decentralizzando le funzioni del FADEC nei suoi componenti, si migliora la \"modularit\u00e0\" del sistema, permettendo di poter adattare FADEC nati per motori differenti e standardizzando sensori ed attuatori a vantaggio dei costi di produzione delle parti."}
{"id": "3251743", "revid": "1318658", "url": "https://it.wikipedia.org/wiki?curid=3251743", "title": "Gaston Mialaret", "text": "\u00c8 stato uno dei creatori della scienza dell'educazione in Francia. Dal 1962 al 1969 ha presieduto il GFEN (\"Groupe fran\u00e7ais d'\u00e9ducation nouvelle\"), succedendo a Henry Wallon. Ora ne \u00e8 presidente onorario.\nHa diretto l'Istituto di Scienze dell'Educazione dell'Universit\u00e0 di Caen dal 1972 al 1984 (dove insegnava dal 1969) ed ha assunto la direzione dell'Ufficio internazionale della Pubblica Istruzione dell'UNESCO a Ginevra (1987-1988)."}
{"id": "3251748", "revid": "298055", "url": "https://it.wikipedia.org/wiki?curid=3251748", "title": "Il Freddo", "text": ""}
{"id": "3251752", "revid": "1305772", "url": "https://it.wikipedia.org/wiki?curid=3251752", "title": "Sodio (sommergibile)", "text": "Il Sodio \u00e8 stato un sommergibile della Regia Marina.\nStoria.\nAll'annuncio dell'armistizio si trovava ancora in costruzione sullo scalo dei cantieri di Monfalcone.\nCatturato dai tedeschi, fu ridenominato \"U. IT. 9\"; la costruzione continu\u00f2, molto a rilento causa la carenza di materiali.\nSolo il 16 marzo 1944 si pot\u00e9 vararlo.\nIl 16 marzo 1945 l\u2019\"U. IT. 9\", non ancora divenuto efficiente, fu colpito durante un bombardamento aereo alleato ed affond\u00f2, insieme al gemello \"Litio\" (\"U. IT. 8\"), nel porto di Monfalcone."}
{"id": "3251753", "revid": "767487", "url": "https://it.wikipedia.org/wiki?curid=3251753", "title": "Ni\u017enij Baskun\u010dak", "text": "Ni\u017enij Baskun\u010dak \u00e8 una cittadina della Russia europea meridionale, situata nella oblast' di Astrachan'; dipende amministrativamente dal \"rajon\" Achtubinskij.\nSorge nella parte settentrionale della \"oblast'\", sulle sponde del lago Baskun\u010dak, a brevissima distanza dal confine kazako."}
{"id": "3251754", "revid": "80339", "url": "https://it.wikipedia.org/wiki?curid=3251754", "title": "Nizhny Baskunchak", "text": ""}
{"id": "3251755", "revid": "80339", "url": "https://it.wikipedia.org/wiki?curid=3251755", "title": "Ni\u017eni Baskun\u010dak", "text": ""}
{"id": "3251756", "revid": "287204", "url": "https://it.wikipedia.org/wiki?curid=3251756", "title": "Niznij Baskuncak", "text": ""}
{"id": "3251757", "revid": "253269", "url": "https://it.wikipedia.org/wiki?curid=3251757", "title": "Peter Mensah", "text": "\u00c8 conosciuto principalmente per i suoi ruoli nei film \"L'ultima alba\" e \"300\" e per il ruolo del maestro Enomao nella serie televisiva \"Spartacus\" e nella miniserie \"Spartacus - Gli dei dell'arena\".\nBiografia.\nPeter Mensah nasce ad Accra, in Ghana, da genitori appartenenti alla trib\u00f9 Ashanti. In giovane et\u00e0 si trasfer\u00ec nella contea di Hertfordshire, in Inghilterra, con suo padre (un ingegnere), sua madre (una scrittrice) e due sorelle pi\u00f9 giovani. Si avvicin\u00f2 alla recitazione grazie ad alcune esperienze con piccole compagnie teatrali. Dopo la laurea ha viaggiato molto per l'Europa ed infine si trasfer\u00ec in Canada, dove inizi\u00f2 a praticare seriamente il lavoro di attore.\nCarriera.\nLa carriera di Mensah inizia nel 1995, con un'apparizione in un episodio della serie televisiva \"Nancy Drew\". Dal quel momento in poi inizia a recitare sia in film che in serie televisive. Tra le serie in cui \u00e8 apparso sono da ricordare \"Nikita\", ', \"Pianeta Terra - Cronaca di un'invasione\", \"Relic Hunter\", \"Blue Murder\", \"Witchblade\", \"Tracker\", ' e \"\", mentre per quanto riguarda i film vanno ricordati \"La mossa del diavolo\" (2000), \"Harvard Man\" (2001), \"Jason X - Il male non muore mai\" (2001), \"L'ultima alba\" (2003), \"Hidalgo - Oceano di fuoco\" (2004), \"300\" (2006) e \"L'incredibile Hulk\" (2008).\nNel 2009 partecipa al kolossal di James Cameron \"Avatar\", nel ruolo del capo del clan dei cavalli, mentre nel 2010 entra a far parte del cast principale di \"Spartacus\" nel ruolo di Enomao. \u00c8 inoltre apparso sempre nello stesso ruolo anche nel prequel \"Spartacus - Gli dei dell'arena\"."}
{"id": "3251760", "revid": "767487", "url": "https://it.wikipedia.org/wiki?curid=3251760", "title": "Francis Healy", "text": "Biografia.\nAnche se nato a Stafford (Inghilterra), Fran \u00e8 cresciuto a Glasgow (Scozia), citt\u00e0 natale di sua madre a e dei suoi nonni materni.. Fran ha detto che sia sua madre che i suoi nonni materni hanno avuto una grande influenza su di lui.\nSua madre torn\u00f2 in Scozia dopo il divorzio dal marito.\nHa frequentato la Holyrood Secondary School di Glasgow.\nNegli anni ha sviluppato la passione per il canto, per il quale ha ricevuto riconoscimenti anche da bambino, a scuola. In seguito ha cominciato a scrivere testi.\nMusica.\n\u00c8 principalmente noto per essere il frontman della band scozzese Travis, con cui ha inciso nove album.\nIl songwriting di Healy \u00e8 stato lodato da Paul McCartney, Elton John, Noel Gallagher e Chris Martin. Nelle interviste, Healy ha detto di essere stato influenzato da compositori come Joni Mitchell, Paul McCartney e Graham Nash (The Hollies, Crosby, Stills &amp; Nash). Anche se \u00e8 conosciuto prevalentemente come chitarrista, scrive e compone anche al pianoforte.\nNel 2010 ha pubblicato un album solista intitolato Wreckorder in cui collabora con Paul McCartney e Neko Case.\nImpegno umanitario.\nFran Healy fa parte del movimento Make Poverty History e ha, insieme alla sua band, suonato negli 8 concerti live sia a Londra sia a Edimburgo. Ha anche partecipato insieme a \"Band Aid 20\" alla registrazione della canzone \"Do They Know It's Christmas?\".\nHa intrapreso due viaggi in Sudan con l'organizzazione Save the Children, per la quale ha appena lanciato la pi\u00f9 grande campagna globale di sempre per aiutare i dieci milioni di bambini che ogni anno muoiono inutilmente.\nHealy ha anche preso parte ed \u00e8 stato speaker di molte dimostrazioni contro la guerra in Iraq.\nVita privata.\nFran ha da lungo tempo una relazione con la fotografa e make-up artist tedesca Nora Kryst. Il loro primo figlio, Clay Kryst, \u00e8 nato nel marzo 2006. Fran ha voluto dare il cognome della madre. Dopo aver vissuto a Londra, la famiglia si \u00e8 trasferita a Berlino nel febbraio 2008. Fran divide ora il suo tempo tra Los Angeles e Berlino.\nDurante gli anni novanta e 2000, Fran ha reso popolari i capelli \"hoxton fix\"."}
{"id": "3251764", "revid": "1452073", "url": "https://it.wikipedia.org/wiki?curid=3251764", "title": "Gran Premio di superbike di Brno 2008", "text": "Il Gran Premio di superbike di Brno 2008 \u00e8 la nona prova del mondiale superbike 2008, nello stesso fine settimana si corre l'ottavo gran premio stagionale del mondiale supersport 2008 ed il sesto gran premio stagionale della Superstock 1000 FIM Cup 2008.\nSuperbike.\nLe classifiche del Campionato mondiale Superbike sono le seguenti:\nSuperpole.\nI primi sedici piloti partecipano alla superpole i restanti si qualificano con il miglior tempo ottenuto nelle due sessioni di qualifica.\nGara 1.\nfonte:\nIn gara 1 Bayliss lascia sfogare nelle prime fasi il duo Corser-Biaggi, ma a met\u00e0 gara passa al comando distanziando i suoi avversari. Vince cos\u00ec l'australiano della Ducati davanti a Corser, mentre Biaggi viene beffato all'ultimo giro dal rimontante Fabrizio che con un sorpasso a tre curve dalla fine conquista cos\u00ec il suo quarto podio stagionale.\nGara 2.\nfonte:\nIn gara due la storia si ripete con Bayliss che lascia l'iniziativa nelle prime fasi per poi attaccare attorno a met\u00e0 gara e lasciare indisturbati il solito duo Corser-Biaggi a contendersi la seconda piazza seguiti a distanza da Fabrizio, invece il tedesco Neukirchner non riesce a mantenere il ritmo dei primi, nonostante gli ottimi risultati delle ultime prove mondiali. Sul traguardo \u00e8 ancora Bayliss a vincere, mentre alle sue spalle la contesa tra Corser, Biaggi e Fabrizio, vede quest'ultimo uscirne vincitore dopo un sorpasso ai danni di Biaggi sempre all'ultimo giro e sempre alla stessa curva in cui il pilota di Frascati aveva superato il conterraneo nella prima frazione. Il team Ducati ufficiale ritrova cos\u00ec la doppietta a distanza di 4 anni quando furono Laconi e Toseland a spartirsi i primi gradini del podio in occasione delle gare di Imola del 2004.\nSupersport.\nLe classifiche del Campionato mondiale Supersport sono le seguenti:\nQualifiche.\nfonte:\nGara.\nfonte:\nSuperstock.\nQualifiche.\nfonte:\nGara.\nfonte:"}
{"id": "3251768", "revid": "729019", "url": "https://it.wikipedia.org/wiki?curid=3251768", "title": "Siringobulbia", "text": "La siringobulbia \u00e8 una sindrome bulbare cronica che colpisce il canale ependimale nella sua porzione compresa nel bulbo; le cause possono essere di natura infettiva, lesioni ossee, compressione tumorale e rammollimento bulbare da lesioni vascolari.\nIl canale ependimale, residuo embriologico della primitiva doccia midollare e del successivo canale midollare, \u00e8 contenuto nel centro del midollo spinale che si continua nella massa del cervello dove, ampliandosi in modo imponente, costituisce la cavit\u00e0 dei ventricoli cerebrali. Il bulbo \u00e8 la porzione del sistema nervoso centrale situata tra il midollo spinale (di cui costituisce la parte alta) ed il ponte.\nNella siringobulbia il canale ependimale appare dilatato e deformato e costituisce una fenditura, circondata da tessuto gliale (un tessuto di sostegno presente nel sistema nervoso, ma privo di funzione conduttrice) spesso degenerato e di aspetto tumorale, capace di interessare i nervi cranici inferiori o di comprimere o interrompere le vie sensitive ascendenti o le vie motorie discendenti.\nSintomi.\nLa siringobulbia pu\u00f2 causare vertigini, nistagmo, ipoestesia facciale mono o bilaterale, atrofia e deficit di forza linguale, disartria, disfagia, dispnea, raucedine e, talvolta, disfunzioni motorie o sensitive pi\u00f9 distali dovute alla compressione del midollo."}
{"id": "3251773", "revid": "767487", "url": "https://it.wikipedia.org/wiki?curid=3251773", "title": "City Preachers", "text": "I City Preachers sono considerati il primo gruppo di folk-rock che la Germania abbia avuto.\nSi riunirono nel 1965 ad Amburgo, sulla spinta di un impiegato di banca, il londinese John O'Brien-Docker. La musica del gruppo era il risultato di una ricerca basata sulla musica folclorica di tutto il mondo, dal flamenco spagnolo al blues statunitense, dai suoni del bouzouki greco alle canzoni ebraiche e dei Balcani, il tutto spesso inquadrato nel contesto di una prima forma di canzone di protesta, non per\u00f2 nello stile rock/new wave dei successivi Ton Steine Scherben o del tipico cantautorato tedesco (\"Liedermacher\").\nIl gruppo ha pubblicato dischi dal 1965 ai primi anni settanta, con formazioni diverse, composte dai cinque ai quindici elementi, e con discreti risultati in termini di vendita.\nDa questa esperienza seminale, sono sorti alcuni musicisti importanti per la musica tedesca: Alexandra O'Brien-Docker, Inga Rumpf, Kynaston Sibylle, Jean-Jacques Kravetz e Udo Lindenberg, mentre per un certo periodo il gruppo ha visto la partecipazione di Dagmar Krause.\nDa un troncone dei City Preachers sono nati nel 1969 i Frumpy (inizialmente con il nome di New City Preachers)."}
{"id": "3251792", "revid": "36956738", "url": "https://it.wikipedia.org/wiki?curid=3251792", "title": "Saab S-100B Argus", "text": ""}
{"id": "3251793", "revid": "190578", "url": "https://it.wikipedia.org/wiki?curid=3251793", "title": "Teemu Sippo", "text": "Biografia.\nMonsignor Teemu Jyrki Juhani Sippo \u00e8 nato a Lahti il 20 maggio 1947 in una famiglia luterana. Nel 1966 si \u00e8 convertito al cattolicesimo.\nFormazione e ministero sacerdotale.\nL'11 ottobre 1970 ha professato i voti solenni nella congregazione dei Sacerdoti del Sacro Cuore di Ges\u00f9 noti come dehoniani. Ha studiato filosofia e teologia presso l'Universit\u00e0 di Friburgo in Brisgovia.\nIl 28 maggio 1977 \u00e8 stato ordinato presbitero a Helsinki. In seguito \u00e8 stato vicario parrocchiale della parrocchia di Sant'Olaf a Jyv\u00e4skyl\u00e4 dal 1978 al 1981, vicario parrocchiale della parrocchia di Santa Maria a Helsinki dal 1981, direttore del Centro cattolico di informazione dal 1982 al 1985 e parroco della cattedrale di Sant'Enrico a Helsinki dal 1985 al 2002. In seguito \u00e8 stato vicario episcopale per l'ecumenismo, lavorando nello stesso tempo come vicario parrocchiale della parrocchia di Santa Maria a Helsinki.\nDal 2 luglio 2008 alla nomina episcopale \u00e8 stato amministratore diocesano di Helsinki.\nMinistero episcopale.\nIl 16 giugno 2009 papa Benedetto XVI lo ha nominato vescovo di Helsinki. Ha ricevuto la consacrazione episcopale il 5 settembre successivo nella cattedrale luterana di Turku dal cardinale Karl Lehmann, vescovo di Magonza, coconsacranti il vescovo ausiliare di Lublino J\u00f3zef Wr\u00f3bel e il vescovo di Copenaghen Czeslaw Kozon. \u00c8 il primo, e finora l'unico, vescovo cattolico finlandese dai tempi della Riforma protestante.\n\u00c8 gran priore per la Finlandia dell'Ordine equestre del Santo Sepolcro di Gerusalemme.\nNel marzo del 2010 e nel giugno del 2018 ha compiuto la visita \"ad limina\".\nIl 20 maggio 2019 papa Francesco ha accolto la sua rinuncia al governo pastorale della diocesi.; \nGenealogia episcopale.\nLa genealogia episcopale \u00e8:"}
{"id": "3251801", "revid": "110157", "url": "https://it.wikipedia.org/wiki?curid=3251801", "title": "Chiesa dei Santi Pietro e Marcellino", "text": "La chiesa dei santi Pietro e Marcellino \u00e8 una chiesa di Brescia, situata all'incrocio tra via Gezio Calini e via Antonio Calegari. Fondata nel Trecento e completamente rinnovata tra il Cinquecento e i primi anni del Seicento, la chiesa e il monastero annesso ospitarono durante tutto il Settecento un prolifico centro culturale. Soppresso il monastero nel 1810, il complesso e la chiesa passano nel 1889 alla caserma Goito: la chiesa diventa prima magazzino, poi stalla e infine officina meccanica. Un restauro effettuato nel 1986 ha permesso un minimo recupero dell'antica linea architettonica di facciata, mentre gli interni sono da considerarsi del tutto perduti.\nStoria.\nLa chiesa, la cui fondazione risale al Trecento, viene interessata da un esteso piano di ampliamento e ammodernamento nel 1533, quando viene acquisita dalle canonichesse agostiniane che vi costruiscono attorno un nuovo monastero adiacente. Nel 1587 le agostiniane si trasferiscono nella chiesa dei Santi Giacomo e Filippo e il convento viene assegnato ai cappuccini, che provvedono alla ricostruzione della chiesa tra il 1590 e il 1601.\nDurante il Settecento, sotto la direzione dei cappuccini il convento diventa un fervido centro culturale, arrivando a ospitare scuole di chirurgia, medicina, filosofia e teologia. In seguito alle soppressioni napoleoniche, nel 1810, il convento viene chiuso, confiscato e trasferito ai beni del Demanio, che lo trasforma in casa di beneficenza, quindi in casa di riposo e infine, nel 1889, lo unisce alle strutture militari della caserma Goito, che da tempo si erano insediate nel vicino ex convento di Sant'Afra. Le opere che impreziosivano la chiesa vengono inviate a Milano, mentre altre vengono trasferite in altri conventi che i cappuccini gestivano nella zona di Brescia. La chiesa viene utilizzata inizialmente come magazzino, poi come stalla dei cavalli e infine trasformata in officina meccanica.\nNel 1986, riconosciuto il fortissimo degrado raggiunto dall'antica chiesa, viene eseguito un restauro conservativo su ci\u00f2 che era rimasto, ridonando una certa dignit\u00e0 alla facciata facendo emergere le sue originali linee architettoniche, ridotte comunque a una semplice stilizzazione. L'edificio \u00e8 ancora di pertinenza della caserma Goito, a tutt'oggi attiva.\nStruttura.\nLa chiesa, almeno internamente, ha perso qualsiasi testimonianza dell'antico ruolo chiesastico. Uniche tracce in questo senso possono essere rilevate in facciata dopo il restauro del 1986, che ha stilizzato gli antichi motivi architettonici. L'edificio ha una facciata a capanna animata solamente da quattro lesene prive sia di base, sia di capitello, andati perduti. Sul frontone triangolare che corona il prospetto, decorato solamente da poche modanature sulla cornice superiore, si apre ancora l'antica finestra circolare che illuminava l'interno. \u00c8 ancora presente il portale d'ingresso principale, al centro, affiancato per\u00f2 da altre aperture successive."}
{"id": "3251808", "revid": "37401", "url": "https://it.wikipedia.org/wiki?curid=3251808", "title": "The City Preachers", "text": ""}
{"id": "3251814", "revid": "1543377", "url": "https://it.wikipedia.org/wiki?curid=3251814", "title": "Moschea di Muhammad Ali", "text": "La moschea di Muhammad Ali o moschea di alabastro (in arabo \u0645\u0633\u062c\u062f \u0645\u062d\u0645\u062f \u0639\u0644\u064a, in turco \"Mehmet Ali Pa\u015fa Camii\") \u00e8 una moschea situata nella Cittadella del Cairo in Egitto fatta costruire da Muhammad Ali Pasha fra il 1830 ed il 1848 in memoria di Tusun Pasha, il figlio maggiore morto nel 1816.\nSituata sulla sommit\u00e0 della Cittadella stessa, l'edificio ottomano \u00e8 il pi\u00f9 grande ad essere stato costruito nella prima met\u00e0 del XIX secolo e, grazie alla silhouette a doppio minareto, \u00e8 il luogo che, avvicinandosi alla citt\u00e0, risulta visibile con maggiore facilit\u00e0.\nStoria.\nLa moschea venne costruita sul sito del vecchio palazzo reale dei Mamelucchi tra il 1830 e il 1848, e dunque poggia su un terreno su cui sono accumulati i detriti degli edifici preesistenti, dall'architetto istanbuliano Yusuf Bushnak, il quale prese come modello la moschea Yeni della citt\u00e0 turca.\nPrima del completamento della moschea del '57, l'alabastro dei pannelli delle pareti superiori venne asportato ed utilizzato per la costruzione del palazzo di Abbas I e i muri rivestiti di legno dipinto in finto marmo. Dunque gi\u00e0 nel 1899 l'edificio inizi\u00f2 a mostrare i primi segni di cedimento strutturale e fu necessario intervenire con lavori di consolidamento che non impedirono le autorit\u00e0 di classificare il luogo di culto come pericoloso. Solo nel 1931 (e fino al 1939, sotto il regno di re Faruq) si ebbe una ristrutturazione completa, per ordine di re Fuad.\nPoich\u00e9 non ancora completa alla sua morte, Muhammad Ali Pasha venne tumulato in una tomba scolpita in marmo di Carrara, nel cortile della moschea solo nel 1857, per volont\u00e0 di Hawsh al-Basha.\nArchitettura.\nMuhammad Ali scelse di far edificare la moschea di Stato in pieno stile ottomano, come gi\u00e0 avevano usato i suoi predecessori.\nVenne in questo modo realizzato un ampio piazzale quadrato, di lato 50 metri, e la moschea a base quadrata (41 metri di lato). Fu prediletto l'utilizzo di materiali calcarei, sebbene le pareti del cortile fino a 11,3 metri siano ricoperte in alabastro).\nLa moschea presenta una cupola centrale (21 metri di diametro) circondata da quattro pi\u00f9 piccole cupole semicircolari ricoperte di piombo e dipinte con motivi in rilievo - eccettuati i due eleganti minareti cilindrici di foggia turca con balconi situati sul lato occidentale della moschea, che si innalzano per 82 metri, la mosche arriva a 52 metri .\nAl centro della facciata nord-occidentale \u00e8 sita la torre dell'orologio, dono a Muhammad Ali da parte di Luigi Filippo di Francia - ricambiato poi con l'obelisco di Luxor (ora al centro di Place de la Concorde a Parigi).\nIl mi\u1e25r\u0101b sulla parete sud-est \u00e8 alto tre piani e coperto da una cupola semicircolare. Sono presenti, inoltre, due arcate al secondo piano, poggiate su colonne e coperte da cupole.\nLo stile bizantineggiante, combinato alla presenza dei due minareti e mezze cupole circondanti la cupola centrale - caratteristiche riservate alle moschee costruite sotto l'autorit\u00e0 dei Sultani - furono una dichiarazione di sfida \"de facto\" all'indipendenza egiziana."}
{"id": "3251815", "revid": "550959", "url": "https://it.wikipedia.org/wiki?curid=3251815", "title": "Western roll", "text": ""}
{"id": "3251821", "revid": "1935652", "url": "https://it.wikipedia.org/wiki?curid=3251821", "title": "Markus Bernt Eidsvig", "text": "Biografia.\nMonsignor Markus Bernt Eidsvig \u00e8 nato a Rjukan il 12 settembre 1953.\nL'arresto da parte del KGB.\nEidsvig \u00e8 diventato noto a livello nazionale quando il 14 luglio 1976 \u00e8 stato arrestato dal KGB a Mosca mentre fungeva da corriere per l'organizzazione in esilio Alleanza nazionale dei solidaristi russi. La missione di Eidsvig era quella di consegnare volantini, medicine renali e un manuale di \"ribellione\" a un russo a Mosca che aveva richiesto tale spedizione. Nel frattempo per\u00f2 il destinatario era stato tradito e arrestato. Gli agenti del KGB stavano quindi aspettando nell'appartamento l'arrivo di Eidsvig, che \u00e8 stato poi arrestato. L'uomo \u00e8 rimasto incarcerato nella prigione di Lefortovo a Mosca per 101 giorni prima che le autorit\u00e0 sovietiche decidessero di liberarlo. Questo \u00e8 accaduto dopo che il ministro degli esteri Knut Frydenlund e il Primo ministro Trygve Bratteli si sono impegnati per ottenere la sua liberazione.\nL'arresto ha attirato una notevole attenzione sia in Norvegia che in altri paesi, ma le reazioni sono state in gran parte negative. La ricostruzione dei fatti che era stata inizialmente presentata era influenzata dalla disinformazione sovietica. \u00c8 stato affermato che Eidsvig avesse tenuto una condotta che avrebbe potuto portare all'arresto e che ci\u00f2 che aveva fatto era stupido e ridicolo. Tra le altre cose, \u00e8 stato falsamente affermato che stava distribuendo volantini in strada. Questa presentazione degli eventi ha permesso al KGB di utilizzare ritagli della stampa norvegese nei loro interrogatori per indebolire la resistenza di Eidsvig.\nFormazione e ministero sacerdotale.\nPrima della sua conversione al cattolicesimo, avvenuta il 20 dicembre 1977, ha studiato teologia all'Universit\u00e0 di Oslo in vista del ministero nella Chiesa di Norvegia. Ha anche lavorato per dieci anni come libero professionista per il giornale \"Morgenbladet\".\nDopo aver completato gli studi per la licenza presso l'Heythrop College dell'Universit\u00e0 di Londra \u00e8 stato ordinato presbitero per la diocesi di Oslo nella cattedrale di Sant'Olav a Oslo da monsignor John Willem Nicolaysen Gran. I successivi quattro anni \u00e8 stato vicario parrocchiale della parrocchia di San Paolo di Bergen. Ha prestato servizio per qualche tempo come cappellano militare nelle forze armate norvegesi, in parte a Evjemoen, a nord di Kristiansand, e in parte con la compagnia di reclute mediche a B\u00f8moen e a Voss. Il 1\u00ba gennaio 1986 \u00e8 stato chiamato a succedere a padre Wilhelm Hertmann come parroco di San Paolo di Bergen. Sotto la sua guida la scuola cattolica parrocchiale \u00e8 stata spostata, ampliata e ricostruita subito dietro la chiesa di San Paolo. Durante questo periodo, padre Eidsvig ha anche lavorato come insegnante presso la scuola parrocchiale. Era anche attivo nell'associazione linguistica Riksm\u00e5lsforbundet.\n\u00c8 stato membro del consiglio presbiterale dal 1983 al 1990, del collegio dei consultori dal 1987 al 1990 e del consiglio pastorale dal 1988 al 1991.\nNell'estate del 1991 padre Eidsvig ha lasciato la Norvegia ed \u00e8 stato accolto come novizio nel monastero di Klosterneuburg, appena fuori Vienna, dei canonici regolari di Sant'Agostino confederati. Il 27 agosto 1991 ha ricevuto l'abito monastico e il nome Markus. Il 30 agosto 1995 ha emesso la professione solenne. In seguito ha operato come vicario parrocchiale di Klosterneuburg-Stiftspfarre dal 1992 al 1997, maestro dei novizi dell'abbazia dal 1996 alla nomina episcopale e parroco della chiesa di San Leopoldo a Klosterneuburg dal 1997 al 2003. Sotto la sua guida il monastero ha assunto un sapore pi\u00f9 internazionale di prima: oltre ad alcuni austriaci, ha accolto candidati agli ordini provenienti da Stati Uniti d'America, Germania, Norvegia e Vietnam. \u00c8 stato anche consigliere e segretario del capitolo dell'ordine.\nMinistero episcopale.\nIl 29 luglio 2005, memoria di Sant'Olaf, patrono della Norvegia, papa Benedetto XVI lo ha nominato vescovo di Oslo. Ha ricevuto l'ordinazione episcopale il 22 ottobre successivo nella chiesa luterana della Trinit\u00e0 a Oslo dal vescovo emerito di Oslo Gerhard Schwenzer, coconsacranti l'altro vescovo emerito di Oslo John Willem Nicolaysen Gran e il vescovo di Stoccolma Anders Arborelius. \u00c8 il primo vescovo del suo ordine dopo monsignor Friedrich Gustav Piffl, consacrato nel 1913, e il terzo vescovo cattolico norvegese dai tempi della Riforma protestante dopo monsignor Olaf Offerdahl e monsignor John Willem Nicolaysen Gran. La messa di consacrazione \u00e8 stata trasmessa su Internet tramite www.katolsk.no.\nL'8 giugno 2009 papa Benedetto XVI lo ha nominato amministratore apostolico della prelatura territoriale di Trondheim. Nel marzo del 2010 e nel giugno del 2018 ha compiuto la visita \"ad limina\".\nIl 26 febbraio 2015 monsignor Eidsvig e il direttore finanziario della diocesi sono stati accusati di frode penale in quanto \u00e8 stato segnalato che la diocesi era sospettata di aver registrato persone come membri della Chiesa cattolica diverse persone senza che queste ne fossero a conoscenza o avessero espresso il loro consenso. Secondo gli accusatori la diocesi nel corso di diversi anni aveva fraudolentemente rivendicato quote di partecipazione del governo norvegese per un totale di 50 milioni di corone. Le accuse contro monsignor Eidsvig sono state ritirate nel 2016.\nIl 28 ottobre 2016 papa Francesco lo ha nominato membro della Congregazione per il culto divino e la disciplina dei sacramenti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3251824", "revid": "300067", "url": "https://it.wikipedia.org/wiki?curid=3251824", "title": "Nazionale di pallacanestro della Dominica", "text": "La nazionale di pallacanestro della Dominica \u00e8 la rappresentativa cestistica della Dominica ed \u00e8 posta sotto l'egida della Federazione cestistica della Dominica."}
{"id": "3251827", "revid": "300067", "url": "https://it.wikipedia.org/wiki?curid=3251827", "title": "Nazionale di pallacanestro di Grenada", "text": "La nazionale di pallacanestro di Grenada \u00e8 la rappresentativa cestistica di Grenada ed \u00e8 posta sotto l'egida della Federazione cestistica di Grenada."}
{"id": "3251836", "revid": "287204", "url": "https://it.wikipedia.org/wiki?curid=3251836", "title": "Nazionale di pallacanestro della Costa Rica", "text": "La nazionale di pallacanestro della Costa Rica \u00e8 la rappresentativa cestistica della Costa Rica ed \u00e8 posta sotto l'egida della Federazione cestistica della Costa Rica."}
{"id": "3251838", "revid": "1573940", "url": "https://it.wikipedia.org/wiki?curid=3251838", "title": "Scopocira", "text": "Scopocira \u00e8 un genere di ragni appartenente alla famiglia Salticidae.\nDistribuzione.\nLe nove specie note di questo genere sono diffuse da Panama, con la specie endemica S. panamena, a pressoch\u00e9 tutta l'America meridionale, con prevalenza per il Brasile.\nTassonomia.\nConsiderato un sinonimo anteriore di \"Suaruna\" da una ricerca dell'aracnologa Galiano del 1958; e anche sinonimo anteriore di \"Paranaia\" da un altro studio della Galiano del 1981.\nA maggio 2010, si compone di nove specie:"}
{"id": "3251839", "revid": "300067", "url": "https://it.wikipedia.org/wiki?curid=3251839", "title": "Nazionale di pallacanestro di El Salvador", "text": "La nazionale di pallacanestro di El Salvador \u00e8 la rappresentativa cestistica di El Salvador ed \u00e8 posta sotto l'egida della Federazione cestistica di El Salvador."}
{"id": "3251843", "revid": "109222942", "url": "https://it.wikipedia.org/wiki?curid=3251843", "title": "The Raelettes", "text": "The Raeletts sono state girl group operativo tra gli anni cinquanta e gli anni ottanta, nato come gruppo di coriste per Ray Charles.\nLa loro prima formazione consisteva in Darlene McCrea, Margie Hendricks, Patricia Lyles e Gwendolyn Berry. Pi\u00f9 tardi arrivarono anche Mable John, Merry Clayton, Clydie King, Minnie Riperton e Susaye Greene. Negli anni ottanta invece il gruppo era composto da Avis Harrell, Madlyne Qubeck, Estella Yarbrough, Trudy Cohran, Pat Peterson e Alexandra Brown, che incise il singolo \"(Come On), Shout\", incluso nella colonna sonora del film \"Girls Just Want to Have Fun\".\nSebbene non raggiunsero mai il successo con i loro singoli, molte di loro hanno intrapreso promettenti carriere soliste. Secondo il film \"Ray\", prima di diventare The Raelettes, il gruppo era conosciuto come The Cookies."}
{"id": "3251844", "revid": "8660", "url": "https://it.wikipedia.org/wiki?curid=3251844", "title": "Nazionale di pallacanestro della Giamaica", "text": "La nazionale di pallacanestro della Giamaica \u00e8 la rappresentativa cestistica della Giamaica ed \u00e8 posta sotto l'egida della Federazione cestistica della Giamaica."}
{"id": "3251847", "revid": "300067", "url": "https://it.wikipedia.org/wiki?curid=3251847", "title": "Nazionale di pallacanestro del Guatemala", "text": "La nazionale di pallacanestro del Guatemala \u00e8 la rappresentativa cestistica del Guatemala ed \u00e8 posta sotto l'egida della Federazione cestistica del Guatemala."}
{"id": "3251849", "revid": "599013", "url": "https://it.wikipedia.org/wiki?curid=3251849", "title": "George Horine", "text": "Primo uomo a valicare la soglia dei nel salto in alto, vinse la medaglia di bronzo ai Giochi olimpici di .\nBiografia.\nFu il primo ad introdurre il \"western roll\", ossia lo \"scavalcamento costale\", che poi si evolse nello stile ventrale."}
{"id": "3251854", "revid": "339392", "url": "https://it.wikipedia.org/wiki?curid=3251854", "title": "Lastra di Schmid", "text": ""}
{"id": "3251855", "revid": "282094", "url": "https://it.wikipedia.org/wiki?curid=3251855", "title": "Dina Bertoni", "text": ""}
{"id": "3251856", "revid": "110157", "url": "https://it.wikipedia.org/wiki?curid=3251856", "title": "Parallax mapping", "text": "Il Parallax mapping (anche chiamato offset mapping, virtual displacement mapping, o pi\u00f9 raramente relief mapping) \u00e8 un potenziamento del bump mapping o del normal mapping, tecniche applicate a texture in applicazioni di rendering 3d come i video games. Per l'utente finale questo significa che certe texture, ad esempio la rappresentazione di un muro in pietra, avranno una profondit\u00e0 pi\u00f9 evidente e quindi maggiore realismo, il tutto con una minore influenza sulle prestazioni della simulazione.\nIl Parallax Mapping \u00e8 stato introdotto da Tomomichi Kaneko nel 2001.\nIl Parallax Mapping, tramite un espediente grafico, permette di avere un'illusione di profondit\u00e0 negli oggetti grazie ad effetti di parallasse che seguono il cambio di prospettiva. Pi\u00f9 sar\u00e0 estremo l'angolo di visione, maggiore sar\u00e0 l'effetto di displacing delle coordinate delle texture.\nIl Parallax \u00e8 stato descritto da Kaneko come un mero processo di passaggio che non tiene conto di dinamiche di occlusione. Miglioramenti successivi sono stati apportati all'algoritmo iterativo, ed essi permettono appunto l'occlusione e un rendering accurato delle silhouette.\nEsempi di Parallax Mapping.\nUn esempio pratico di Parallax Mapping \u00e8 quello dei muri negli esempi di default dell'Irrlicht Engine, motore grafico 3d open source. I muri non sono altro che texture con l'applicazione di Parallax Mapping. Anche in Epic Citadel, tech demo per iPhone e iPod Touch creata da Epic Games con Unreal Engine 3, si nota quello che \u00e8 forse un uso intensivo di questa tecnica di mapping: il che \u00e8 giustificabile dal fatto che su dispositivi portatili con una unit\u00e0 cpu di 1 Ghz vi sia la necessit\u00e0 di non compromettere le prestazioni e la fluidit\u00e0 della demo stessa."}
{"id": "3251858", "revid": "281779", "url": "https://it.wikipedia.org/wiki?curid=3251858", "title": "Azione (diritto penale)", "text": ""}
{"id": "3251861", "revid": "287204", "url": "https://it.wikipedia.org/wiki?curid=3251861", "title": "Victor Carrillo", "text": ""}
{"id": "3251868", "revid": "1766026", "url": "https://it.wikipedia.org/wiki?curid=3251868", "title": "Le\u014dnidas Kavakos", "text": "Durante la sua intensa e continua carriera ha vinto i pi\u00f9 importanti premi mondiali dedicati al suo strumento e suonato sia da solista sia legato a delle compagini orchestrali, dimostrando straordinaria padronanza tecnica e capacit\u00e0 espressiva tali da essere stato definito \u00abil violinista dei violinisti\u00bb.\nBiografia.\nLe\u014dnidas Kavakos \u00e8 nato ad Atene da una famiglia di musicisti: a cinque anni riceve dal padre come regalo di Natale un violino, che da quel momento diventa il suo giocattolo preferito e che studia con passione, fino al diploma conseguito nel conservatorio della sua citt\u00e0 sotto la guida di Stelios Kafantaris. Successivamente, la vincita di una borsa di studio della Fondazione Onassis gli ha consentito di frequentare la master class tenuta da Josef Gingold presso l'Universit\u00e0 dell'Indiana, negli Stati Uniti d'America, tornando poi in patria nel 1984 quando debutta al Festival di Atene &amp; Epidauro. Durante gli anni ottanta partecipa brillantemente a diversi concorsi musicali: appena diciottenne vince il primo premio ad Helsinki al Concorso internazionale di violino Jean Sibelius \"ex \u00e6quo\" con Ilja Kaler, nonostante egli fosse il candidato pi\u00f9 giovane; nel 1986 vince la medaglia d'argento al Concorso internazionale di violino di Indianapolis; infine nel 1988, a 21 anni, conquista la prima posizione sia nel concorso della Fondazione Walter W. Naumburg sia al Premio Paganini. Grazie alla vittoria di questi prestigiosi concorsi e al riconosciuto genio virtuosistico, Kavakos inizia, a partire dagli anni novanta, una fortunata e acclamata carriera come violino solista nelle pi\u00f9 importanti orchestre del mondo; oltre a ci\u00f2 si esibisce anche come strumentista in ensemble da camera e nella direzione orchestrale.\nAttivit\u00e0.\nEsecuzioni dal vivo.\nAmerica.\nKavakos ha debuttato negli Stati Uniti d'America nel 1986, due anni dopo la sua primissima performance pubblica in Grecia, e l'anno successivo intraprende una tourn\u00e9e in tutto il paese. L'esperienza non rimase un unicum, dato che da allora il violinista attraversa regolarmente il Nord America da solista o collaborando con le molte orchestre che incontra sul percorso, come quelle di New York, Chicago o Montr\u00e9al.\nEuropa.\nLa reputazione di Kavakos \u00e8 cresciuta in maniera repentina nel vecchio continente in seguito alla vittoria del prestigioso Concorso Sibelius, permettendogli di lavorare con le maggiori orchestre europee, fra cui Berliner Philharmoniker, Wiener Philharmoniker, Orchestra Sinfonica Nazionale della RAI e l'Orchestra reale del Concertgebouw. Partecipa inoltre a svariate manifestazioni come Festival di Verbier, Festival di Salisburgo (dal 1994 e dove torner\u00e0 per dirigere i Camerata Salzburg), Festival di Lucerna, nonch\u00e9 alla prestigiosa season londinese dei Proms alla Royal Albert Hall, a cui partecipa dal 1992 quando suon\u00f2 il concerto per violino di Stravinskij.\nAsia.\nDopo Europa, e Stati Uniti d'America, Kavakos ha debuttato in Asia nel 1988 con un recital in Giappone nella Pablo Casals Hall della Nihon daigaku, la pi\u00f9 grande universit\u00e0 privata giapponese. Ha inoltre effettuato tourn\u00e9e con la English Chamber Orchestra e dato concerti con le formazioni locali Tokyo Metropolitan Symphony Orchestra e New Japan Philharmonic.\nRegistrazioni.\nDopo il primo premio nel Concorso Sibelius, Kavakos si \u00e8 distinto nuovamente grazie al compositore finlandese con la vittoria del premio come Miglior concerto dell'anno ai Gramophone Award del 1991, grazie al concerto per violino di Jean Sibelius registrato in anteprima mondiale per la BIS Records (sia nella versione originale del 1903 sia in quella definitiva). Kavakos ha collaborato molteplici volte con l'ambiente musicale scandinavo incidendo per Delos e Finlandia Records opere di Debussy, Paganini, Schubert, \u010cajkovskij, Wieniawski ed Ysa\u00ffe. Nel 2006 ha registrato per la Sony Music cinque concerti per violino e una sinfonia di Mozart con l'ensemble Camerata Salzburg, di cui al tempo era sia direttore sia solista; sempre con doppio ruolo e con lo stesso gruppo ha inoltre inciso il concerto per violino di Mendelssohn, per il quale ha vinto il premio del concorso tedesco \"ECHO Klassik\" nel 2009 per il Miglior concerto del XIX secolo per violino dell'anno.\nMusica da camera.\nKavakos \u00e8 anche un entusiasta musicista da camera, suona in varie manifestazioni in tutto il mondo e ha fondato un suo festival cameristico che si svolge ogni anno ad Atene.\nConduzione.\nOltre a suonare il violino, Kavakos si dedica anche alla direzione d'orchestra. Nel 2001 ha partecipato come ospite principale all'orchestra cameristica Camerata Salzburg, dove si \u00e8 esibito sia come violinista sia come direttore. Nel 2007 torna a Salisburgo dove assume il posto di direttore del Camerata succedendo a Sir Roger Norrington e realizzando delle apprezzate stagioni dedicate a tematiche musicali definite, ma il 1\u00ba luglio 2009 rassegna le sue dimissioni come direttore artistico a partire dal successivo autunno: Kavakos ha dichiarato in merito che si \u00e8 trovato nell'impossibilit\u00e0 di disegnare un progetto artistico con l'ensemble data la turbolenza nell'amministrazione (il consiglio di amministrazione \u00e8 cambiato completamente sette volte in otto anni) e alla cattiva relazione con la stessa, che l'ha sfiduciato senza nemmeno comunicarglielo direttamente.\nStrumenti.\nAttualmente Kavakos possiede quattro violini, tre di recente fattura e uno storico, lo Stradivari \"Abergavenny\", realizzato nel 1724, da lui suonato dal febbraio del 2010; in precedenza possedeva altri due violini, ora venduti, ovvero lo Stradivari \"Falmouth\" del 1692 e un Guadagnini del 1782."}
{"id": "3251874", "revid": "729019", "url": "https://it.wikipedia.org/wiki?curid=3251874", "title": "Seconda battaglia di Oporto", "text": "La seconda battaglia di Oporto (o battaglia del Douro) venne combattuta il 12 maggio 1809 nei pressi della citt\u00e0 di Oporto, nel Portogallo settentrionale, tra l'armata anglo-portoghese del generale Arthur Wellesley, ed un esercito francese sotto il maresciallo Nicolas Jean-de-Dieu Soult; la battaglia si concluse con una netta vittoria per l'armata anglo-portoghese.\nAntefatti.\nNonostante la efficace difesa nella battaglia di La Coru\u00f1a il 16 gennaio 1809, la campagna delle forze britanniche nel nord della Spagna del dicembre 1808 - gennaio 1809, intrapresa per portare aiuto agli alleati spagnoli in guerra contro gli occupanti francesi, si era conclusa con un costoso fallimento: le forze britanniche erano state costrette a reimbarcarsi alla volta della Gran Bretagna, una vasta porzione della Spagna era stata assoggettata alla Francia, ed un esercito francese al comando del maresciallo Soult aveva invaso il nord del Portogallo, storico alleato del Regno Unito, sconfiggendo le forze portoghesi nella prima battaglia di Oporto (28 marzo 1809) e assumendo una solida posizione difensiva sulla riva settentrionale del fiume Douro.\nMentre le truppe portoghesi del maggior generale Francisco Silveira riuscivano a contenere efficacemente i progressi francesi, un secondo esercito britannico sbarc\u00f2 a Lisbona sul finire dell'aprile del 1809, sotto la guida del generale Arthur Wellesley; dopo aver speso due settimane per riorganizzare le sue forze e ricostruire l'esercito portoghese, l'8 maggio Wellesley si mise in marcia verso nord con una forza di 18.400 uomini (16.000 britannici e 2.400 portoghesi) intenzionato a scacciare Soult da Oporto, mentre una seconda forza (in gran parte portoghese) sotto il generale William Beresford venne inviata verso nord-est per bloccare la via di ritirata del francese verso la Spagna.\nLe forze di Wellesley e Soult si affrontarono l'11 maggio in un piccolo scontro presso Grij\u00f3; in grave inferiorit\u00e0 numerica, Soult decise di ritirare tutte le sue forze a nord del Douro, facendo saltare l'unico ponte presente in zona e sequestrando tutte le imbarcazioni disponibili; vennero elaborati i preparativi per un'ulteriore ritirata, e parte delle forze di Soult, con i bagagli e l'artiglieria dell'armata, vennero inviate verso nord.\nLa battaglia.\nLa mattina del 12 maggio, diversi ufficiali vennero inviati da Wellesley in ricognizione lungo la sponda meridionale del Douro, nel tentativo di individuare un passaggio sul fiume; fu uno di questi, il colonnello John Waters, che, aiutato da civili portoghesi, si impossess\u00f2 di tre chiatte per il trasporto del vino con cui traghettare le truppe sulla sponda opposta. In breve tempo, una compagnia del 3\u00ba reggimento fanteria \"(The Buffs)\" attravers\u00f2 il fiume a bordo delle chiatte, prendendo posizione in un convento in muratura sulla sponda settentrionale; la posizione venne poi rinforzata con ulteriori truppe, e prima che i francesi si rendessero conto della situazione un intero battaglione britannico si trovava oltre il Douro.\nSolut venne completamente colto di sorpresa dall'attraversamento, e la sua reazione fu tardiva e scoordinata: il generale Foy, che per primo si era reso conto dell'azione britannica, radun\u00f2 tre battaglioni del 17\u00ba Reggimento fanteria leggera e, verso le 11:30, li guid\u00f2 contro il convento occupato dai fanti di Wellesley; l'attacco venne respinto con gravi perdite dal fuoco britannico, e lo stesso Foy rimase ferito. Altri tre battaglioni francesi vennero inviati nel corso del primo pomeriggio ad attaccare il convento, ma tutti vennero respinti dalle accresciute forze britanniche, la cui testa di ponte oltre il Douro era ormai assicurata.\nSoult richiam\u00f2 altre forze da Oporto per contrastare i britannici, ma i cittadini portoghesi insorsero contro i francesi e, aiutati da quattro battaglioni britannici inviati in loro aiuto, scacciarono le forze del maresciallo dalla citt\u00e0; ormai sconfitto, a Soult non rest\u00f2 altro da fare che ritirarsi precipitosamente verso nord.\nConseguenze.\nLe forze di Wellesley non riuscirono ad inseguire efficacemente i francesi, ma Soult, costretto ad abbandonare l'artiglieria ed i bagagli, dovette intraprendere una difficile ritirata lungo sentieri di montagna verso nord, perdendo diverse migliaia di uomini; al prezzo di 125 morti e feriti (tra cui il maggior generale Edward Paget, secondo in comando di Wellesley, che perse un braccio) la piccola armata anglo-portoghese era riuscita ad allontanare almeno momentaneamente la minaccia francese dal Portogallo, e Wellesley era ora libero di portare la guerra in Spagna. Ai primi di luglio del 1809, Wellesley condusse 20.000 britannici in appoggio alle armate spagnole operanti nell'ovest del paese, ed il 28 luglio ottenne un'importante vittoria nella battaglia di Talavera, successo che gli valse in premio il titolo di duca di Wellington."}
{"id": "3251878", "revid": "550959", "url": "https://it.wikipedia.org/wiki?curid=3251878", "title": "Salto ventrale", "text": ""}
{"id": "3251881", "revid": "729019", "url": "https://it.wikipedia.org/wiki?curid=3251881", "title": "Cattedrale di York", "text": "La cattedrale di York o York Minster (per esteso cattedrale e chiesa metropolitana di San Pietro, in inglese \"Cathedral and Metropolitical Church of St Peter\") \u00e8 la chiesa principale della diocesi anglicana di York, nel North Yorkshire (Inghilterra), nonch\u00e9 sede della Provincia ecclesiastica di York, il cui vescovo \u00e8 secondo, nella gerarchia anglicana, solo a quello di Canterbury.\nLa cattedrale, uno degli edifici gotici pi\u00f9 grandi del Nord Europa insieme alla cattedrale di Colonia, conserva il titolo onorifico di \"minster\" che le deriva dalla prima fondazione in epoca anglosassone come avamposto per l'evangelizzazione dell'Inghilterra. Il primo edificio infatti venne fatto erigere dal re Edwin di Northumbria, convertitosi al cristianesimo grazie alla sua seconda moglie, santa Etelburga del Kent, e vi venne battezzato.\nLa cattedrale dispone di una navata ed una sala capitolare decorate in stile gotico decorato, un coro di stile gotico perpendicolare ed i transetti nord ed est in stile gotico inglese. La navata contiene la \"West Window\", costruita nel 1338, e sopra la Lady Chapel al termine est del transetto si trova la \"Great East Window\" (terminata nel 1408), la pi\u00f9 grande vetrata medievale al mondo. Nel transetto nord si trovano le \"Five Sisters\", cinque finestre sorelle, ciascuna di 15 metri di altezza. Il transetto sud contiene il rosone, mentre la \"West Window\" contiene un disegno a forma di cuore per cui \u00e8 denominata \"The Heart of Yorkshire\".\nStoria.\nYork ha una presenza stabile del cristianesimo ascrivibile al IV secolo. Ad ogni modo non \u00e8 escluso che vi siano state delle presenze anche precedenti. Secondo Beda, dei missionari vennero inviati da Roma da papa Eleuterio su richiesta del capo Lucio di Britannia nel 180 per sedare alcune controversie in loco tra cerimoniali d'oriente e d'occidente che stavano piagando la chiesa locale. La tradizione parla di 28 vescovi inglesi, ciascuno per una grande citt\u00e0 dell'Inghilterra dell'epoca, con preminenza degli arcivescovi di Londra, York e Caerleon-on-Usk.\nLa prima chiesa a sorgere sul sito dell'attuale cattedrale fu una chiesa di legno costruita nel 627 in tutta fretta per provvedere al battesimo di Edwin, re di Northumbria. Poco dopo, ad ogni modo, si pens\u00f2 di realizzare una struttura stabile in pietra che venne completata nel 637 da Osvaldo di Bernicia e venne dedicata a San Pietro. La chiesa cadde in abbandono e si trovava gi\u00e0 in pessimo stato nel 670 quando San Vilfredo ascese alla sede episcopale di York. Fu lui a riparare e rinnovare l'intera struttura, aggiungendovi anche una scuola ed una biblioteca che fu una delle pi\u00f9 note del nord Europa nell'epoca.\nNel 741 la chiesa venne distrutta da un incendio e venne ricostruita ancora pi\u00f9 grande, con trenta altari in tutto. La chiesa e l'intera area passarono nelle mani di numerosi invasori, e la sua storia rimase oscura sino al X secolo. Vi furono una serie di arcivescovi dell'ordine benedettino tra cui Sant'Osvaldo di Worcester, Wulfstano ed Ealdredo, che viaggi\u00f2 sino all'Abbazia di Westminster per incoronare Guglielmo il Conquistatore nel 1066. Ealdredo mor\u00ec nel 1069 e venne sepolto nella chiesa.\nLa chiesa venne danneggiata nel 1069 nel corso dell'Azione a nord di Guglielmo il Conquistatore, ma il primo vescovo normanno, Tommaso di Bayeux, giunse in loco nel 1070, organizzando i lavori di riparazione della struttura. I danesi distrussero la chiesa nel 1075, ma venne ricostruita a partire dal 1080. Costruita in stile normanno, aveva una lunghezza di 111 metri ed era decorata a linee bianche e rosse. La nuova struttura venne danneggiata da un incendio nel 1137 ma subito riparata. Il coro e la cripta vennero rimodellati nel 1154 e venne costruita una nuova cappella, in stile normanno.\nLo stile gotico nelle cattedrali giunse nel XII secolo. Walter de Gray venne nominato arcivescovo nel 1215 e ordin\u00f2 la costruzione di una struttura gotica che potesse compararsi a quella di Canterbury; i lavori iniziarono nuovamente dal 1220. I transetti nord e sud furono i primi ad essere realizzati e la struttura venne completata a met\u00e0 del secolo in stile gotico inglese. Una torre centrale venne realizzata nel XV secolo quando ufficialmente terminarono tutti i lavori alla chiesa.\nLa sede capitolare venne iniziata poco dopo e venne completata prima del 1296. La navata principale venne iniziata negli anni '80 del Duecento sulle fondamenta normanne. Il tetto venne completato negli anni '30 del Trecento, ma le volte vennero terminate solo nel 1360. La costruzione pass\u00f2 quindi al transetto est ed alle cappelle, compreso il coro che venne completamente rifatto nell'ultimo decennio del XIV secolo col completamento dei lavori nel 1405. Nel 1407 la torre centrale croll\u00f2; i pilastri vennero quindi rinforzati e venne costruita una nuova torre dal 1420. Le torri occidentali vennero aggiunte tra il 1433 ed il 1472. La cattedrale venne ufficialmente consacrata nel 1472.\nLa Riforma inglese port\u00f2 al saccheggio di gran parte dei tesori della cattedrale ed alla perdita di gran parte delle terre che erano possedimento della cattedrale. Sotto la regina Elisabetta I vi furono dei concreti sforzi per rimuovere ogni traccia del cattolicesimo dalla cattedrale; questo port\u00f2 alla distruzione di molte tombe, finestre ed altari. Nel corso della Guerra civile inglese la citt\u00e0 venne assediata e cadde nelle mani delle forze di Cromwell nel 1644 ma Thomas Fairfax evit\u00f2 ulteriori danni alla cattedrale.\nDopo la fine delle tensioni religiose ripresero dei lavori di restauro alla cattedrale. Dal 1730 al 1736 l'intero pavimento venne rifatto in marmo e nel 1802 seguirono restauri pi\u00f9 pesanti all'intera struttura. Ad ogni modo, il 2 febbraio 1829, un incendio doloso provocato da Jonathan Martin inflisse pesanti danni al transetto est della chiesa. Un incendio accidentale nel 1840 colp\u00ec la navata principale, la torre sud ovest e buona parte del tetto, rendendo necessari nuovi rifacimenti. La cattedrale cadde presto nei debiti ed a met\u00e0 dell'Ottocento le messe vennero sospese. Dal 1858 Augustus Duncombe lavor\u00f2 alacremente per consentire alla cattedrale di riprendersi a pieno.\nNel corso del XX secolo vi furono ulteriori lavori di restauro, in particolare dopo lo studio realizzato nel 1967 che richiese alcuni aggiustamenti, in particolare alla torre centrale che era sul punto di crollare. Vennero raccolti 2.000.000 di sterline al 1972 per rinforzare le fondamenta della costruzione ed il tetto. Nel corso degli scavi compiuti alla base della struttura emerse l'angolo nord delle antiche mura romane di \"Eboracum\" sotto il transetto sud. Quest'area, assieme ai resti ritrovati della cattedrale normanna, vennero riaperti al pubblico nella primavera del 2013 con una nuova mostra esplicativa.\nIl 9 luglio 1984 la cattedrale venne colpita da un nuovo incendio provocato da un cortocircuito dopo una tempesta che distrusse il tetto del transetto sud, il quale venne riparato per la cifra di 2.500.000 sterline. Gran parte dell'acqua necessaria per spegnere il grande incendio creatosi dovette essere gettata a grande altezza per non distruggere le preziose vetrate della cattedrale e venne ricavata in gran parte dal vicino fiume Ouse. I lavori di restauro poterono dirsi conclusi nel 1988. Nel 2007 iniziarono nuovi lavori di restauro della struttura ed in particolare della Great East Window, per un costo di 23.000.000 di sterline.\nScuole.\nVi furono diverse scuole storiche associate alla cattedrale di York a partire dal VII secolo. Una scuola di canto venne fondata nel 627 da Paolino di York, primo arcivescovo di York.\nArchitettura e struttura.\nLa York Minster \u00e8 la seconda cattedrale gotica del nord Europa dopo quella di Colonia in Germania ed \u00e8 uno dei migliori esempi di architettura gotica inglese del periodo perpendicolare. L'attuale struttura venne iniziata nel 1230 e venne completata nel 1472. Essa ha una pianta cruciforme con una sala capitolare di forma ottagonale annessa al transetto nord, una torre centrale e due torri sul fronte ovest. La pietra utilizzata per la struttura \u00e8 calcare di colore bianco-crema proveniente dalle cave di Tadcaster. La cattedrale \u00e8 lunga 159,9 metri e la torre centrale ha un'altezza di 72 metri. Il coro ha un'altezza interna di 31 metri.\nI transetti nord e sud furono le prime parti della nuova chiesa ad essere realizzate. Essi presentano delle finestre con archi a sesto acuto, tra cui le \"Five Sisters\" nel transetto nord. Queste cinque \"finestre sorelle\", ciascuna dell'altezza di 16 metri sono decorate con dei vetri a grisaille grigi, e non con scene narrative o simboliche come spesso si \u00e8 soliti vedere nelle chiese medievali. Nel transetto sud si trova il rosone centrale con vetrate risalenti al 1500 circa che commemorano l'unione tra le case reali degli York e dei Lancaster. I tetti dei transetti sono in legno, anche se il transetto sud \u00e8 bruciato nel 1984 ed \u00e8 stato completamente rifatto nel 1988.\nI lavori alla sala capitolare come pure al vestibolo iniziarono dopo il completamento dei transetti. Lo stile della sala capitolare \u00e8 ampiamente ascrivibile al periodo del gotico decorato con decorazioni geometriche anche alle finestre. Le finestre coprono tutto lo spazio superiore della sala e conferiscono un'ampia illuminazione a tutta la struttura. La sala capitolare \u00e8 ottagonale, come del resto in molte altre cattedrali, ma non ha una colonna centrale a supporto del tetto. Il tetto in legno, di disegno innovativo per l'epoca, era infatti sufficientemente leggero da poter essere agevolmente supportato dai contrafforti dei muri. La sala capitolare ha diverse teste scolpite che rappresentano alcuni tra gli esempi pi\u00f9 pregevoli della scultura gotica in Inghilterra. Vi sono teste umane oltre a volti di angeli, animali e grotteschi.\nLa navata venne costruita tra il 1291 ed il 1350 ed anch'essa si presenta in stile gotico decorato. Essa \u00e8 la navata gotica pi\u00f9 alta in Inghilterra ed ha un tetto in legno (dipinto a sembrare di pietra) con volte. Al termine ovest vi \u00e8 la \"Great West Window\", nota anche come \"Heart of Yorkshire\" che rappresenta una delle pi\u00f9 belle tracce decorative del periodo gotico inglese.\nLa parte terminale est della cattedrale venne costruita tra il 1361 ed il 1405 in stile gotico perpendicolare. Malgrado il cambio dello stile, molti sono i dettagli che richiamano alla decorazione del resto della cattedrale. La parte est contiene anche un coro e una cappella, con piccoli transetti per dare luce all'altare maggiore. Dietro l'altare maggiore si trova la \"Great East Window\", la pi\u00f9 grande vetrata medievale del mondo.\nLa \"Central Tower\" venne costruita tra il 1407 ed il 1472 ed anch'essa si presenta in stile gotico perpendicolare. Sotto di essa si trova un pregevole pontile-tramezzo del XV secolo. Esso contiene le immagini scolpite di tutti i re d'Inghilterra da Guglielmo il Conquistatore a Enrico IV con dettagli a smalto e con uno sfondo rosso regale. Sopra di queste statue si trovano delle figure di angeli musicanti. Sopra il pontile-tramezzo si trova l'organo, datato al 1832. Le torri ad ovest, in contrasto con la torre centrale, sono decorate da otto pinnacoli ciascuna e realizzate in stile perpendicolare.\nVetrate.\nYork, ed in particolare la sua cattedrale, hanno una lunga tradizione legata alle vetrate istoriate medievali. Alcune vetrate ancora oggi presenti nella cattedrale sono databili a prima del XII secolo, realizzate in vetro (bianco o colorato) provenienti dalla Germania dove si trovavano all'epoca i migliori artigiani in questo campo. Le parti giunsero a York smontate per il trasporto e poi montate e dipinte in loco. La \"Great East Window\", alta 23 metri, venne creata da John Thornton all'inizio del XV secolo ed \u00e8 ad oggi la pi\u00f9 grande vetrata medievale del mondo. Tra le altre finestre note nella cattedrale spicca il rosone e le \"Five Sisters\" di 15 metri ciascuna. Nel lungo periodo in cui le differenti vetrate vennero posizionate in loco, si sovrapposero diverse tecniche di realizzazione e di pittura che ancora oggi sono chiaramente visibili nelle loro differenze. Nelle 128 vetrate della cattedrale sono stati utilizzati circa due milioni di pezzi di vetro separati. Gran parte di queste vetrate vennero smontate e poi riassemblate dopo la prima e la seconda guerra mondiale per poter essere preservate.\nNel 2008 ha avuto inizio un complesso progetto di riqualificazione delle vetrate della cattedrale, iniziando dalla \"Great East Window\", con pulitura, ridipittura e ripiombatura di ogni singolo pannello. Proprio mentre queste vetrate erano stoccate in deposito per poter essere restaurate, scoppi\u00f2 un violento incendio. I 311 pannelli non subirono danni ma dovettero essere spostate al sicuro. Nel 2015 si \u00e8 conclusa la prima fase dei lavori di restauro.\nTorri e campane.\nLe due torri ovest della cattedrale contengono le campane della chiesa. La torre nord-ovest contiene la \"Great Peter\" (10.8 tonnellate) e sei campane minori (la pi\u00f9 grande del peso di 3 tonnellate). La torre sud-ovest ospita invece 14 campane (la pi\u00f9 grande di 3 tonnellate) ed un carillon di 22 campane (la pi\u00f9 pesante di 1,2 tonnellate) che vengono suonate a tastiera, per un totale di 36 campanelle (tre ottave cromatiche).\nL'orologio suona ogni quarto d'ora durante il giorno e la \"Great Peter\" segna le ore. Il carillon ogni giorno suona la \"Nelson Chime\" che segnano ogni sera l'inizio delle preghiere serali alle 17.00. Le campane sono state realizzate dalla Loughborough Bell Foundry di John Taylor &amp; Co.\nLuogo di pellegrinaggi.\nQuando Thomas Becket venne ucciso e successivamente sepolto nella Cattedrale di Canterbury, York stessa si trov\u00f2 come uno dei principali centri rivali nei pellegrinaggi medievali. Diverse furono le personalit\u00e0 note a supportare i lavori alla cattedrale per farla rivaleggiare con le pi\u00f9 importanti d'Inghilterra: Walter de Gray, supportato dal re, chiese aiuto al papa. Il 18 marzo 1226, papa Onorio III invi\u00f2 una lettera perch\u00e9 il nome di Guglielmo, primo arcivescovo di York, fosse \"inscritto nel catalogo dei Santi della Chiesa Militante.\" Egli divenne pertanto noto come San Guglielmo di York. Fu solo al 1279, quando venne eletto arcivescovo William de Wickwane, che i resti del Guglielmo gi\u00e0 canonizzato vennero trasferiti in un apposito reliquiario predisposto dietro l'altare maggiore. Il 29 dicembre di quello stesso anno, re Edoardo I assieme ad altri vescovi, port\u00f2 a spalla il feretro contenente le reliquie al nuovo punto prescelto.\nLa tomba dello stesso Walter de Gray venne eretta nel transetto sud. I suoi resti vennero qui interrati \"la vigilia di Pentecoste dell'anno 1255\".\nSepolture illustri.\nTra le sepolture illustri nella cattedrale di York ricordiamo:\nL'organo.\nUn incendio nel 1829 distrusse l'organo e la base dell'attuale organo che infatti venne realizzato nel 1832 dalla ditta \"Elliot &amp; Hill\". L'organo venne ampiamente rimaneggiato nel 1859 dalla ditta \"William Hill &amp; Sons\": la cassa rimase intatta, ma l'organo pot\u00e9 considerarsi meccanicamente nuovo, mantenendo le canne maggiori del precedente strumento.\nNel 1903, J.W. Walker and Sons costru\u00ec un nuovo strumento nella medesima cassa, mantenendo molti dei registri del precedente strumento.\nAltri lavori di restauro vennero compiuti nel 1918 dalla ditta \"Harrison &amp; Harrison\" con l'aggiunta del registro della Tuba Mirabilis e la revisione del gran coro. Nel 1931 venne rifatta una nuova console ad azione elettro-pneumatica assieme all'aggiunta di altri quattro registri. Nel 1960, lo strumento \u00e8 stato restaurato dalla ditta \"J.W. Walker &amp; Sons\", abbassato di pressione ed adattato anche per brani neoclassici. La pulitura generale dell'organo \u00e8 stata effettuata nel 1982.\nL'incendio del 1984 ha intaccato anche l'organo, ma non in maniera irreparabile; i lavori di restauro iniziarono nel 1991 e terminarono due anni dopo sotto la direzione di Geoffrey Coffin.\nOrganisti.\nGli organisti della cattedrale di York hanno sovente avuto anche il titolo di maestri del coro della cattedrale. Tra i personaggi di maggior rilievo ad occupare tale incarico vi sono diversi compositori tra cui si ricordano John Naylor, T. Tertius Noble, Edward Bairstow, Francis Jackson, e Philip Moore."}
{"id": "3251883", "revid": "36958112", "url": "https://it.wikipedia.org/wiki?curid=3251883", "title": "York Minster", "text": ""}
{"id": "3251885", "revid": "1573940", "url": "https://it.wikipedia.org/wiki?curid=3251885", "title": "Toloella", "text": "Toloella \u00e8 un genere di ragni appartenente alla famiglia Salticidae.\nDistribuzione.\nL'unica specie nota di questo genere \u00e8 stata rinvenuta in alcune localit\u00e0 di Panama.\nTassonomia.\nA maggio 2010, si compone di una specie:"}
{"id": "3251889", "revid": "1776051", "url": "https://it.wikipedia.org/wiki?curid=3251889", "title": "Monsters (D'espairsRay)", "text": "Monsters \u00e8 un album del gruppo metal giapponese D'espairsRay, pubblicato il 17 agosto 2010 dall'etichetta discografica Hip-O.\nDal disco sono stati estratti i singoli \"Final Call\" e \"Love Is Dead\"."}
{"id": "3251891", "revid": "339392", "url": "https://it.wikipedia.org/wiki?curid=3251891", "title": "K.O.", "text": ""}
{"id": "3251892", "revid": "599013", "url": "https://it.wikipedia.org/wiki?curid=3251892", "title": "Alma Richards", "text": ""}
{"id": "3251894", "revid": "117126036", "url": "https://it.wikipedia.org/wiki?curid=3251894", "title": "Viva Las Vegas (brano musicale)", "text": "Viva Las Vegas \u00e8 una canzone composta da Doc Pomus e Mort Shuman e interpretata da Elvis Presley. Registrata nel 1963, venne inclusa l'anno dopo nella colonna sonora del film omonimo con Presley come protagonista, e incisa come \"b-side\" del singolo-cover di \"What'd I Say\" (scritta e pubblicata per la prima volta nel 1959 da Ray Charles)."}
{"id": "3251895", "revid": "270833", "url": "https://it.wikipedia.org/wiki?curid=3251895", "title": "Cannone 75/46 C.A. Mod 34", "text": ""}
{"id": "3251897", "revid": "254059", "url": "https://it.wikipedia.org/wiki?curid=3251897", "title": "Stadion (famiglia)", "text": "Gli Stadion sono una famiglia nobile che ha dato numerosi politici e diplomatici austriaci.\nStoria.\nNobili svevi, gli Stadion conosciuti dal XII secolo con Walter I (-1230); nel XV secolo divengono signori di Thannhausen e Warthausen; sono baroni dell'impero nel 1686 e nel 1705 divengono conti dell'impero. \nLe linee di Thannhausen e Warthausen sono riunite nel 1700, ma gi\u00e0 dal 1708 si ridividono. Nel 1741 i feudi sono divisi nelle due linee dei:\nEntrambe le linee sono proprietarie di feudi familiari in Boemia, Galizia e Lodomeria.\nPersonalit\u00e0 illustri.\nTra i vari esponenti della famiglia si ricordano:"}
{"id": "3251900", "revid": "339392", "url": "https://it.wikipedia.org/wiki?curid=3251900", "title": "Gr\u00eamio Prudente Futebol Ltda.", "text": ""}
{"id": "3251901", "revid": "1452073", "url": "https://it.wikipedia.org/wiki?curid=3251901", "title": "Raving Rabbids Travel in Time", "text": "Rabbids Travel in Time \u00e8 il 5\u00b0 gioco della serie \"Rabbids\".\nIl gioco \u00e8 ambientato nel 2012 e ripropone il tema dell'Apocalisse in versione ironica, dove il mondo e la storia vengono distrutti dai Rabbids e la loro macchina del tempo. Lo scopo del gioco \u00e8 quello di cambiare pi\u00f9 volte possibile il corso della storia.\nTrama.\nI Rabbids, conigli che vivevano sulla Luna che si sono poi trasferiti sulla Terra, scoprono una misteriosa lavatrice. Ci entrano e inavvertitamente la fanno partire. Questa \u00e8 in realt\u00e0 una macchina del tempo che li porter\u00e0 a vivere i momenti pi\u00f9 famosi della storia della Terra e a modificarli. Dopo aver assediato un museo, tramite questo ripercorreranno tutte le tappe fondamentali della storia dell'uomo distruggendole.\nAccoglienza.\nRemake.\nNel 2011 \u00e8 stato prodotto un rifacimento per Nintendo 3DS conosciuto come \"Rabbids 3D\"."}
{"id": "3251902", "revid": "287204", "url": "https://it.wikipedia.org/wiki?curid=3251902", "title": "Rachel Roberts", "text": ""}
{"id": "3251903", "revid": "1573940", "url": "https://it.wikipedia.org/wiki?curid=3251903", "title": "Cattedrale di Lichfield", "text": "La cattedrale di Lichfield (cattedrale della Beata Vergine Maria e San Chad, in inglese \"Cathedral Church of the Blessed Virgin Mary and St Chad\") \u00e8 la chiesa principale della diocesi anglicana di Lichfield, nello Staffordshire (Inghilterra). \u00c8 l'unica cattedrale gotica inglese con tre guglie, chiamate anche \"the Ladies of the Vale\", le signore della Vallata.\nLa chiesa \u00e8 lunga all'interno 113 metri e larga 21. La guglia centrale \u00e8 alta 77 metri e le torri in facciata circa 58 metri.\nL'edificio \u00e8 costruito con arenaria proveniente da una cava a sud della citt\u00e0. La cattedrale come tutta la citt\u00e0 sub\u00ec seri danni durante la guerra civile inglese, tra l'altro con la perdita delle vetrate, sostituite in seguito, in particolare quelle della Cappella della Madonna, alti esempi di vetreria fiamminga, provenienti dall'Abbazia di Herkenrode, in Belgio, portate in Inghilterra nel 1801, dopo la dissoluzione dei monasteri in epoca napoleonica."}
{"id": "3251904", "revid": "599013", "url": "https://it.wikipedia.org/wiki?curid=3251904", "title": "Francesco Cesarini", "text": "Biografia.\n\u00c8 coniugato con tre figli e con sette nipoti.\nFormazione e attivit\u00e0 didattica.\nNel 1963 si \u00e8 laureato in Economia e Commercio presso l'Universit\u00e0 Cattolica del Sacro Cuore di Milano. Nella stessa universit\u00e0 ha poi assunto incarichi didattici.\nDal 1972 al 2005 \u00e8 stato Segretario Coordinatore del Comitato di Collegamento tra la Cattolica e l\"'Associazione per lo Sviluppo degli Studi di Banca e Borsa\".\nNel 1976 venne nominato professore di ruolo ordinario dell'Universit\u00e0. In Cattolica ha insegnato \"Tecnica Bancaria\" nella facolt\u00e0 di economia e \"Economia delle Aziende di Credito\" presso la facolt\u00e0 di scienze bancarie, finanziarie e assicurative, della cui istituzione \u00e8 stato uno dei principali fautori. Inoltre \u00e8 stato titolare dell'insegnamento di \"Tecnica di Borsa\" presso l'Universit\u00e0 di Modena.\nAttivit\u00e0 bancaria.\nHa guidato i principali istituti di credito meneghini e nazionali.\nDal 1986 al 1993 ha presieduto la Banca Agricola Milanese, nel 1994 \u00e8 succeduto a Piero Schlesinger a capo della Banca Popolare di Milano (della quale era gi\u00e0 stato consigliere d'amministrazione negli anni ottanta), restando presidente fino al 1997. Nello stesso periodo della presidenza della popolare milanese \u00e8 stato anche Vice Presidente del Consiglio e poi Presidente della Borsa di Milano.\nDall'aprile 1998 al dicembre 2000 ha ricoperto l'incarico di Presidente del Banco Ambrosiano Veneto.\nDal 2000 \u00e8 Presidente di e-MID SIM SpA, la societ\u00e0 che gestisce il mercato interbancario dei depositi, il MIC (Mercato Interbancario Collateralizzato) e e-MIDER.\nDal 2001 al maggio 2002 \u00e8 presidente di Unicredit, venendo sostituito alla guida dell'istituto da Carlo Salvatori. Dal settembre 2001 al 2002 ricopre anche la carica di vicepresidente di Mediobanca.\nIl 7 dicembre 2001 il Sindaco di Milano Gabriele Albertini ha conferito l'Ambrogino d'oro a Cesarini per i meriti conseguiti fondando la facolt\u00e0 di scienze bancarie dell'Universit\u00e0 Cattolica di Milano.\nNel maggio 2005 ha sostituito Guido Rossi nel ruolo di presidente della Societ\u00e0 del quartetto di Milano. Nel 2006 ha lasciato l'incarico ad Antonio Magnocavallo.\nNell'ottobre 2007 ha collaborato con la \"Fondazione Cassa di Risparmio di Macerata\""}
{"id": "3251908", "revid": "1573940", "url": "https://it.wikipedia.org/wiki?curid=3251908", "title": "Fotbalov\u00fd klub Arsenal \u010cesk\u00e1 L\u00edpa", "text": "Il Fotbalov\u00fd klub Arsenal \u010cesk\u00e1 L\u00edpa spesso detto semplicemente Arsenal \u010cesk\u00e1 L\u00edpa \u00e8 una societ\u00e0 calcistica ceca con sede nella citt\u00e0 di \u010cesk\u00e1 L\u00edpa. Oggi milita nella \u010ceska fotbalov\u00e1 liga, terzo livello del calcio ceco."}
{"id": "3251910", "revid": "1573940", "url": "https://it.wikipedia.org/wiki?curid=3251910", "title": "Ara martinica", "text": "L'ara della Martinica (Ara martinica ) \u00e8 un'ipotetica specie estinta di pappagallo originaria della Martinica, un'isola appartenente alla Francia situata nella parte orientale del Mar dei Caraibi.\nTale specie venne classificata e descritta scientificamente per la prima volta da Walter Rothschild nel 1905 (e successivamente nel 1907 nel suo libro \"Extinct Birds\"); per la descrizione, dato che non \u00e8 giunto fino a noi nessun esemplare impagliato, Rothschild si bas\u00f2 su un breve rapporto dell'isola di Martinica scritto da Bouton nel XVII secolo. Inizialmente Rothschild diede a questo pappagallo il nome scientifico \"Anodorhynchus martinicus\" e solo in seguito lo classific\u00f2 come \"Ara martinicus\". Malgrado tutto, della presenza di questo caratteristico uccello insulare non \u00e8 rimasto nulla e la sua stessa esistenza non potr\u00e0 mai essere provata con certezza. Secondo alcuni studiosi si sarebbe trattato di esemplari di ara gialloblu portati sull'isola dagli esseri umani come animali da compagnia e poi tornati in libert\u00e0."}
{"id": "3251911", "revid": "647919", "url": "https://it.wikipedia.org/wiki?curid=3251911", "title": "149/35", "text": ""}
{"id": "3251914", "revid": "647919", "url": "https://it.wikipedia.org/wiki?curid=3251914", "title": "Cannone 149/35", "text": ""}
{"id": "3251922", "revid": "767487", "url": "https://it.wikipedia.org/wiki?curid=3251922", "title": "Simione Tamanisau", "text": "Carriera.\nFa parte della nazionale di calcio di Figi da diversi anni."}
{"id": "3251923", "revid": "1543377", "url": "https://it.wikipedia.org/wiki?curid=3251923", "title": "West African Postal Conference", "text": "La West African Postal Conference o WAPC, designata anche in lingua francese Conference des Posts de L'Afrique de L'Ouest o CPAO, \u00e8 un'organizzazione internazionale istituita nel 2001 per armonizzare i rapporti e trovare sinergie comuni tra servizi postali nelle nazioni dell'Africa Occidentale. Ne sono membri:"}
{"id": "3251924", "revid": "767487", "url": "https://it.wikipedia.org/wiki?curid=3251924", "title": "Football Club P\u00edsek", "text": "Il Football Club P\u00edsek \u00e8 una societ\u00e0 calcistica ceca con sede nella citt\u00e0 di P\u00edsek. Oggi milita nella \u010ceska fotbalov\u00e1 liga, terzo livello del calcio ceco."}
{"id": "3251928", "revid": "270833", "url": "https://it.wikipedia.org/wiki?curid=3251928", "title": "Cannone 75/32 Mod 37", "text": ""}
{"id": "3251931", "revid": "1573940", "url": "https://it.wikipedia.org/wiki?curid=3251931", "title": "Ara erythrura", "text": "L'ara gialloblu codarossa (Ara erythrura ) \u00e8 un'ipotetica specie estinta di pappagallo originaria della Giamaica o della Martinica. L'esistenza di questa specie venne ipotizzata da Walter Rothschild nel 1907, ma secondo James Greenway il taxon \"Ara erythrura\", se davvero fosse esistito, andrebbe considerato come sinonimo dell'ara della Martinica. Lo stesso studioso ricontroll\u00f2 con cura la descrizione della specie fatta da Rothschild, basata su un rapporto di Rochefort (1658), e la valut\u00f2 non attendibile, dato che Rochefort non visit\u00f2 mai la Giamaica, ma \u00absembra aver raccolto solamente le sue testimonianze da Du Tertre\u00bb."}
{"id": "3251932", "revid": "498225", "url": "https://it.wikipedia.org/wiki?curid=3251932", "title": "HIStory", "text": ""}
{"id": "3251934", "revid": "110157", "url": "https://it.wikipedia.org/wiki?curid=3251934", "title": "M\u00e1rcio Rezende de Freitas", "text": "Carriera.\nAttivo a livello nazionale dal 1989, ha collezionato svariati incarichi di prestigio nel corso delle 1100 presenze totali che ha totalizzato nel corso dei suoi sedici anni di carriera. Tra essi si annoverano gli arbitraggi delle finali del campionato brasiliano 1991, 1993, 1994, 1995, 1996, 1999 e 2000. Ha iniziato ad arbitrare per la CONMEBOL durante la Coppa Libertadores 1992, mentre nel 1992 aveva gi\u00e0 debuttato a livello di nazionali dirigendo - del 27 luglio, incontro valevole per . Tra gli incarichi internazionali pi\u00f9 rilevanti ci sono la partecipazione alle edizioni di Copa Am\u00e9rica , e , nonch\u00e9 a tredici edizioni della Copa Libertadores.\nNel 2007 la FIFA gli conferisce il prestigioso FIFA Special Award.."}
{"id": "3251935", "revid": "179980", "url": "https://it.wikipedia.org/wiki?curid=3251935", "title": "M\u00e1rcio Rezende", "text": ""}
{"id": "3251936", "revid": "486946", "url": "https://it.wikipedia.org/wiki?curid=3251936", "title": "Pietro Proietti", "text": ""}
{"id": "3251937", "revid": "177967", "url": "https://it.wikipedia.org/wiki?curid=3251937", "title": "Una grande emozione", "text": "Una grande emozione \u00e8 un album discografico della cantante italiana Caterina Caselli uscito nel 1975, inciso per l'etichetta discografica CGD-CBS Sugar e distribuito dalle Messaggerie Musicali (CGD 69121).\nIl disco segn\u00f2 quello che sarebbe stato per molti anni l'addio alle scene per la cantante, che da quel momento in poi si sarebbe occupata soprattutto della scoperta e della produzione di altri artisti. Il lancio dell'album fu accompagnato da uno show televisivo trasmesso dalla Rete 2, con testi di Iaia Fiastri, coreografie di Tony Ventura, abiti di Gabriella Gulp e regia di Giancarlo Nicotra."}
{"id": "3251941", "revid": "1305772", "url": "https://it.wikipedia.org/wiki?curid=3251941", "title": "I Got That", "text": "I Got That \u00e8 un singolo della rapper Amil cantata insieme a Beyonc\u00e9."}
{"id": "3251942", "revid": "270833", "url": "https://it.wikipedia.org/wiki?curid=3251942", "title": "Cannone 77/28 Mod 5/8", "text": ""}
{"id": "3251945", "revid": "124039881", "url": "https://it.wikipedia.org/wiki?curid=3251945", "title": "Franz Sala", "text": "Biografia.\nFrequent\u00f2 per undici anni un seminario, e nel 1906 emigr\u00f2 in Sudamerica, dove svolse diverse attivit\u00e0 come il giornalista, l'insegnante, il commerciante e l'attore teatrale.\nNel 1912 ritorn\u00f2 in Italia ed esord\u00ec nel cinema con il film \"Sigfrido\" prodotto dall'\"Ambrosio\", e successivamente pass\u00f2 alla \"Milano Films\".\nChiamato alle armi nella Prima guerra mondiale, combatt\u00e9 con il grado di tenente di fanteria e nel 1916 perse l'udito in un incidente sul fronte.\nRitornato a causa dell'infortunio rimediato al conflitto, riprese a fare l'attore e lavor\u00f2 per altre case cinematografiche come la \"Savoia Film\", l'\"Itala Film\", la \"Cines\" ed altre, dove interpret\u00f2 numerosi film, recitando quasi sempre nel ruolo di antagonista o comunque di personaggio cattivo, e ottenne un notevole successo personale. Tra i film di successo interpretati da Sala vi furono \"Lucciola\" (1917), \"Le due orfanelle di Torino\" (1917), \"L'innamorata\" (1920), \"Beatrice Cenci\" (1926).\nCon l'avvento del cinema sonoro, Sala si dedic\u00f2 quasi esclusivamente al lavoro di truccatore, che inizi\u00f2 gi\u00e0 negli anni venti. La sua ultima apparizione fu nel 1939 nel film \"Abuna Messias\"."}
{"id": "3251946", "revid": "287204", "url": "https://it.wikipedia.org/wiki?curid=3251946", "title": "Marcio Rezende de Freitas", "text": ""}
{"id": "3251947", "revid": "287204", "url": "https://it.wikipedia.org/wiki?curid=3251947", "title": "Marcio Rezende", "text": ""}
{"id": "3251955", "revid": "179980", "url": "https://it.wikipedia.org/wiki?curid=3251955", "title": "An-Yan Lim Kee Chong", "text": ""}
{"id": "3251956", "revid": "1305772", "url": "https://it.wikipedia.org/wiki?curid=3251956", "title": "Superstars Series 2011", "text": "Le Superstars Series 2011 sono l'ottava edizione del Campionato Italiano Superstars, la quinta dell'International Superstars Series e la seconda della Superstars GT Sprint, che da quest'anno cambia nome in International GT Sprint Series. Nella Superstars il titolo Internazionale \u00e8 stato vinto da Andrea Bertolini, sulla Maserati e il titolo Italiano da Alberto Cerqui, sulla BMW, mentre il titolo della GT Sprint \u00e8 stato vinto dall'equipaggio Giuseppe Cir\u00f2-Gaetano Ardagna, sulla Ferrari.\nCalendario.\nISS= International Superstars SeriesItaliano= Campionato Italiano SuperstarsGT= International GT Sprint Series\nClassifiche GT Sprint.\nInternational GT Sprint Series.\nN.B.: la classifica tiene conto dei migliori dodici risultati, le Pole Position e i Giri pi\u00f9 veloci non vengono scartati."}
{"id": "3251957", "revid": "287204", "url": "https://it.wikipedia.org/wiki?curid=3251957", "title": "Il palazzo della mezzanotte", "text": "Il Palazzo della Mezzanotte (\"El palacio de la medianoche\") \u00e8 un romanzo fantastico per ragazzi dell'autore spagnolo Carlos Ruiz Zaf\u00f3n, pubblicato per la prima volta in Spagna nel 1994. \u00c8 il secondo romanzo scritto da Carlos Ruiz Zaf\u00f3n, molti anni prima del grande successo riscosso dallo scrittore spagnolo con il romanzo \"L'ombra del vento\". Il libro \u00e8 stato tradotto in italiano nel 2010.\nTrama.\nBen \u00e8 un orfano del St Patrick's, sta per compiere sedici anni ed il giorno in cui dovr\u00e0 abbandonare l'orfanotrofio si avvicina. Cos\u00ec come lui infatti tutti i membri della Chowbar Society dovranno lasciare l'istituzione perch\u00e9 ormai diventati adulti. I sette membri di questa societ\u00e0 segreta, nata all'ombra di un vecchio palazzo abbandonato di Calcutta e cresciuta tra le mura del St Patrick's, si apprestano cos\u00ec a festeggiare l'ultima notte insieme. Ma un'ultima avventura li aspetta. Tutti insieme dovranno scoprire il mistero dell'oscuro passato di Ben.\nSono in corso i festeggiamenti dell'ultima notte quando i sette ragazzi incontrano Sheere, una bellissima ragazza con la quale decidono di condividere il segreto del loro gruppo. Ma la Chowbar Society non sa che Sheere \u00e8 la sorella gemella di Ben. E che da quel momento una serie di eventi travolger\u00e0 il loro destino. Qualcuno o qualcosa \u00e8 sulle tracce dei due gemelli, ma per sapere contro cosa stanno lottando Ben e Sheere dovranno scoprire cosa \u00e8 accaduto a Calcutta la notte di sedici anni prima."}
{"id": "3251966", "revid": "104458", "url": "https://it.wikipedia.org/wiki?curid=3251966", "title": "Fontcouverte-la Toussuire", "text": ""}
{"id": "3251971", "revid": "1043175", "url": "https://it.wikipedia.org/wiki?curid=3251971", "title": "Cho Dong-gun", "text": ""}
{"id": "3251974", "revid": "290948", "url": "https://it.wikipedia.org/wiki?curid=3251974", "title": "Conduzione elettrica", "text": ""}
{"id": "3251975", "revid": "1305772", "url": "https://it.wikipedia.org/wiki?curid=3251975", "title": "Everybody's Golf (videogioco)", "text": " (Hot Shots Golf in America del Nord) \u00e8 il primo videogioco della serie \"Everybody's Golf\". Il videogioco \u00e8 stato pubblicato il 17 luglio 1997 in Giappone, il 30 aprile 1998 in America del Nord ed il 1\u00ba giugno 1998 in Europa."}
{"id": "3251978", "revid": "36426", "url": "https://it.wikipedia.org/wiki?curid=3251978", "title": "Art Gallery dell'Universit\u00e0 di Yale", "text": ""}
{"id": "3251980", "revid": "267975", "url": "https://it.wikipedia.org/wiki?curid=3251980", "title": "Diocesi di Tortiboli", "text": "La diocesi di Tortiboli (in latino: \"Dioecesis Tortibulana\") \u00e8 una sede soppressa e sede titolare della Chiesa cattolica.\nStoria.\nTortiboli (oggi Tertiveri, frazione di Biccari in provincia di Foggia) fu eretta in diocesi in epoca bizantina, probabilmente per opera del catapano locale, Bogiano. Inizialmente la sede era sottomessa al patriarcato di Costantinopoli ed il rito liturgico in uso era quello greco. Con bolla del 22 gennaio 1055 papa Vittore II incluse la diocesi alla sede metropolitana di Benevento; \u00e8 documentata ancora tra le suffraganee di Benevento nel 1058.\nIl primo vescovo noto di Tortiboli \u00e8 Landolfo, che venne deposto da papa Alessandro II nel 1067 per simonia.\nPer la povert\u00e0 della mensa episcopale, in alcuni casi i vescovi furono esentati dalle tasse dovute alla Santa Sede.\nFu soppressa nel 1425 per la distruzione della citt\u00e0 di Tortiboli ed il suo territorio incorporato in quello della diocesi di Lucera.\nDal 1968 Tortiboli \u00e8 annoverata tra le sedi vescovili titolari della Chiesa cattolica; dal 28 giugno 2014 vescovo titolare \u00e8 Gennaro Acampa, gi\u00e0 vescovo ausiliare di Napoli."}
{"id": "3251981", "revid": "92723", "url": "https://it.wikipedia.org/wiki?curid=3251981", "title": "Diocesi di Tertiveri", "text": ""}
{"id": "3251983", "revid": "682087", "url": "https://it.wikipedia.org/wiki?curid=3251983", "title": "Bestia a 5 carte", "text": "La bestia a 5 carte (in seguito indicata solo come \"bestia\") \u00e8 un gioco di carte diffuso, con alcune piccole varianti, in alcune province delle Marche, spesso praticato in famiglia e nel periodo natalizio. Ha regole parzialmente mutuate dal tressette, dalla briscola, con elementi di bridge e poker.\nDistribuzione.\nIl mazziere (a rotazione ciascuno dei giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare il mazzo dal giocatore di sinistra, distribuir\u00e0 tre carte alla volta ad ogni giocatore che se le sistemer\u00e0 in mano, partendo dal giocatore alla propria destra. Poi girer\u00e0 una carta in mezzo al tavolo che da quel momento indicher\u00e0 il \"seme\" della briscola (l\"'atout\" del bridge). Scoperta la briscola distribuir\u00e0 due alla volta le altre due carte rimanenti ai rispettivi giocatori.\nOgni giocatore riceve, in questo modo, 5 carte che sistemer\u00e0 in mano.\nDichiarazione e seconda distribuzione delle carte.\nLa \"dichiarazione\" o \"licitazione\" dei bussanti ha lo scopo di determinare quanti giocatori parteciperanno al gioco della carta. Inizia dopo che il mazziere ha finito di distribuire le carte. Durante la dichiarazione i giocatori parlano a turno. Il primo a parlare \u00e8 il giocatore di mano, vale a dire quello a destra del mazziere, quindi si procede in senso antiorario. Ogni giocatore pu\u00f2 passare la mano, e riporre le carte coperte sul tavolo (non potr\u00e0 pi\u00f9 rientrare in partita nella smazzata corrente), oppure \"bussare\", dichiarando in questo modo di voler partecipare alla fase successiva del gioco della carta. \nFinite le \"dichiarazioni\", il mazziere proceder\u00e0 alla seconda distribuzione dando ai giocatori che hanno bussato precedentemente la possibilit\u00e0 di cambiare le proprie carte: chi accetta riceve a turno nuove carte ed \u00e8 obbligato a giocare la partita con le nuove carte ricevute. Nel caso in cui il mazzo non sia sufficiente a dare carte a tutti giocatori che lo abbiano richiesto, sar\u00e0 cura del mazziere raccogliere tutte le carte coperte sul tavolo, esclusi gli scarti di coloro che partecipano al gioco e la carta scoperta di briscola, formando un nuovo mazzo che mischiato e tagliato verr\u00e0 distribuito. L'ordine con cui vengono serviti i giocatori \u00e8 lo stesso dell'inizio del gioco (primo chi \u00e8 di mano, ultimo il mazziere). A differenza della bestia a 3 carte nella bestia a 5 carte anche colui che vorr\u00e0 cambiare tutte le proprie carte \u00e8 obbligato a bussare. In alcuni casi (se deciso all'inizio della sezione di gioco) viene data ai giocatori la possibilit\u00e0, al momento della \"dichiarazione\", di dichiararsi \"eventuale terzo\": in questo modo il giocatore dichiara che parteciper\u00e0 alla partita solamente come terzo giocatore. Nel caso vi siano tre bussanti oltre il giocatore dichiaratosi \"eventuale terzo\", egli non entrer\u00e0 nella partita.\nGioco della carta.\nIl primo giocatore alla destra del mazziere che ha bussato \u00e8 il primo di mano, cio\u00e8 inizia la prima mano. Durante la mano, ogni giocatore muove una carta alla volta e la presa si completa quando tutti i giocatori hanno fornito la propria. Regola fondamentale del gioco \u00e8 che si debba rispondere al seme scelto dal primo giocatore: se il primo giocatore gioca \"denari\", tutti devono giocare una carta di \"denari\". Nel caso che un giocatore non sia in grado di rispondere con lo stesso seme, egli deve giocare una carta di briscola, se ne ha. La presa spetta al giocatore che ha fornito la carta pi\u00f9 alta nel seme di uscita, a meno che non sia stata giocata una briscola, nel qual caso predomina la carta di briscola pi\u00f9 alta. Attenzione alle regole indicate precedentemente. Esaurita la presa, uscir\u00e0 per la mano successiva il giocatore che ha vinto la presa precedente.\nVincita del piatto e Bestia.\nA differenza della bestia a 4 carte il piatto viene assegnato per intero a colui che riesce ad effettuare almeno tre \"prese\" o due prese nel caso in cui vi siano altri tre giocatori ad aver effettuato solo una presa. Nel caso nessuno riuscisse ad effettuare tre prese o due come nel caso precedente avverr\u00e0 il \"salvamento\": il piatto rimarr\u00e0 in gioco, disponibile per il vincitore della mano di gioco successiva. Se un giocatore non riesce a fare nemmeno una presa perde (\"va in bestia\"), e come pegno versa nel piatto l'intero ammontare del piatto precedente.\nVarianti della smazzata.\nTali varianti possono essere adottate a piacere ma con il consenso del tavolo come eventuale regola ad inizio gioco con lo scopo di aumentare la posta in gioco anche a carico dei giocatori che azzardano meno.\nTermine del gioco.\nPer poter terminare il gioco dando l'opportunit\u00e0 a tutti di \"rifarsi\" si \"chiama il giro\", cio\u00e8 tutti i giocatori faranno a turno il mazziere per l'ultima volta senza dover puntare ulteriormente. "}
{"id": "3251986", "revid": "92723", "url": "https://it.wikipedia.org/wiki?curid=3251986", "title": "Diocesi di Tortivoli", "text": ""}
{"id": "3251991", "revid": "1494169", "url": "https://it.wikipedia.org/wiki?curid=3251991", "title": "Tiberti", "text": ""}
{"id": "3251993", "revid": "1543377", "url": "https://it.wikipedia.org/wiki?curid=3251993", "title": "Normal mapping", "text": "Nella grafica 3D, il normal mapping, o \"Dot3 bump mapping\", \u00e8 una tecnica usata per simulare la complessit\u00e0 del rilievo di superfici senza doverle modellare in dettaglio. Un normal map \u00e8 generalmente una immagine RGB generata per proiezione da un oggetto dettagliato, che si fa corrispondere alle coordinate x,y,z di una superficie normale (assimilabile al suo piano tangente) meno dettagliata che rappresenta lo stesso oggetto. Questa tecnica permette di migliorare l'aspetto e i dettagli di un modello poligonale semplice, tramite la creazione di un normal map da un modello poligonale dettagliato. Nei videogiochi e nelle applicazioni di grafica 3D realistica in real-time \u00e8 utilizzata per migliorare l'aspetto di oggetti senza perdere in prestazioni di rendering utilizzando mesh low poly.\nStoria.\nL'idea di attingere a dettagli geometrici per creare un modello poligonale complesso \u00e8 stata introdotta nel \"Fitting Smooth Surface to Dense Polygon Meshes\" (letteralmente \"Montaggio di Superficie Levigata su Dense Maglie Poligonali\") da Krishnamurthy e Levoy, durante il SIGGRAPH del 1996, dove questo approccio venne usato per creare il displacement mapping su curve NURBS. Nel 1998, vennero presentati due articoli che contenevano l'idea di trasferire, tramite normal mapping, dettagli da maglie di modelli poligonali complessi a modelli composti da pochi poligoni: articoli accademici come \"Appearance Preserving Simplification\" di Jonathan David Cohen (SIGGRAPH 1998), e \"A general method for preserving attribute values on simplified meshes\" di Paolo Cignoni (IEEE Visualization 1998).\nIl primo ha presentato un particolare algoritmo di semplificazione vincolata, che durante il processo di semplificazione tiene traccia di come i dettagli che vengono perduti possano essere mappati sulla maglia semplificata. Il secondo ha presentato un approccio pi\u00f9 semplice: si disaccoppia la maglia ad alta concentrazione poligonale da quella a bassa concentrazione poligonale e si permette la ricreazione dei dettagli persi in modo da non dipendere dal modo in cui il modello a bassa concentrazione poligonale \u00e8 stato creato. Quest'ultimo approccio (con qualche piccola variazione) \u00e8 ancora utilizzato dalla maggior parte degli strumenti attualmente disponibili.\nStoria del Normal mapping nei videogiochi.\nNormal mapping interattivi erano possibili, almeno in origine, solo su PixelFlow, una macchina di rendering parallelo costruita dall'Universit\u00e0 della Carolina del Nord a Chapel Hill. Fu successivamente possibile eseguire il normal mapping su workstation di fascia alta della SGI usando rendering multi-pass e operazioni di framebuffer, o su Hardware PC di fascia bassa, con qualche trucco legato all'uso di texture palettizzate. Ad ogni modo, con l'avvento degli shader nei personal computer e nelle console da videogiochi, il normal mapping si \u00e8 diffuso nei software proprietari di tipo commerciale, utilizzati da aziende creatrici di videogames, a partire dal tardo 2003 e negli anni successivi in giochi open source. La popolarit\u00e0 del normal mapping per rendering in tempo reale \u00e8 dovuta all'ottimo rapporto tra qualit\u00e0 e complessit\u00e0 computazionale, a dispetto di altri metodi di produzione simili. La sua efficienza \u00e8 stata resa possibile, in gran parte, dallo scaling dei dettagli in base alla distanza degli oggetti, una tecnica che permette di ridurre selettivamente i dettagli di un normal map di una data texture: questo significa che le superfici pi\u00f9 lontane richiederanno simulazioni di illuminazione meno complesse.\nIl normal mapping di base pu\u00f2 essere implementato in ogni hardware che supporti texture pallettizzate. La prima console di gioco che ha sperimentato il normal mapping \u00e8 stata il Sega Dreamcast. Comunque, l'Xbox di Microsoft \u00e8 stata la prima console ad usare largamente l'effetto in videogiochi. In quella generazione di console solo la PlayStation 2 di Sony soffr\u00ec la mancanza del supporto integrato al normal mapping. Molti giochi per Xbox 360 e PlayStation 3 si basano in gran parte sul normal mapping e si sta diffondendo l'implementazione del parallax mapping. Il Nintendo 3DS \u00e8 una console portatile in cui \u00e8 stato mostrato l'utilizzo di normal mapping, come dimostrato da e , in edizione portatile sulla console Nintendo."}
{"id": "3251995", "revid": "287204", "url": "https://it.wikipedia.org/wiki?curid=3251995", "title": "Nuovo cimitero ebraico di Praga", "text": "Il nuovo cimitero ebraico di Praga, situato nel quartiere di \u017di\u017ekov, fu completato nel 1891 per risolvere i problemi di spazio del vecchio cimitero, del quale \u00e8 circa dieci volte pi\u00f9 grande. All'interno di esso fu allestita anche una specifica area per accogliere le urne delle ceneri, anche se la tradizione ebraica non consente la cremazione.\nArte e sculture.\nIl cimitero \u00e8 altres\u00ec noto per i numerosi monumenti in stile Art nouveau. Tra questi, due monumenti dedicati ad altrettanti membri della famiglia Perutz realizzati da Jan Kot\u011bra ed il monumento dedicato all'artista Max Horb, realizzato da Jan \u0160tursa e raffigurante un pavone; inoltre altre opere di artisti minori. Una delle tombe pi\u00f9 elaborate \u00e8 quella dedicata alla famiglia Waldes ed \u00e8 decorata con due busti. Essa \u00e8 l'ultima opera del famoso scultore ceco Josef V\u00e1clav Myslbek, realizzatore della statua dedicata a re san Venceslao nella omonima piazza."}
{"id": "3252000", "revid": "767487", "url": "https://it.wikipedia.org/wiki?curid=3252000", "title": "Eeli Aalto", "text": "Durante la Guerra d'inverno, si trasferisce con i genitori prima a Liminka e poi a Oulu. A Liminka, venne introdotto a 10 anni al mondo dell'arte, con un dipinto di Vilho Lampi. Durante il periodo scolastico, il suo migliore amico era lo scrittore Paavo Rintala.\nHa studiato all'Accademia Finlandese di Belle Arti ad Helsinki fra il 1949 e il 1951 e all'Accademia Andr\u00e9 Lhoten di Parigi fra il 1952 e il 1953.\nHa lavorato agli affreschi delle chiese di Rovaniemi e di Varkaus. Continua dipingendo paesaggi e vedute della citt\u00e0, sperimentando l'astrattismo negli anni sessanta. Ha collaborato anche con varie istituzioni come l'Universit\u00e0 di Oulu e il Museo d'arte cittadino di Oulu.\nHa un figlio, Simo, che \u00e8 diventato un illusionista per bambini."}
{"id": "3252002", "revid": "36960029", "url": "https://it.wikipedia.org/wiki?curid=3252002", "title": "Dot3 bump mapping", "text": ""}
{"id": "3252006", "revid": "155634", "url": "https://it.wikipedia.org/wiki?curid=3252006", "title": "Campionato italiano maschile di pallanuoto Under 20 B", "text": "Il campionato italiano maschile di pallanuoto Under-20 B, conosciuto come \"campionato Juniores B\", \u00e8 una delle categorie dei campionati italiani maschili giovanili di pallanuoto, organizzato dalla Federazione Italiana Nuoto (FIN). Soppresso dopo il 1992, \u00e8 stato reintrodotto nella stagione 2017-2018.\nFormula.\nIl torneo \u00e8 aperto ad atleti con et\u00e0 inferiore ai vent'anni. Lo svolgimento prevede una fase preliminare regionale organizzata dai Comitati Regionali, e una fase finale nazionale organizzata dalla sezione pallanuotistica della FIN."}
{"id": "3252007", "revid": "36960050", "url": "https://it.wikipedia.org/wiki?curid=3252007", "title": "Offset mapping", "text": ""}
{"id": "3252008", "revid": "36960083", "url": "https://it.wikipedia.org/wiki?curid=3252008", "title": "Virtual displacement mapping", "text": ""}
{"id": "3252012", "revid": "1543377", "url": "https://it.wikipedia.org/wiki?curid=3252012", "title": "James Irvine (designer)", "text": "Biografia.\nFiglio di Alan Irvine, architetto e designer, nel 1984 appena concluso il \"master\" accademico, su consiglio del padre, si trasferisce a Milano per fare esperienza; avr\u00e0 base nel capoluogo lombardo fino alla morte.\nAveva conseguito il \"bachelor\" alla scuola di design del Politecnico di Kingston upon Thames (divenuto ora Universit\u00e0 di Kingston), e successivamente il \"master\" al Royal College of Art di Londra.\nDesigner industriale presso il milanese Studio Olivetti (sotto la direzione di Michele De Lucchi ed Ettore Sottsass) fino al 1992, e inviato a Tokyo per un anno, il 1987, a collaborare allo studio di design della Toshiba, dal 1988 si mette in proprio fondando lo Studio Irvine, attivo, oltre che nel design industriale, nel design di mobili e oggetti per la casa; lui e il suo studio collaborano con celeberrimi brand.\nAttivo sulla scena internazionale e docente di design industriale alla Staatliche Hochschule f\u00fcr Gestaltung di Karlsruhe, l'universit\u00e0 di arte e design della citt\u00e0 tedesca, fra le sue opere pi\u00f9 celebri si ricorda il corpo dell'autobus Mercedes-Benz O530 Citaro, disegnato nel 1999 per un'altra citt\u00e0 tedesca, Hannover, in vista dell'Expo 2000, successivamente costruito in 131 esemplari.\nNel 2004 conosce la designer napoletana Marialaura Rossiello, che nel 2005 diventa sua moglie, nonch\u00e9 sua partner nel lavoro e madre di due figli maschi; dopo la sua morte, \u00e8 lei la titolare del suo studio.\nMuore il 18 febbraio 2013 all'ospedale Fatebenefratelli di Milano a 54 anni, a causa di una polmonite. Riposa al cimitero Maggiore di Milano."}
{"id": "3252017", "revid": "122607219", "url": "https://it.wikipedia.org/wiki?curid=3252017", "title": "Audi R18 TDI", "text": "La Audi R18 TDI \u00e8 un'automobile da competizione di tipo Sport Prototipo, concepita secondo la normativa ACO categoria LMP1 2011. Presentata alla stampa il 10 dicembre 2010, il debutto agonistico della vettura \u00e8 avvenuto in occasione della 6 Ore di Spa-Francorchamps, disputatasi l'8 maggio 2011 ed inserita nel calendario dell'Intercontinental Le Mans Cup. Ha vinto la 24 Ore di Le Mans 2011 nella versione originale e si \u00e8 riconfermata nei due anni seguenti con la versione ibrida diesel-elettrica. Sempre nel 2012 la R18 e-tron quattro si \u00e8 inoltre aggiudicata entrambi i titoli assoluti del Campionato del Mondo Endurance FIA.\nTecnica.\nIn seguito al cambio regolamentare imposto dall'Automobile Club de l'Ouest a partire dal 2011, che ha fortemente ridotto la cilindrata massima ammessa per le vetture della categoria LMP1, l'Audi si \u00e8 resa conto che una semplice evoluzione della sua R15 TDI Plus non le avrebbe dato la competitivit\u00e0 nei confronti della concorrenza e ha deciso di progettare una vettura completamente nuova.\nMotore.\nL'Audi ha concepito questo prototipo attorno ad un nuovo propulsore, sempre a ciclo Diesel (come sulle precedenti Audi R10 TDI e R15 TDI) che, a detta dei tecnici della casa, in virt\u00f9 dei regolamenti attuali resta la tecnologia pi\u00f9 efficiente, ma con cilindrata e frazionamento diversi imposti dalla nuova normativa tecnica. In particolare per i Motore Diesel, la cilindrata massima ammessa \u00e8 passata da 5,5 litri ad una pi\u00f9 contenuta di 3,7 litri. Ci\u00f2 ha imposto la progettazione di un motore completamente diverso e l'abbandono dell'architettura V10; l'Audi ha optato per un frazionamento V6, con sovralimentazione mediante un singolo turbocompressore. La scelta di progettare un 6 cilindri \u00e8 dovuta al fatto che un V6 \u00e8 molto pi\u00f9 compatto rispetto a un V8; infatti Audi con questa scelta ha voluto lasciare lo spazio per un eventuale sistema ibrido, anche se al momento della presentazione non era stato dichiarato quale sarebbe stato scelto fra tutti quelli presenti sul mercato. Il nuovo propulsore Audi ha un angolo tra le bancate di 120\u00b0 per ottenere un baricentro pi\u00f9 basso e dispone di una distribuzione a 4 valvole per cilindro, azionate da 2 alberi a camme per bancata; il suo sistema di iniezione diretta del gasolio, denominato TDI, \u00e8 di tipo common rail e la potenza erogata \u00e8 di circa 550 CV.\nUlteriore particolarit\u00e0 \u00e8 l'inversione del lato di aspirazione e scarico delle testate. I precedenti V12 e V10 biturbo avevano infatti i turbocompressori e gli scarichi esterni al motore, mentre l'aspirazione era interna alla V formata dai cilindri. Su questo nuovo V6 a \"cuore caldo\" il turbocompressore \u00e8 montato centralmente e gli scarichi sono tra la V dei cilindri, mentre l'aspirazione \u00e8 esterna. Il turbocompressore \u00e8 a geometria variabile.\nTelaio.\nStudi effettuati al computer e validati da prove in galleria del vento e in pista hanno convinto la Casa tedesca a rinunciare alla carrozzeria barchetta in favore di quella coup\u00e9, che permette una maggiore efficienza aerodinamica (ancora pi\u00f9 importante con i nuovi regolamenti) e l'assenza di fruscii aerodinamici sul capo dei piloti; tale scelta \u00e8 stata fatta nonostante controindicazioni in tema di surriscaldamento dell'abitacolo e visibilit\u00e0 in caso di cattive condizioni meteorologiche, problemi sostanzialmente risolti grazie all'esperienze acquisita nel campo delle vetture con carrozzeria chiusa, come quelle recenti maturate con l'A4 nel DTM e quelle precedenti coi prototipi R8C del 1999 e Bentley EXP Speed 8 del 2003, quest'ultima facente parte del gruppo Volkswagen e portata in pista grazie al supporto della Casa dei quattro anelli. C'\u00e8 da aggiungere, poi, che il cambio del regolamento sportivo che aveva di recente rallentato la procedura dei pit stop aveva gi\u00e0 fortemente ridotto il vantaggio di avere una vettura aperta che permette ai piloti di scambiarsi il posto al volante molto rapidamente. La novit\u00e0 principale rispetto alle precedenti vetture consiste in un nuovo telaio monoscocca in fibra di carbonio realizzato in un unico pezzo che rispetto ai vecchi telai \u00e8 pi\u00f9 rigido e pi\u00f9 resistente.\n2012: Audi R18 e-tron quattro e Audi R18 ultra.\nNel 2012 L'Audi ha introdotto 2 modelli nel Campionato del Mondo Endurance FIA basati sull'audi R18 del 2011.\nL'Audi R18 e-tron quattro \u00e8 una versione ibrida dell'R18 TDI. \u00c8 chiamata \"e-tron quattro\" perch\u00e9 utilizza il sistema Audi \"e-tron hybrid technology\" insieme alla tecnologia di trazione integrale targata Audi (si tratta di un nuovo sistema quattro che non collega gli assi tra loro meccanicamente, ma utilizza il V6 TDI da 510\u00a0CV e il motore elettrico per fornire coppia a ogni asse, regolandole il bilanciamento grazie all'elettronica di bordo): il motore elettrico \u00e8 posizionato sull'asse frontale. Sia sull'Audi R18 e-tron quattro che sulla R18 ultra il motore TDI trasmette potenza all'asse posteriore; Il regolamento ACO prevede l'utilizzo delle quattro ruote motrici solo su auto con propulsione ibrida, solo se il motore elettrico \u00e8 situato sull'asse opposto a quello del motore convenzionale. Inoltre l'intervento del motore elettrico \u00e8 permesso unicamente a partire dalla velocit\u00e0 minima di 120\u00a0km/h, in modo da annullare il vantaggio di trazione in uscita dalle curve lente rispetto alle vetture non ibride.\nL'R18 e-tron quattro ha avuto nella stagione 2012 la Toyota TS030 Hybrid come concorrente diretta (il regolamento ACO prevede che le auto ibride abbiano un serbatoio di dimensioni inferiori rispetto alle altre).\nL'Audi R18 ultra \u00e8 praticamente uguale alla R18 e-tron quattro, senza per\u00f2 il motore elettrico. Audi ha dichiarato che l'R18 ultra \u00e8 la vettura LMP pi\u00f9 leggera che abbia mai costruito.\n2014: nuovi regolamenti.\nNel 2014 l'ACO introduce dei nuovi regolamenti, dove non ci sono pi\u00f9 limiti di cilindrata ma di consumi, in modo da incentivare l'utilizzo e il perfezionamento di propulsioni ibride. Inoltre ci sono alcune piccole modifiche su telai e aerodinamica (nonch\u00e9 una minore larghezza degli pneumatici). La casa di Ingolstadt adatta cos\u00ec la R18 ai nuovi regolamenti, migliorando il suo motore elettrico e portando la cilindrata del suo V6 turbodiesel da 3,7 a 4 litri. Rispetto alle sue rivali, cio\u00e8 Porsche e Toyota, l'Audi sceglie di utilizzare solo un motore elettrico anzich\u00e9 due.\nCarriera agonistica.\nI due esemplari di R18 TDI affidati al Joest Racing sono stati impegnati in tutta la stagione 2011 della ILMC, ad esclusione della gara di debutto del campionato, la celeberrima 12 Ore di Sebring, dove invece era stata schierata un'ulteriore evoluzione della R15 TDI Plus. Hanno partecipato alla 24 Ore di Le Mans 2011, gara per cui la vettura \u00e8 stata progettata, affiancate da un terzo esemplare; la vettura numero 2, guidata da Lotterer, Fassler e Treluyer, ha vinto, portando a 10 il numero di successi della Casa dei quattro anelli nella endurance francese. Alla fine della stagione, per\u00f2, il titolo ILMC va ai concorrenti della Peugeot Sport, che avevano schierato la loro vettura diesel Peugeot 908.\nNel 2012, l'Audi R18 e-tron quattro del francese Beno\u00eet Tr\u00e9luyer, dello svizzero Marcel F\u00e4ssler e del tedesco Andr\u00e9 Lotterer ha vinto poi la 80/a edizione della 24 Ore di Le Mans segnando il doppio primato della prima vittoria di un'auto ibrida (a doppia alimentazione) e della nella celebre gara automobilistica nata nel 1923. La R18 e-tron quattro vince il titolo 2012 nel Campionato del Mondo Endurance FIA.\nNel 2013, viene schierata esclusivamente la versione ibrida denominata e-tron quattro, i piloti Tom Kristensen, Allan McNish e Lo\u00efc Duval vincono la 81\u00aa edizione della 24 Ore di Le Mans. A fine anno l'Audi si riconferma campione del nuovo Mondiale Endurance, sia tra i costruttori che tra i piloti, con Kristensen, McNish e Duval.\nLa versione 2014 della R18 debutta alla 6 Ore di Silverstone, ma senza successo. Alla successiva 6 ore di Spa la R18 numero 1 arriva seconda, ma non pu\u00f2 nulla contro la Toyota numero 8. Alla 24 ore di Le Mans invece l'Audi fa doppietta, grazie a una migliore gestione della gara e ad una maggiore affidabilit\u00e0 delle sue R18 rispetto alle concorrenti. L'equipaggio vincitore \u00e8 il numero 2 di Tr\u00e9luyer, Fassler e Lotterer, al loro terzo successo."}
{"id": "3252018", "revid": "170204", "url": "https://it.wikipedia.org/wiki?curid=3252018", "title": "Giuseppe Patern\u00f2 di Spedalotto", "text": ""}
{"id": "3252022", "revid": "124259120", "url": "https://it.wikipedia.org/wiki?curid=3252022", "title": "Diga di Morasco", "text": "La diga di Morasco \u00e8 uno sbarramento artificiale che origina l'omonimo lago situato in alta Val Formazza, alla quota di 1815 m s.l.m..\nStoria.\nLa diga \u00e8 stata creata negli anni '30 dalla societ\u00e0 Edison per generare elettricit\u00e0 per la valle sommergendo il centro abitato di Morasco, localit\u00e0 di origine walser abitata fin dal XV secolo. Morasco era il principale centro abitato della valle, all'epoca della costruzione della diga e ormai inabitato nei mesi invernali era invece popolato nei mesi estivi corrispondenti al periodo dell'alpeggio in quota.\nInformazioni.\nLa diga \u00e8 lunga 525 metri ed \u00e8 alta 55 metri. Ha una capacit\u00e0 massima di 17.320.000 m3 di acqua.\nL'acqua viene poi usata per la produzione di energia elettrica nella centrale di Ponte."}
{"id": "3252029", "revid": "1543377", "url": "https://it.wikipedia.org/wiki?curid=3252029", "title": "Ercole e Deianira", "text": "Ercole e Deianira \u00e8 un dipinto a olio su tavola trasportata su tela (54,6x79,2\u00a0cm) di Antonio del Pollaiolo, databile al 1470 circa e conservato nella Yale University Art Gallery di New Haven.\nDescrizione e stile.\nAntonio del Pollaiolo torn\u00f2 pi\u00f9 volte sul tema di Ercole, sia in pittura che in scultura. L'eroe greco e dio per i Romani era considerato nel Rinascimento simbolo di virt\u00f9 e forza, nonch\u00e9 mitico fondatore di Firenze.\nL'artista ambienta la scena dell'uccisione del centauro Nesso, rapitore di Deianira, da parte di Ercole nella valle dell'Arno, con una veduta della citt\u00e0 di Firenze nello sfondo. Ercole, a destra, sta scagliando una freccia avvelenata con un gesto plastico nel tender l'arco. Il centauro, con la fanciulla sulla groppa, le riveler\u00e0 poi che dal suo sangue potr\u00e0 fare una potente pozione d'amore, che alla fine uccider\u00e0 Ercole, provocando anche il suicidio della donna.\nLa scena permette all'artista di rappresentare una frenetica azione, soggetto prediletto per il suo stile teso ed elastico, basato sulla resa della tensione muscolare con una linea di contorno vibrante. Straordinario \u00e8 poi lo sviluppo del paesaggio, cos\u00ec profondo, con un accenno di prospettiva aerea."}
{"id": "3252030", "revid": "36426", "url": "https://it.wikipedia.org/wiki?curid=3252030", "title": "Centauro Nesso", "text": ""}
{"id": "3252035", "revid": "1669436", "url": "https://it.wikipedia.org/wiki?curid=3252035", "title": "Chiesa di Sant'Afra", "text": "La chiesa di Sant'Afra, nota anche come chiesa di Sant'Afra in Sant'Eufemia, \u00e8 una chiesa di Brescia, situata all'estremit\u00e0 est di corso Magenta, sull'angolo sud-est di piazzale Arnaldo. Costruita nella seconda met\u00e0 del Quattrocento e completamente rinnovata nel Seicento, \u00e8 sopravvissuta alle soppressioni del 1797 e ancora oggi \u00e8 aperta al pubblico e officiata. Al suo interno sono custodite diverse opere di autori locali, dipinti di Sante Cattaneo, una tela di Paolo Veronese e una di Enea Salmeggia, che sostitu\u00ec nel 1867 la \"Pala di Sant'Eufemia\" del Moretto, oggi alla pinacoteca Tosio Martinengo. Sotto la chiesa \u00e8 inoltre ancora presente l'originale cripta di fine Quattrocento.\nL'appellativo \"in Sant'Eufemia\" proviene dal fatto che la chiesa nacque originariamente come sede urbana del monastero un tempo annesso alla chiesa di Sant'Eufemia della Fonte, a est della citt\u00e0 murata: il \"distaccamento\" urbano acquis\u00ec poi nel tempo sempre maggiore importanza, finendo per trasformarsi nella sede principale. L'appellativo era utilizzato fino alla prima met\u00e0 del Novecento soprattutto per distinguere questa chiesa dall'omonima chiesa di Sant'Afra in via Francesco Crispi che, dopo essere stata distrutta dai bombardamenti della seconda guerra mondiale, fu ricostruita mutando l'intitolazione in chiesa di Sant'Angela Merici, tuttora presente. Non essendoci pi\u00f9 omonimia, pertanto, l'appellativo \"in Sant'Eufemia\" \u00e8 oggi in disuso.\nStoria.\nLa storia della chiesa di Sant'Afra e del monastero attiguo si dirama da quella della chiesa di Sant'Eufemia della Fonte, collocata a est della citt\u00e0 murata. Questa chiesa e il convento annesso, gestiti dai benedettini, erano sempre stati molto esposti agli attacchi esterni e alle invasioni, tanto che in trecento anni circa, dalla fondazione avvenuta nel 1022 e fino all'inizio del Trecento, il complesso era stato occupato e distrutto parzialmente gi\u00e0 due volte, aggravandone anche la situazione economica. Nel 1321 l'abate di Sant'Eufemia acquista un fabbricato degli Umiliati a Torrelunga, oggi corrispondente all'area di piazzale Arnaldo, per mantenere un recapito in citt\u00e0, seguendo il comportamento di altri monasteri benedettini della diocesi che avevano sede fuori dalle mura urbane. \u00c8 una vera mossa fortunata: nel 1438, Filippo Maria Visconti invia a Brescia un esercito al comando di Nicol\u00f2 Piccinino con l'obiettivo di riconquistare la citt\u00e0, da pochi anni passata sotto il dominio della repubblica di Venezia. L'assedio si rivela fatale per il monastero di Sant'Eufemia, subito occupato e adibito per mesi a quartier generale del condottiero, uscendone praticamente distrutto.\nTerminato l'assedio, il monastero si trova in condizioni estremamente precarie, povero e spogliato di ogni bene. Gran parte della comunit\u00e0 si trasferisce pertanto nella struttura acquistata un secolo prima a Torrelunga, che viene ampliata per accogliere il \"nuovo\" monastero di Sant'Eufemia. L'autorizzazione alla costruzione di un nuovo convento risale al 1444 con bolla di Papa Eugenio IV e i lavori hanno inizio nel 1462. Nel 1479 la chiesa \u00e8 terminata e le reliquie di san Paterio, antico vescovo della citt\u00e0, vengono trasferite nella loro nuova sede, in una nuova arca collocata nella cripta sotto il presbiterio. Nel Seicento l'edificio viene completamente rinnovato, riportandolo alla quota del piano stradale e modificando quindi tutti gli interni, mentre nel Settecento subisce altri interventi, ad esempio in facciata.\nNel 1797 il monastero viene soppresso, mentre la chiesa resta aperta e officiata. Nel 1859 il complesso diventa sede degli uffici del comando militare nazionale e ancora oggi \u00e8 sede della caserma Goito, che nel 1889 inglober\u00e0 anche la chiesa dei Santi Pietro e Marcellino, poco pi\u00f9 a sud. La trasformazione in caserma porta alla perdita degli affreschi con le \"Storie del Vecchio e del Nuovo testamento\" che Lattanzio Gambara aveva eseguito nel chiostro nel Cinquecento. La situazione si mantiene invariata da allora.\nStruttura.\nL'esterno della chiesa \u00e8 il risultato degli interventi settecenteschi: l'imponente facciata marmorea \u00e8 suddivisa in due ordini da un'alta trabeazione, entrambi scanditi da lesene innestate su alti basamenti. Il registro inferiore ospita tre ingressi, fra i quali il centrale \u00e8 di pi\u00f9 ampie dimensioni ed \u00e8 coronato con da una cimasa curvilinea al centro della quale campeggia una lapide dedicatoria. Il registro superiore \u00e8 raccordato al sottostante tramite volute e ospita un grande finestrone recante uno stemma in sommit\u00e0. IL prospetto \u00e8 concluso da un frontone triangolare. L'ingresso sinistro conduce a una piccola cappella, non comunicante con l'interno della chiesa, dedicata al tema della crocifissione di Ges\u00f9, con modeste decorazioni alle pareti e un crocifisso sul fondo. L'ingresso destro immette invece in un corridoio che fiancheggia la navata della chiesa, conducendo prima alla cripta e poi alla sagrestia.\nL'interno \u00e8 molto alto, ampio e profondo e si sviluppa su una pianta a navata unica, con tre cappelle per lato decorate da archi incorniciati da lesene di ordine corinzio reggenti una trabezione, sulla quale si imposta la copertura formata da tre volte a vela in sequenza. Il presbiterio, molto lungo, \u00e8 coperto da una cupola in corrispondenza dell'altare maggiore e da una volta a botte come copertura del coro rettangolare, rialzato rispetto all'aula.\nOpere.\nFra le prime importanti opere poste ad ornamento della chiesa dopo la sua fondazione era la \"Pala di Sant'Eufemia\" del Moretto, eseguita tra il 1526 e il 1530 e oggi conservata nella pinacoteca Tosio Martinengo. Sul lato destro della controfacciata si trova il piccolo vano del battistero, contenente un pregevole fonte battesimale proveniente dalla chiesa di Sant'Angela Merici, ottagonale e di modeste dimensioni. La prima cappella destra ospita la \"Consacrazione di san Paterio\" di Camillo Rama, cui fa seguito la cappella con l'\"Adorazione dei Magi\" di Pietro Moro, opera del 1790. L'ultima cappella destro ospita invece un \"San Mauro che risana gli infermi\" di Pompeo Ghitti.\nSull'altare maggiore, posto sulla parete di fondo del coro, tra due ampie finestre, si trova la grande pala con le \"Sante Caterina, Barbara, Agnese, Lucia, Cecilia ed Eufemia\" di Enea Salmeggia, che sostitu\u00ec nel 1867 la gi\u00e0 citata pala del Moretto. L'altare, che accoglie le reliquie di san Paterio in un'elegante urna, \u00e8 opera dello scultore Antonio Calegari. La terza cappella sinistra \u00e8 invece arricchita con i \"Santi Benedetto e Scolastica\" di Sante Cattaneo, autore anche della pala successiva in cui \u00e8 raffigurato \"Ges\u00f9 che distribuisce la Comunione\". La prima cappella sinistra, la pi\u00f9 prossima all'ingresso, ospita infine la pregevole pala con il \"Martirio di sant'Afra\" di Paolo Veronese, proveniente dalla chiesa di sant'Angela.\nGli ornati a monocromo e i chiaroscuri che contornano le decorazioni delle volte sono opera di Pietro Ferrari e Antonio Grassi e risalgono al 1776 circa, mentre i tre grandi ovali nelle vele della volta maggiore sono stati realizzati nuovamente da Sante Cattaneo e raffigurano, partendo dall'ingresso, \"San Paterio che offre i suoi scritti a san Giovanni Battista\", l'\"Incoronazione della Vergine\" e i \"Santi Benedetto e Scolastica\". Sempre opera del Cattaneo sono i quattro \"Profeti\" a monocromo sulle pareti del presbiterio, mentre Antonio Mazza e Carlo Innocenzo Carloni hanno decorato la cupola con la raffigurazione della \"Discesa dello Spirito Santo su Maria e gli Apostoli\", oggi molto deteriorata. Antonio Mazza \u00e8 l'autore delle quadrature, mentre il Carloni \u00e8 l'autore delle parti figurate, compresi i quattro \"Evangelisti\" a figura intera nei pennacchi, seduti su spesse nubi'.\nGli stessi due artisti hanno eseguito la decorazione dell'intera volta a botte sul coro con la \"Gloria di sant'Eufemia\" e le figure allegoriche della \"Fede\" e della \"Carit\u00e0\". Si tratta di una composizione particolarmente elaborata, tipica dello stile di Carloni: sant'Eufemia sale al cielo al cospetto di Cristo, che reca in mano la croce del martirio, accompagnata da uno stuolo di angeli e sorretta da nubi. Dominano i colori pastello e le sfumature tenui, la luce calda che invade l'atmosfera e le ampie vesti fatte di abbondanti panneggi che indossano tutti i personaggi. Ai lati dell'altare, lungo le pareti, sono dipinti quattro episodi del \"Martirio di sant'Eufemia\" dipinti da Camillo Rama. Le ante dell'organo sono invece opera di Jacopo Palma il Giovane, che vi ha raffigurato i \"Santi Faustino e Giovita\".\nLa cripta.\nA destra del presbiterio, scendendo una scala, \u00e8 possibile accedere alla cripta. Sulla parete della scala d'accesso \u00e8 posto un tondo con la raffigurazione della Madonna, opera attribuita a Vincenzo Civerchio. La cripta, appartenente alla primitiva chiesa, \u00e8 divisa in tre piccole navate da tozze colonne con capitelli gotici a foglie grasse. Alle pareti sono appesi alcuni dipinti, provenienti dalla chiesa di sant'Angela Merici e opera di Francesco Giugno, raffiguranti i \"Santi Faustino e Giovita\", il loro \"Martirio\" e \"Sant'Afra\".\nSulla parete di fondo si intravede una frammentaria \"Deposizione\" realizzata ad affresco e quasi del tutto perduta, mentre sull'altare \u00e8 posta una \"Nativit\u00e0\" del Quattrocento. Nella cripta rimase, fino alla seconda met\u00e0 dell'Ottocento, l'arca di san Paterio, eseguita nel 1478 circa, da allora esposta nel museo di Santa Giulia.\nIl tesoro della chiesa.\nNei locali attigui alla chiesa \u00e8 custodito un tesoro composto principalmente da arredi e strumenti liturgici, tra i quali spiccano alcuni manufatti quali il reliquiario di sant'Afra in argento dorato, opera del 1591 di argentiere veneziano."}
{"id": "3252044", "revid": "767487", "url": "https://it.wikipedia.org/wiki?curid=3252044", "title": "Fredrik Aalto", "text": ""}
{"id": "3252047", "revid": "767487", "url": "https://it.wikipedia.org/wiki?curid=3252047", "title": "Il cadavere vivente (film 1921)", "text": "Il cadavere vivente \u00e8 un film muto italiano del 1921 diretto da Pier Angelo Mazzolotti. Il film \u00e8 tratto dall'omonimo dramma di Lev Tolstoj del 1911."}
{"id": "3252054", "revid": "793215", "url": "https://it.wikipedia.org/wiki?curid=3252054", "title": "Jorma Aalto (politico)", "text": "Biografia.\nLaureato in giurisprudenza, fu deputato fra il 1971 e il 1973. Ricopr\u00ec la carica di Cancelliere di giustizia (equivalente finlandese del Procuratore generale) dal 1986 al 1998, anno in cui si ritir\u00f2 a vita privata."}
{"id": "3252055", "revid": "188116", "url": "https://it.wikipedia.org/wiki?curid=3252055", "title": "Ministro per la Sussidiariet\u00e0 e il Decentramento", "text": "Il ministro per la sussidiariet\u00e0 e il decentramento \u00e8 stato un ministro senza portafoglio della Repubblica Italiana.\nL'incarico venne istituito nel 2010, durante il quarto governo Berlusconi. La carica venne rivestita da Aldo Brancher che la tenne per poco tempo (dal 18 giugno 2010 al 5 luglio 2010). Dopo le dimissioni di Brancher, questa delega non venne pi\u00f9 riproposta."}
{"id": "3252057", "revid": "190231", "url": "https://it.wikipedia.org/wiki?curid=3252057", "title": "Khost", "text": ""}
{"id": "3252076", "revid": "287204", "url": "https://it.wikipedia.org/wiki?curid=3252076", "title": "Automotrice ZZ-AB 1-4", "text": "Le automotrici ZZ-AB 1 \u00f7 4 sono rotabili automotori termici alimentati a gasolio, a scartamento metrico, costruiti dalla Fiat Ferroviaria negli anni trenta per il servizio viaggiatori veloce, di sola 1\u00aa e 2\u00aa classe della Ferrovia Gibuti-Addis Abeba.\nStoria.\nLe automotrici furono costruite dalla Fiat, in numero di 4 unit\u00e0, in base al, gi\u00e0 collaudatissimo in Italia, progetto di automotrice leggera ALn 56 come modello Fiat 038; al loro arrivo in Etiopia nel 1938 vennero immatricolate come gruppo ZZ-AB (AB =di 1\u00aa e 2\u00aa classe) con i numeri progressivi da 1 a 4. Rappresentarono un importante progresso nel servizio ferroviario della linea etiopica i cui treni a vapore, in certi casi anche lussuosi, impiegavano fino a 36 ore o sostavano per la notte a Dire Daua per poi ripartire l'indomani. Vennero prodotte con allestimenti di classe per un servizio di livello elevato con 27 posti a sedere complessivamente, una porta di separazione tra le due classi e due ritirate distinte alle estremit\u00e0; mancava ovviamente la 3\u00aa classe. Negli anni del secondo dopoguerra sembra abbiano continuato a servire il trasporto locale fino agli anni cinquanta.\nTecnica.\nLe automotrici avevano la classica cassa a struttura tubolare saldata poggiante direttamente sui due carrelli mediante un perno e dei rulli di scorrimento. Le testate erano prive di respingenti con un semplice dispositivo di aggancio a barra rigida. Sull'imperiale era posto un secondo rivestimento con intercapedine per diminuire l'effetto del forte calore del sole.\nI carrelli erano costituiti da un telaio in acciaio saldato formato essenzialmente da due longheroni su cui poggiava la cassa per mezzo di rulli scorrevoli. Le sospensioni erano a balestra corta di tipo camionistico. La sede del perno in posizione asimmetrica rispetto al centro del telaio serviva per aumentare il peso gravante sull'asse motore. I motori trovavano posto sopra ciascun primo asse. \nLe ZZ-AB montavano una coppia di motori diesel, tipo 356 C a iniezione indiretta (con precamera), a sei cilindri in linea capaci di erogare 85\u00a0kW ciascuno."}
{"id": "3252082", "revid": "89688", "url": "https://it.wikipedia.org/wiki?curid=3252082", "title": "Indiana University", "text": ""}
{"id": "3252091", "revid": "2126794", "url": "https://it.wikipedia.org/wiki?curid=3252091", "title": "Zonguldak", "text": "Zonguldak \u00e8 una citt\u00e0 della Turchia, sulle coste del Mar Nero, capoluogo dell'omonima provincia.\nLa citt\u00e0 venne fondata nel XIX secolo come porto della citt\u00e0 mineraria di Karadeniz Ere\u011fli.\nZonguldak nei media.\nLa citt\u00e0 di Zonguldak \u00e8 citata nel film \"La sposa turca\" come localit\u00e0 di origine della protagonista femminile Sibel, interpretata dall'attrice Sibel Kekilli."}
{"id": "3252092", "revid": "117963868", "url": "https://it.wikipedia.org/wiki?curid=3252092", "title": "Studentenverbindung", "text": "Con Studentenverbindung o anche Studentenkorporation si suole indicare un'associazione o unione studentesca nei paesi di lingua tedesca, comprendente studenti ed ex studenti di Universit\u00e0 o Istituzioni didattiche di livello universitario, il cui scopo consiste principalmente di preservare gli usi e le tradizioni dell'Universit\u00e0 o Istituzione di provenienza. In Austria e Svizzera sono note anche come \"Sch\u00fclerverbindungen\" (letteralmente: 'associazione degli allievi').\nOltre al principio conventivo (\"Conventsprinzip\") e a quello associazionistico perpetuo (\"Lebensbundprinzip\"), non esistono caratteristiche che siano comuni a tutti tipi di associazioni (principalmente, le \"Burschenschaften\" o 'Confraternite', le \"Landsmannschaften\" o 'Nazioni', i \"Corps\" o 'Corpi', le \"Turnerschaften\" o associazioni ginniche, le \"S\u00e4ngerschaften\" o associazioni coreutiche, le corporazioni cattoliche, i \"Wingolf\" e le associazioni feriali).\nPanoramica.\nNelle associazioni, o corporazioni, studentesche di lingua tedesca gli studenti organizzano il periodo dei loro studi in una comunit\u00e0 alla quale sono legati sia membri attivi che membri non attivi. Oltre a ci\u00f2 il principio conventivo, inteso come concetto organizzativo informato ad autonomia e democrazia interna, \u00e8 un importante tratto comune di tutte le corporazioni studentesche.\nDal punto di vista giuridico tali corporazioni studentesche si organizzano di regola come associazioni non registrate, anche se nel nome possono portare la qualifica di 'associazione' (\"Verein\"). Normalmente, oltre al principio conventivo e a quello associazionistico, un altro tratto distintivo \u00e8 la presenza di 'statuti' (\"Comments\") \u2013 insiemi di regole tradizionali nei diversi ambiti della vita associata, originariamente orali e poi sempre pi\u00f9 di frequente posti per iscritto.\nUno degli scopi precipui dell'associazionismo perpetuo o vitalizio \u00e8 quello di rendere possibile una rete di contatti e di amicizie tra le generazioni degli studenti. Caratteristico a questo proposito \u00e8 l'uso nella maggior parte di tali associazioni di darsi familiarmente del 'Tu' tra i membri, indipendentemente dall'et\u00e0 o dalla posizione sociale e lavorativa, sin dal momento in cui uno studente entra a far parte della corporazione con il grado di \"Fuchs\" o \"Fux\" (letteralmente 'volpe', ma derivante da una storpiatura del termine \"Wuchs\", 'germoglio').\nPrima di conseguire il primo titolo accademico i membri studenteschi fanno parte del raggruppamento all'interno dell'associazione detto 'Aktivitas'. Quest'ultima organizza nell'ambito di un programma semestrale (in coincidenza con quello accademico), di regola sotto la propria responsabilit\u00e0 e supervisione, attivit\u00e0 quali: approfondimenti scientifici (\"Studium Generale\"), festeggiamenti, gite, attivit\u00e0 sportive e musicali, cori studenteschi ecc.\nPresso molte associazioni orientate tradizionalmente, dette anche associazioni 'duellanti', parte importante della vita comunitaria \u00e8 il cosiddetto duello studentesco, non cruento, noto come \"Mensur\". La maggioranza delle associazioni tedesche \u00e8 oggigiorno non pi\u00f9 duellante. Le restanti possono pretenderlo (\"pflichtschlagend\") o meno (\"fakultativ schlagend\") come obbligatorio.\nConcluso lo studio, segue la cosiddetta 'filistizzazione' (\"Philistrierung\") dal nome del popolo biblico dei filistei, nome che indica una sorta di 'imborghesimento' nel senso di accettazione dei costumi sociali e quindi di accettazione della 'ipocrisia' borghese. Da quel momento in poi si viene designati, nel gergo corporativo, come \u2018Vecchio\u2019 (\"Alter Herr\") oppure \u2018Gentildonna\u2019 (\"Hohe Dame\"), e si entra a far parte del cosiddetto 'Filisterio' (\"Philisterium\"). Quest'ultima struttura, tramite una quota associativa, sostiene anche la corporazione studentesca vera e propria, ed assume di regola lo statuto giuridico di \u2018associazione registrata\u2019 (\"eingetragener Verein\" \u2013 e. V.), senza scopo di lucro.\nGli usi ed i costumi di molte associazioni sono sorte oltre due secoli fa e derivano in gran parte da una particolare cultura e modo di vivere degli studenti, risalenti al tardo Medioevo e comuni fino alla prima met\u00e0 dell'Ottocento. A partire dalla seconda met\u00e0 del secolo la cultura delle corporazioni studentesche si diffuse in tutto l'ambito culturale di lingua tedesca, costituendo cos\u00ec un baluardo della conservazione delle tradizioni presso ampie parti del mondo studentesco.\nTra queste tradizioni si contano l'abitudine di indossare cappelli o fasce di diversi colori o, al contrario, di portare alle adunate stemmi studenteschi e bandiere. Nel primo caso, laddove i colori si indossano (vestiario colorato), si parla di associazioni \u2018indossa-colori\u2019 (\"farbentragende Verbindungen\"), nel secondo invece (bandiere etc.) di associazioni \u2018porta-colori\u2019 (\"farbenf\u00fchrende Verbindungen\"). Nel caso invece che l'associazione rinunci a propri colori, si parla di associazioni 'nere' (\"schwarze Verbindungen\").\nLa maggior parte delle associazioni accolgono esclusivamente uomini. Le prime associazioni femminili furono istituite nel 1899, per essere poi successivamente abolite entro la fine della seconda guerra mondiale. Negli anni settanta infine le associazioni maschili si aprirono anche alle donne, trasformandosi in associazioni miste. Solo dagli anni ottanta infine, sono state rifondate associazioni esclusivamente femminili, il cui numero allo scadere del secolo ha preso ad aumentare in maniera consistente.\nCirca il dieci-quindici per cento delle associazioni studentesche, in particolare quelle maschili (\"Burschenschaften\") tengono presso le loro sedi attivit\u00e0 di formazione politica. In particolare sono trattate da un punto di vista conservatore \u2013 anche presso associazioni austriache \u2013 temi quali: l'unit\u00e0 nazionale tedesca, le radici del popolo tedesco, della nazione tedesca e dell'indipendenza tedesca.\nSecondo statistiche, nel 1984 appartenevano ad associazioni studentesche tra il due ed il tre per cento della popolazione studentesca in Germania e Austria: all'incirca 170.000 persone tra studenti ed ex studenti. Le localit\u00e0 con il maggior numero di associazioni studentesche tuttora attive sono (in Germania): Monaco di Baviera (84 associazioni), Berlino (63), Bonn (51), Gottinga (42), Aquisgrana (42). In Austria: Vienna (118), Graz ed Innsbruck (42). In Svizzera: Zurigo (26), Ginevra (20), San Gallo (18).\nTipi di associazione.\nEsistono diverse forme di corporazioni studentesche. Oggigiorno si contano per lo pi\u00f9 le seguenti:\nAssociazioni studentesche cristiane e cattoliche (\"Katholische und christliche Studentenverbindungen\"), \u2018Corpi\u2019 (\"Corps\"), Associazioni studentesche maschili (\"Burschenschaften\"), \u2018Nazioni\u2019 (richiamano le corrispondenti associazioni universitarie medievali: \"Landsmannschaften\"), Associazioni studentesche ginniche (\"Turnerschaften\"), Associazioni studentesche forestali e venatorie (\"Jagd- und Forstverbindungen\"), Associazioni studentesche musicali e coreutiche (\"musische Studentenverbindungen\"), Associazioni femminili (\"Damenverbindungen\"). \nOltre ad esse sono presenti associazioni universitarie locali prive di Universit\u00e0 di riferimento, denominate \u2018Associazioni feriali\u2019 (\"Ferialverbindungen\").\nTra gli anni ottanta del XIX secolo ed il 1933 (in Germania) o 1938 (in Austria) furono istituite anche associazioni studentesche ebraiche, fondate soprattutto per reagire al montante antisemitismo ed ai tentativi di segregazione da parte delle restanti associazioni studentesche. In precedenza, in particolare prima del 1848, non vi erano state forme di discriminazione: gli ebrei potevano iscriversi senza difficolt\u00e0, tranne alle associazioni di stampo cristiano.\nDopo la fine della dittatura nazista non vi furono rifondazioni di associazioni ebraiche.\nA partire dagli anni settanta del XX secolo alcune corporazioni hanno abolito la discriminazione sessuale o di genere. Sono inoltre presenti associazioni miste coreutiche, sportive, religiose o culturali, in cui donne e uomini sono membri a pari diritto (per es. nella Federazione Ginnica Accademica - \"Akademischer Turnerbund\", \"ATB\"); ci\u00f2 non vale per le associazioni cattoliche, le cui corporazioni sono costituite esclusivamente da donne o da uomini. In verit\u00e0, la maggior parte di associazioni e le loro formazioni continuano a non accettare donne tra i loro membri, sebbene queste ultime siano praticamente sempre accolte nella maggior parte delle attivit\u00e0 associative.\nLa fondazione di Associazioni femminili a s\u00e9 stanti \u00e8 stata sostenuta logisticamente e finanziariamente da alcune corporazioni e formazioni corporative. Tali sforzi sono stati solo in parte coronati dal successo, sebbene associazioni femmini esistessero gi\u00e0 a partire dal 1899 (con una interruzione durante la dittatura nazista). Solo in Austria esistono attualmente associazioni femminili di una certa consistenza.\nStruttura.\nLa \"Aktivitas\" ed il principio conventivo (\"Conventsprinzip\").\nUn'associazione si compone di membri studenteschi o lavoratori. La \"Aktivitas\" (nei \u2018Corpi\u2019: 'Convenzione del Corpo', \"Corpsburschen-Convent\") \u00e8 la forma organizzativa dei membri studenteschi. Normalmente non \u00e8 organizzata come societ\u00e0 registrata (\"e. V.\" ossia un'associazione senza scopo di lucro), quindi non \u00e8 costitutiva di persona giuridica. Le decisioni sono prese a maggioranza in convenzioni (assemblee), che rappresentano forme di democrazia diretta. In tali convenzioni \u00e8 eletto a scadenza semestrale il direttivo (spesso denominato \"Chargia\", storpiatura latinizzante dal francese \"charge\" \u2018incarico, carica\u2019), il quale normalmente si compone di tre \u2018incaricati\u2019 (\"Chargierten\") e del \"Fuchsmajor\" (tribuno dei novizi), responsabile dei novizi (\"F\u00fcchse\"); tutti gli incaricati possono essere sfiduciati anche senza preavviso.\nStoricamente, le convenzioni hanno funzioni di controllo nei confronti dei loro membri, i quali possono esser soggetti a pene previste dagli Statuti (\"Comment\") in caso di infrazioni a regole fissate a maggioranza e da tutti accettate. Tali pene possono andare da lievi multe, versate alla Cassa Comune, a richiami, verbali o scritti, fino all'espulsione, provvisoria (sospensione) o definitiva (dimissioni). Il principio conventivo \u00e8 spesso descritto con il pi\u00f9 recente concetto di \u2018democrazia di base\u2019.\nSono frequenti i gemellaggi, specialmente tra grandi associazioni, spesso regolati da veri e propri trattati (\"Dachverb\u00e4nde\"). In questo modo i direttivi sono in grado di assicurare scambi culturali e gite ai membri delle associazioni coinvolte e, nel caso di cambio di luogo di studio, anche una sorta di \u2018doppia cittadinanza\u2019: nel caso di associazioni \u2018indossa-colori\u2019 sono autorizzati a portare i colori di entrambe (\"Zwei-Farben-Bruder\", \"Zweib\u00e4ndermann\" ecc). Alcune associazioni, al contrario, escludono qualsiasi gemellaggio (i \"Lebenscorps\").\nA causa della loro autonomia organizzativa, le associazioni studentesche si sono spesso considerate indipendenti da autorit\u00e0 statali, politiche, universitarie, conducendole nella loro storia a conflitti con le autorit\u00e0 stesse. Si ricordano in particolare le ordinanze prescrittive sottoscritte a Karlsbad sotto l'egida di Metternich (i \"Karlsbader Beschl\u00fcsse\", o Deliberati di Karlsbad poi validi tra il 1819 ed il 1848, decretati per evitare il diffondersi del movimento liberale per l'unit\u00e0 tedesca), il periodo della dittatura nazista e poi comunista nella RDT.\nLe \"Aktivitates\" hanno oggigiorno normalmente a disposizione un proprio edificio o abitazione per incontri e assemblee. Associazioni che ne sono prive s'incontrano regolarmente in spazi pubblici o presi in affitto, chiamati in Germania \"Konstante\", in Austria \"Studentenbude\" (\u2018case dello studente\u2019). L'acquisto e la conduzione degli immobili \u00e8 di regola finanziato dai 'Vecchi', garantendo cos\u00ec fitti a prezzo vantaggioso.\nPeriodo di noviziato e periodo ordinario (\"Fuchsen- und Burschenzeit\").\nAspiranti all'adesione associativa sono spesso denominati \"Spef\u00fcchse\" (o \"F\u00fcchse in spe\", \u2018germogli\u2019 in attesa). All'ingresso in una associazione segue un periodo di prova, in cui il novizio o novizia apprende i costumi della propria associazione, partecipando alle convenzioni con meno diritti, ma anche meno doveri, rispetto ai membri ordinari: durante questo periodo stringe i contatti anche con membri delle associazioni gemellate. Questo periodo pu\u00f2 durare fino a due semestri e termina con la cosiddetta \"Burschung\" o anche \"Rezeption\" (ammissione), con la quale diviene membro ordinario a tutti gli effetti.\nI membri effettivi assumono la responsabilit\u00e0 principale della vita associazionistica: incarichi, organizzatori di eventi, direzione delle convenzioni o doveri di rappresentanza e ospitalit\u00e0. In questo periodo ci si batte a duello (\"Mensur\") nelle associazioni \u2018duellanti\u2019.\nNel periodo finale degli studi, quando si deve concentrare negli esami di laurea, il membro studentesco pu\u00f2 divenire inattivo per potersi concentrare nella preparazione dell'esame finale.\nDi regola un'associazione richiede almeno tre membri \u2018attivi\u2019 per mantenersi in funzione. Nel caso il numero di membri \u2018attivi\u2019 scenda al di sotto e non possa essere rialzato tramite la \u2018riattivazione\u2019 di membri inattivi, l'associazione viene sospesa e deve limitarsi ad eventi organizzati dai membri lavoratori (Anziani o Gentildonne). Allorch\u00e9 il numero necessario di membri attivi viene riacquisito, l'associazione pu\u00f2 nuovamente essere ricostituita: ci\u00f2 \u00e8 possibile persino dopo decenni di sospensione.\nI Vecchi e l'associazione perpetua (\"Lebensbund\").\nEx associati vengono chiamati Vecchi e Gentildonne (o Vecchie) indipendentemente dall'et\u00e0. Nel loro complesso costituiscono il cd. Filisterio (\"Philisterium\"), il quale, in generale, \u00e8 una societ\u00e0 registrata (\"eingetragener Verein \u2013 e.V.\"). Per l'ammissione \u00e8 presupposta un'occupazione, o posizione lavorativa, stabile.\nI Vecchi partecipano di meno all'organizzazione degli eventi rispetto ai membri attivi, ma sostengono finanziariamente l'associazione tramite contributo annuale, donazioni e soprattutto il mantenimento della Sede della corporazione o confraternita. Alcuni Vecchi, pi\u00f9 attivi, possono ottenere delle cariche organizzative all'interno del Filisterio.\nI Vecchi ed i membri studenteschi attivi s'incontrano di norma nell'ambito degli eventi principali della propria associazione, come per esempio nelle riunioni della Fondazione che finanzia le attivit\u00e0 o nei convegni tra associazioni gemellate.\nIl principio associativo perpetuo implica un obbligo vitalizio a fornire una garanzia, morale legale o anche economica, a ciascun membro della propria associazione. Contrariamente al concetto ottocentesco originale, a partire dall'entrata in vigore del Codice Civile tedesco (\"B\u00fcrgerliches Gesetzbuch \u2013 BGB\") il 1\u00ba gennaio 1900, \u00e8 possibile fuoriuscire dall'associazione tramite dichiarazione unilaterale del rescindente, oppure\u00a0\u2013 nel caso di gravi infrazioni\u00a0\u2013 tramite espulsione sulla base dello Statuto. Membri fuoriusciti possono in ogni caso richiedere la riammissione nel Filisterio.\nLe Confederazioni (\"Dachverb\u00e4nde\").\nLa maggior parte delle associazioni studentesche sono riunite in cd. 'associazioni ombrello' o Confederazioni, il cui scopo \u00e8 il perseguimento di obiettivi comuni alle associazioni subordinate, con differenti gradi di autonomia: dai gemellaggi alle vere e proprie federazioni.\nMolte Confederazioni in Germania si sono riunite a loro volta in due associazioni principali: la \u2018Convenzione delle associazioni corporative tedesche\u2019 (\"Convent Deutscher Korporationsverb\u00e4nde - CDK\"), comprendente 11 associazioni corporative confederali, includenti a loro volta 200 associazioni studentesche subordinate (quindi: attive) e circa 4000 studenti; e la \u2018Convenzione delle associazioni tedesche dei laureati\u2019 (\"Convent Deutscher Akademikerverb\u00e4nde -CDA\"), comprendente 15 associazioni corporative confederali con circa 500 Filisteri (quindi: non attive) e circa 50.000 membri.\nContrassegni esterni.\nColori.\nCome indossa-colori (\"farbentragend\") sono indicate associazioni studentesche, i cui membri indossano un nastro e un cappello (le note feluche studentesche) in occasione di particolari celebrazioni, con il colore (o i colori) della propria associazione detto (detti) anche, con un francesismo, \"Couleur\"(\"s\").\nLa combinazione di colori nero-rosso-giallo, passata in seguito nella bandiera nazionale tedesca, venne introdotta in origine proprio da un'associazione studentesca maschile (\"Burschenschaft\") nel 1815, nell'ambito delle guerre contro i francesi di Napoleone, inaugurando le rivendicazioni liberali pantedesche precedenti il \"Vorm\u00e4rz\".\nCon le associazioni indossa-colori esistono dal 1857 anche le cd. associazioni porta-colori (\"farbenf\u00fchrend\"), i cui membri non indossano colori con feluche e nastri, preferendo invece un'apposita uniforme (il \"Wichs\"), bandiere, o particolari nastri a strisce di diversi colori chiusi da fermagli di metallo(\"Zipfeln\"). In Austria e Germania meridionale esistono alcune associazioni non indossa-colori, i cui membri, pur indossando un nastro, non portano alcun tipo di cappello. Infine, le \u2018associazioni nere\u2019 non indossano n\u00e9 portano alcun colore.\nMonogramma.\nMolte associazioni studentesche possiedono tra i propri simboli un monogramma, detto anche cerchio o circolo (\"Zirkel\"), costituito dall'intreccio di alcune lettere, perlopi\u00f9 iniziali del nome dell'associazione o del suo motto; spesso sono presenti le lettere \"v\", \"c\" ed \"f\", derivanti da motti molto frequenti come \u00abVivat circulus fratrum\u00bb (\u00abViva il circolo dei confratelli\u00bb) ovvero \u00abvivat, crescat, floreat\u00bb (\u00abviva, cresca e fiorisca\u00bb).\nI monogrammi delle odierne associazioni studentesche hanno la loro origine in acronimi crittografici, con i quali i membri erano soliti manifestare la loro appartenenza alle associazioni stesse in documenti scritti, come diari, lettere o verbali delle riunioni associative, nel XVIII secolo.\nStemma.\nLo stemma studentesco non segue in maniera rigorosa le regole araldiche, e venne in uso in Germania solo a partire dagli inizi del XIX secolo.\nSpesso lo stemma \u00e8 partito in quattro campi, quello delle \"Burschenschaften\" in generale tramite una croce, riempiti a loro volta con simboli spesso ma non sempre di origine non araldica, facenti riferimento ai colori o agli emblemi della citt\u00e0 universitaria di appartenenza, o della regione (storica o federale) o di alcuni membri del circolo e cos\u00ec via. Oltre ad essi si aggiungono simboli di amicizia, eternit\u00e0 e anche simboli di derivazione massonica o medievale.\nInno del \u2018colore\u2019 (\"Farbenlied\").\nUlteriore segnale di appartenenza, specialmente per le associazioni porta-colore (\"farbenf\u00fchrend\") \u00e8 l'inno dell'associazione il quale, proprio come una sorta di inno nazionale, costituisce un momento di particolare compartecipazione alla vit\u00a1a dell'associazione. Sono cantati in particolare i temi dell'orgoglio per i propri \u2018colori\u2019, dell'amicizia, della fedelt\u00e0 vitalizia all'associazione (secondo il principio associazionistico perpetuo: \"Lebensbundprinzip\"), giuramenti di lealt\u00e0 ecc. I Corpi in particolare fanno riferimento (con variazioni date dall'aggiunta di una particolare strofa per il proprio \u2018colore\u2019) all'inno \"So p\u00fcnktlich zur Sekunde\" (\u00abPuntuali al secondo\u00bb); le associazioni cattoliche invece all'inno \"Wenn wir durch die Stra\u00dfen ziehen\" (\u00abIn cammino per le vie\u00bb). Tali inni sono inoltre cantati in piedi, in cori spesso senza accompagnamento strumentale ('a cappella'), perlopi\u00f9 a conclusione di una seduta conviviale o di un banchetto goliardico (\"Kommers\").\nCelebrazioni.\nLe associazioni studentesche hanno da sempre attribuito un grande significato a riunioni e celebrazioni di tutti i tipi tra i loro membri. Poich\u00e9 in origine il periodo degli studi universitari era il primo periodo in cui i giovani studenti, spesso lontani dalle famiglie, potevano sottrarsi dalle cure parentali e organizzare in maniera autonoma la propria esistenza quotidiana, essi lo fecero privilegiando il contatto con altri studenti in occasioni conviviali. Da allora la gastronomia ed in generale la ristorazione \u00e8 uno dei rami principali del commercio nelle citt\u00e0 universitarie. Il consumo quotidiano di alcoolici \u00e8 da sempre una delle occupazioni preferite degli studenti e divenne nel corso dei secoli oggetto di diverse \"clich\u00e9es\", caricature e narrazioni nella letteratura e nell'arte popolare. \nIn ambito tedesco si svilupparono diverse forme di celebrazioni conviviali. Si ricordano i \"Kneipe\", il \"Kommers\" (ancor oggi vivi nel gergo giovanile e studentesco) e altre forme cadute in disuso come lo \"Hospicium\" o il \"Kr\u00e4nzchen\". Se fino all'inizio del XIX secolo mangiare, bere e fumare facevano parte in ugual misura della vita studentesca, successivamente gli stessi studenti cominciarono a storpiare ed in parte a canzonare i propri stessi riti: sorse cos\u00ec la figura del \"Bierjunge\" (il \u2018birraiolo\u2019) come caricatura dello studente, perennemente intento a duelli studenteschi, le \"Mensuren\".\nAlcune di queste forme si sono comunque mantenute nel tempo e ancora oggi fanno parte del programma semestrale della maggior parte delle associazioni. Tra di esse si contano, tra le pi\u00f9 note, le seguenti:\nLa \"Kneipe\": traducibile con \u2018birrata\u2019 (\"Kneiperei\" ha assunto nella lingua corrente anche il significato di 'gozzoviglia'), \u00e8 una delle celebrazioni pi\u00f9 frequenti e tradizionali. Viene organizzata secondo regole ben definite (nel cosiddetto \u2018Statuto dell'osteria', il \"Bier-Comment\"), e vi vengono tenuti discorsi, canti, inni e naturalmente bevute di birra nonch\u00e9 altri alcoolici. Nella parte cd. non ufficiale della \"Kneipe\" sono poi offerti da alcuni partecipanti i cd. \u2018mimi da osteria\u2019 (\"Biermimiken\"): sono, in generale, discorsi divertenti, barzellette, dialoghi o poesie, a volte satire.\nIl \"Kommers\": \u00e8 il \u2018banchetto goliardico\u2019 vero e proprio, la forma pi\u00f9 solenne e rappresentativa della \"Kneipe\". I \"Kommerse\" hanno luogo tipicamente per le celebrazioni della fondazione, con coloro che sovvenzionano l'associazione (con i \u2018Vecchi\u2019), ed in occasione delle ricorrenze cittadine e universitarie. In particolari occasioni si \u2018presceglie\u2019 un \u2018patriarca\u2019 o \u2018sovrano\u2019 del banchetto (\"Landesvater\"). Il culmine della celebrazione si raggiunge con il discorso cerimoniale (\"Festrede\"), tenuto da un importante partecipante al \"Kommers\", non necessariamente membro di un'associazione.\n\"Stiftungsfest\": \u00e8 la celebrazione pi\u00f9 solenne, tenuta in occasione dell'anniversario della fondazione dell'associazione studentesca. Momento principale \u00e8 il ballo della cerimonia della ricorrenza.\nCongresso (festa, riunione) confederale: \u00e8 l'evento principale di un'associazione confederale, con sedute di lavoro e riunioni conviviali (balli e banchetti). Hanno luogo con cadenza annuale o biennale.\nQueste forme tradizionali di eventi hanno tradizionalmente luogo o esclusivamente con presenze maschili o con sole presenze femminili; quest'ultimo dato per\u00f2 pu\u00f2 variare molto di associazione in associazione, e sono oggigiorno cadute quasi in disuso. Ad esse si preferiscono eventi con presenze miste, oltre ad eventi che non ubbidiscono pi\u00f9 a particolari regole o statuti. Le associazioni hanno poi sviluppato la consuetudine di invitare tutti gli studenti, anche i non iscritti, una volta all'anno in una grande festa, con centinaia di partecipanti. In quest'occasione si apre anche la sede corporativa, di cui dispongono oramai la maggior parte delle associazioni studentesche tedesche, ai visitatori esterni.\nUlteriori organizzazioni di eventi sono ispirate dal carattere particolare delle diverse associazioni; cos\u00ec, le \"Burschenschaften\" e associazioni scientifiche di studenti presentano serie di convegni dedicati ad aspetti particolari della ricerca scientifica, associazioni musicali e coreutiche, serate di cori o concerti, associazioni orientate all'attivit\u00e0 ginnica (come i canottieri) attivit\u00e0 sportive, infine le associazioni cristiane anche celebrazioni religiose."}
{"id": "3252097", "revid": "36961458", "url": "https://it.wikipedia.org/wiki?curid=3252097", "title": "Milano finanza", "text": ""}
{"id": "3252098", "revid": "122246", "url": "https://it.wikipedia.org/wiki?curid=3252098", "title": "Nazionale di pallavolo maschile della Nigeria", "text": "La nazionale di pallavolo maschile della Nigeria \u00e8 una squadra africana composta dai migliori giocatori di pallavolo della Nigeria ed \u00e8 posta sotto l'egida della Federazione pallavolistica della Nigeria."}
{"id": "3252101", "revid": "767487", "url": "https://it.wikipedia.org/wiki?curid=3252101", "title": "Phineas e Ferb (videogioco)", "text": "Phineas e Ferb \u00e8 un videogioco platform per Nintendo DS pubblicato da Disney Interactive Studios, riguardante l'omonima serie televisiva animata. Il gioco \u00e8 uscito in America del Nord il 3 febbraio 2009, e in Europa il 27 marzo. \u00c8 il primo videogioco su \"Phineas e Ferb\". Ha avuto un seguito: \"\".\nLa trama del gioco \u00e8 simile a quella della serie; il giocatore controlla Phineas Flynne e il suo fratellastro Ferb Fletcher, che si imbattono in numerose avventure durante le loro vacanze estive. I due evitano inoltre di evitare la sorella Candace, che cerca sempre di catturarli. Numerosi minigiochi sono disseminati lungo il percorso di gioco."}
{"id": "3252116", "revid": "1305772", "url": "https://it.wikipedia.org/wiki?curid=3252116", "title": "West Lancashire Derby", "text": "Il West Lancashire Derby, altrimenti detto M55 Derby, \u00e8 un derby disputato fra due delle squadre pi\u00f9 importanti della contea del Lancashire: il Preston North End e il Blackpool F.C. Questo derby venne disputato in tutte le divisioni gestite dalla Football League ma mai in Premier League. Il Blackpool ha raggiunto nel 2010 la Premier League, mentre il Preston \u00e8 rimasto nella Football League Championship.\nIl primo West Lancashire Derby avvenne il 23 novembre 1901 a Bloomfield Road. Di fronte alla presenza di 6.000 spettatori, il Preston vinse 4-1. Fra le due squadre vi sono stati 95 incontri tra, con 45 vittorie del Preston North End contro le 32 del Blackpool e restanti 18 pareggi.\nStoria.\nIl West Lancashire Derby \u00e8 conosciuto anche con il nome di \"M55 Derby\" in quanto le citt\u00e0 di Blackpool e Preston, sono collegate tra loro dalla omonima autostrada. La distanza tra gli stadi delle due squadre, il Bloomfield Road e il Deepdale, \u00e8 di circa 70\u00a0km. Nel \"Football Fans Census\" del 2003, i fan di entrambe le squadre considerano questo derby come il pi\u00f9 importante.\nL'ex-giocatore del Preston, Tom Finney, che ha giocato per i \"Lilywhites\" dal 1946 al 1960, disse: \"\"Abbiamo sempre considerato il Blackpool come nostro principale rivale disputando con loro match sempre emozionanti. Ma non veniva provato alcun tipo di odio, come quello attuale, nei loro confronti\". Mentre l'ex giocatore del Blackpool Jimmy Armfield, che ha giocato per i \"Seasiders\" dal 1954 al 1971, disse: \"La rivalit\u00e0 \u00e8 sentita soprattutto dai supporter. Inizi\u00f2, negli anno 50, quando i fan del Blackpool sostenevano che Stanley Matthews fosse pi\u00f9 forte di Tom Finney\".\nIl primo derby della stagione 2008-2009 avvenne a Bloomfield Road, il 15 novembre 2008 che il Preston vinse per 3-1, il presidente del Blackpool, Karl Oyston dichiar\u00f2: \"Come presidente, mi sono emozionato. Non \u00e8 stato difficile. Mi sento di consigliare al manager di dar da mangiare ai giocatori carne cruda per tutta la settimana. Ho assolutamente compreso la rivalit\u00e0, non \u00e8 da sottovalutare ci\u00f2 che penso quando vedo giocare la mia squadra\".\"\nI fan del Preston definiscono i sostenitori del Blackpool \"Asini frustati\", in riferimento alla \"\"Passeggiata degli Asini\" situata lungo la spiaggia di Blackpool. Allo stesso modo, i sostenitori del Blackpool chiamano i fan del Preston \"nobbers\"\", un adattamento della parola \"North\" presa dal nome del club rivale \"Preston North End\" , una specie di nomignolo allo scopo di deridere gli avversari e che spesso viene abbreviata con \"nob\". Gary Peters, che \u00e8 stato manager del Preston dal 1994 al 1998, prese la rivalit\u00e0 cos\u00ec sul serio che non us\u00f2 mai la parola Blackpool in pubblico e si riferiva ai suoi rivali dicendo: \"quel club con la torre\" "}
{"id": "3252121", "revid": "104485", "url": "https://it.wikipedia.org/wiki?curid=3252121", "title": "Virus respiratorio sinciziale umano", "text": "Il Virus respiratorio sinciziale umano (in lingua inglese: \"human respiratory syncytial virus\", sigla hRSV) \u00e8 un virus dell'ordine \"Mononegavirales\", sottofamiglia \"Pneumovirinae\", Genere \"Orthopneumovirus\". La variante umana del virus (esistono virus respiratori sinciziali per altri mammiferi: bovini, ovini, topi, ecc.) \u00e8 l'agente eziologico pi\u00f9 importante della bronchiolite e della polmonite infantile.\nPropriet\u00e0 del virus.\nIl virus respiratorio sinciziale umano (hRSV) ha un genoma costituito da RNA a singolo filamento negativo. La particella infettiva ha forma eterogenea riconducibile essenzialmente e due morfologie principali; una forma rotonda o reniforme del diametro di 150-250 nm, e una forma filamentosa di lunghezza fino a 10 \u03bcm. Il virione possiede un rivestimento lipidico sensibile all'etere, e un nucleocapside a simmetria elicoidale che ha uno spessore di 12-15 nm, inferiore a quello degli altri \"Paramyxoviridae\". In colture di cellule umane il hRSV provoca la comparsa di sincizi (cellule pseudo-giganti). Anche altri \"Paramyxoviridae\" (ad es. morbillivirus, virus della parotite) formano sincizi nelle colture di cellule umane; ma, a differenza di questi, il virus respiratorio sinciziale \u00e8 l'unico a non possedere emoagglutinine.\nPer mezzo di anticorpi monoclonali sono stati descritti due gruppi antigenici di virus respiratorio sinciziale, il gruppo A e B, in base alle differenze nella glicoproteina G presente sul capside virale; la glicoproteina G media l'adesione del virus alle cellule ospite. Le infezioni dovute a ceppi del sottogruppo A appaiono pi\u00f9 severe. le differenze antigeniche sono dovute a differenze del virione.\nL'immunit\u00e0 acquisita dopo una infezione da hRSV \u00e8 incompleta e di breve durata. L'infezione con RSV di adulti volontari ha dimostrato che la reinfezione si verifica facilmente anche nei volontari che, della inoculazione del virus, avevano livelli di anticorpi neutralizzanti da moderati ad alti. Pertanto, bronchioliti e polmoniti hRSV sono frequenti nei lattanti fino all'et\u00e0 di 3-4 mesi, nonostante la possibile presenza in circolo di livelli elevati di anticorpi anti-hRSV di origine materna trasmessi col latte."}
{"id": "3252134", "revid": "149587", "url": "https://it.wikipedia.org/wiki?curid=3252134", "title": "Prefetti della Provincia di Chieti", "text": ""}
{"id": "3252138", "revid": "162719", "url": "https://it.wikipedia.org/wiki?curid=3252138", "title": "Classe Pietro De Cristofaro (corvetta)", "text": ""}
{"id": "3252144", "revid": "123904496", "url": "https://it.wikipedia.org/wiki?curid=3252144", "title": "Fortezza di Babilonia", "text": "All'epoca di Augusto, la Fortezza di Babilonia () in Egitto si ergeva presso la riva orientale del Nilo, di fronte all'isola di Roda. Il nome forse proveniva dal fatto d'esser stata costruita da prigionieri assiri, addirittura all'epoca del faraone Sesostri, malgrado Ctesia di Cnido dati il manufatto al tempo di Semiramide e Giuseppe Flavio (I secolo) attribuisca l'opera ad alcuni seguaci di Cambise II, conquistatore persiano dell'Egitto di Psammetico III nel 525 a.C.\nAmpliata all'epoca dell'Imperatore romano Traiano (98-117) e fortificata da Arcadio (395-408), era costituita da una serie di torri rotonde e da bastioni, collegati da un muro di cinta in laterizio.\nSituata in un punto strategicamente nevralgico, la fortezza consentiva di tenere sotto controllo il Delta del Nilo, dominando il punto di transito pi\u00f9 comodo per traversare il Nilo, nel punto di congiungimento tra Alto e Basso Egitto.\nAl momento della conquista arabo-musulmana dell'Egitto da parte di \u02bfAmr b. al-\u02bf\u0100\u1e63 nel 639, la fortezza fu integrata all'accampamento militare di al-Fus\u1e6d\u0101\u1e6d, immediatamente destinata a trasformarsi nel primo nucleo di una nuova citt\u00e0.\nLe dinastie musulmane successive, gli Abbasidi e i Tulunidi, fondarono senza soluzione di continuit\u00e0 con Fus\u1e6d\u0101\u1e6d, gli insediamenti umani di al-\u02bfAskar (750) e di al-Qa\u1e6d\u0101\u02be\u012b\u02bf (868) prima che la citt\u00e0 risultante da questi processi aggregativi prendesse infine nel 969 il nome di al-Q\u0101hira per opera dei Fatimidi. Fus\u1e6d\u0101\u1e6d e Mad\u012bnat al-Q\u0101hira al-Mu\u02bfizziyya (La citt\u00e0 vittoriosa dell'[Imam] al-Mu'izz, l'attuale via al-Mu\u02bfizz nella Cairo storica) furono attorniate da un unico sistema murario difensivo, su cui si ergeva a protezione la Cittadella (al-Qal\u02bfa) costruita sulla collina di al-Muqa\u1e6d\u1e6dam, su cui andranno a governare, a partire dal 1173, i sultani ayyubidi e i loro successori Mamelucchi ed ai suoi piedi si estende l'immesso cimitero di Qarafa.\nLa fortezza di Babilonia si trasform\u00f2 in breve tempo in un'enclave cristiana ed ebraica. La maggior parte delle antiche chiese copte sono situate sulle rovine della fortezza, in particolare la chiesa di \"al-Mu\u02bfallaqa\" (Chiesa Sospesa), costruita nel V secolo sul portale sud, e la chiesa greca-ortodossa di San Giorgio (\"M\u0101r Girgh\u012bs\"), costruita sopra una delle torri che sormontano il portale della fortezza, di cui essa mantiene l'andamento tondeggiante.\nLe rovine della fortezza sono ancora visibili all'interno del Museo copto del Cairo., in Via Mar Girgis (via San Giorgio), a Fus\u1e6d\u0101\u1e6d (Mi\u1e63r al-Qad\u012bma Cairo Vecchia)."}
{"id": "3252156", "revid": "131358", "url": "https://it.wikipedia.org/wiki?curid=3252156", "title": "Barra brava", "text": ""}
{"id": "3252157", "revid": "131358", "url": "https://it.wikipedia.org/wiki?curid=3252157", "title": "Barras bravas", "text": ""}
{"id": "3252159", "revid": "131358", "url": "https://it.wikipedia.org/wiki?curid=3252159", "title": "Torcida", "text": ""}
{"id": "3252162", "revid": "1543377", "url": "https://it.wikipedia.org/wiki?curid=3252162", "title": "Hans Leutenegger", "text": "Biografia.\nAi XI Giochi olimpici invernali(edizione disputatasi nel 1972 a Sapporo, Giappone) vinse la medaglia d'oro nel Bob a quattro con i connazionali Jean Wicki, Edy Hubacher e Werner Camichel, partecipando per la nazionale svizzera, superando quella italiana e la tedesca.\nIl tempo totalizzato fu di 4:43,07, con un distacco inferiore al secondo rispetto alle altre classificate 4:43,83 e 4:43,92 i loro tempi."}
{"id": "3252166", "revid": "1442080", "url": "https://it.wikipedia.org/wiki?curid=3252166", "title": "Karl Koller (calciatore)", "text": "Secondo l'IFFHS \u00e8 stato uno dei migliori cento calciatori europei del XX secolo.\nCarriera.\nGiocatore.\nClub.\nHa giocato per tutta la sua carriera, dal 1949 al 1966, con il First Vienna, con cui ha vinto un campionato e una Coppa d'Austria.\nNazionale.\nHa debuttato con la Nazionale austriaca nel 1952 in un'amichevole contro il Belgio ed ha partecipato ai Mondiali del 1954, raggiungendo il terzo posto, e del 1958, in cui ha segnato un gol contro l'Inghilterra.\nIn totale ha collezionato con la Nazionale 86 presenze ed ha segnato 5 gol. \u00c8 il quinto giocatore austriaco per numero di presenze in Nazionale.\nAllenatore.\nNel 1967, terminata la carriera da giocatore, ha allenato per una stagione il 1. Wiener Neust\u00e4dter SC."}
{"id": "3252172", "revid": "599013", "url": "https://it.wikipedia.org/wiki?curid=3252172", "title": "Sa\u0161a Ognenovski", "text": "Carriera.\nClub.\nSegna una rete l'11 dicembre 2010 nella partita Al-Wahda-Seongnam Ilhwa Chunma 1-4 del mondiale per club.\n\u00c8 stato eletto giocatore asiatico del 2010.\nNazionale.\nNella semifinale di Coppa d'Asia Australia-Uzbekistan segna il provvisorio 2-0 (il suo primo gol in nazionale)."}
{"id": "3252173", "revid": "89688", "url": "https://it.wikipedia.org/wiki?curid=3252173", "title": "Bassisti", "text": ""}
{"id": "3252185", "revid": "287204", "url": "https://it.wikipedia.org/wiki?curid=3252185", "title": "Bombardamento a tappeto", "text": "Il bombardamento a tappeto (o bombardamento d'area o anche bombardamento di saturazione) \u00e8 una tecnica di bombardamento aereo consistente nel colpire in maniera indiscriminata vaste aree, spesso urbane di territorio nemico, con lo scopo diretto di distruggere il morale della popolazione al fine di fiaccarne la resistenza, gli impianti di produzione industriale, le linee di comunicazione, le infrastrutture, i centri logistici. Differisce, dunque, dal bombardamento finalizzato alla distruzione diretta degli obiettivi militari. Questa pratica \u00e8 stata largamente adoperata durante la seconda guerra mondiale, soprattutto dalle forze aeree inglesi ed americane; grosse squadre di bombardieri (a volte oltre un migliaio) riversavano bombe a caduta libera sul territorio nemico, spesso con un elevato rapporto in ordigni incendiari (termite, napalm, fosforo bianco e simili), colpendo cos\u00ec bersagli di dimensioni molto ampie. Talora il bombardamento a tappeto ebbe la finalit\u00e0 di distruggere personale o materiale, talaltra era esplicitamente pensato come mezzo per demoralizzare o punire la popolazione civile (si parla, in questo caso, di terrorismo aereo). Spesso alle bombe incendiarie si affiancava il lancio di bombe ritardate o a tempo, con il fine di uccidere i pompieri impiegati nello spegnimento degli incendi. Con questo meccanismo si potevano talora produrre delle vere e proprie tempeste di fuoco.\nL'origine della dottrina.\nIl primo bombardamento aereo di cui si ha notizia venne sperimentato dagli austriaci durante l'assedio di Venezia nel 1849.\nIn quel caso vennero impiegate bombe spolettate con miccia trasportate a mezzo di aerostato.\nNel 1911, nel corso della guerra italo turca gli italiani sperimentarono il primo bombardamento con bombe gettate da aeroplano.\nSeguirono nel 1912 bombardamenti aerei da parte dei bulgari nel corso della prima guerra balcanica.\nIl bombardamento aereo divenne operazione usuale durante la prima guerra mondiale, quando la possibilit\u00e0 di gettare bombe alla maggior distanza possibile costitu\u00ec un elemento essenziale della guerra di trincea.\nSebbene questi attacchi fossero inizialmente portati con strumenti terrestri come artiglieria pesante e cannoni ferroviari, apparve evidente il vantaggio del neonato mezzo aereo, che risolveva i problemi di scarsa mobilit\u00e0 e di difficolt\u00e0 di approvvigionamento dei supercannoni a terra.\n\u00c8 in questo periodo che divent\u00f2 chiaro che le guerre future si sarebbero sempre pi\u00f9 risolte nel cielo e che si form\u00f2 la dottrina del bombardamento tattico.\nContemporaneamente, la dottrina militare e politica comprese che la potenza aerea poteva essere usata per colpire i \"centri vitali\" logistici del nemico, come le industrie e le infrastrutture di trasporto e, addirittura, per colpire direttamente la popolazione civile, fino ad allora relativamente poco coinvolta dalle guerre non direttamente combattute sul proprio territorio.\nTutte le nazioni concorsero alla diffusione di questa dottrina. Negli Stati Uniti, nel 1925, il generale pilota Billy Mitchell fu condannato dalla corte marziale per insubordinazione dopo le sue dure critiche ed accuse di incompetenza nei confronti di esercito e la marina, in particolare quelle seguite alla perdita del dirigibile USS Shenandoah (ZR-1). Ciononostante, dimessosi dall'esercito, Mitchell dedic\u00f2 il resto della sua vita a scrivere articoli e a tenere conferenze sull'importanza della tecnica rivoluzionaria del bombardamento aereo dei paesi nemici, rifiutandosi di trovare alcunch\u00e9 di illegale o immorale in questa strategia e riuscendo in buona misura a convincere i vertici della marina. Le sue parole ebbero larga eco negli ambienti militari, tanto che a Mitchell fu in seguito intitolato uno dei pi\u00f9 importanti bombardieri statunitensi, il North American B-25 \"Mitchell\".\nSimili posizioni furono sostenute anche dal russo naturalizzato statunitense Alexander de Seversky, nel suo libro \"Victory Through Air Power\" del 1942. Il libro ebbe un tale successo che Walt Disney ne elabor\u00f2 un documentario (in parte disegno animato in parte con de Seversky come narratore) dal medesimo titolo.\nIn Italia, il generale Giulio Douhet pubblic\u00f2 un pamphlet in cui si sosteneva che l'avanzata delle truppe poteva essere facilitata dalla confusione che il panico avrebbe prodotto colpendo la popolazione civile del territorio nemico. Il panico avrebbe potuto essere \"consegnato per via aerea\".\nIn Germania, posizioni analoghe furono sostenute dal generale Erich Ludendorff nel suo libro \"Der Totale Krieg\" (\"La guerra totale\"), pubblicato nel 1935, in cui sosteneva che i civili dovessero essere considerati come combattenti e trattati conseguentemente. A differenza di Mitchell, Ludendorff incontr\u00f2 l'adesione del governo e, in particolare, del gerarca nazista ed ex-pilota Hermann G\u00f6ring.\nBombardamenti durante la Guerra civile spagnola.\nDurante la Guerra civile spagnola vi fu un'importante transizione dal biplano al monoplano nei velivoli da bombardamento. Da parte repubblicana vi furono i primi bombardamenti strategici sulle citt\u00e0 con perdite nella popolazione civile, come quelli su Saragozza, Siviglia e Cordova nell'agosto 1936; successivamente, il 23 luglio 1937, cinque aerei repubblicani, in realt\u00e0 sovietici, bombardarono la citt\u00e0 di C\u00e1ceres causando 31 morti e 64 feriti, 4 dei quali morirono in seguito;altri obiettivi furono Burgos, Alba de Tormes (Salamanca), Navalcarnero, Segovia, Cantalejo (Segovia), C\u00e1ceres, C\u00f3rdoba, Daroca y Calatayud, Miranda de Ebro, Granada con centinaia di vittime tra la popolazione, e ancora tra aprile e dicembre 1937 su Palma di Maiorca, Granada e Talavera de la Reina.\nDa parte tedesca, la dottrina di G\u00f6ring aveva l'appoggio entusiasta di Adolf Hitler, ma richiedeva una verifica sul campo. L'occasione fu colta con la partecipazione della Germania in appoggio a Francisco Franco alla guerra civile spagnola. Pochi giorni dopo il bombardamento di Durango, che pochi giorni prima era stata duramente colpita dall'aviazione legionaria italiana con circa 200 morti verso le 4 e mezza del pomeriggio del 26 aprile 1937, venticinque bombardieri Junkers Ju 52 e Heinkel He 111 della Legione Condor, con al comando Wolfram von Richthofen (cugino del \"Barone Rosso\"), scortati da una ventina di caccia Messerschmitt Bf 109 e Fiat C.R.32, attaccarono la citt\u00e0 basca di Guernica ed il ponte di Renter\u00eca, sul fiume Oca. La citt\u00e0 non era provvista di alcuna difesa, all'azione parteciparono anche tre bombardieri Savoia-Marchetti S.M.79 comandati dal Capitano Gori Cartillani, scortati da due squadriglie di caccia, al comando del tenente Ricci e del capitano Viola dell'Aviazione Legionaria italiana. La citt\u00e0 continu\u00f2 a bruciare per giorni, e alla fine risult\u00f2 distrutta per oltre il 70%. Le diverse storiografie sostennero differenti numeri di vittime: 1\u00a0650 civili secondo i repubblicani (dato riportato anche sul New York Times), addirittura nessuno per i nazionalisti, che sostenevano l'inesistenza del bombardamento e accusavano i repubblicani di avere appiccato volontariamente l'incendio alla citt\u00e0. Da testimonianze indipendenti si scopre come il bombardamento caus\u00f2, invece, circa 300 vittime. Durante il prosieguo della guerra, altre citt\u00e0 vennero bombardate dai nazionalisti come Madrid il 23 ottobre 1937 e nei giorni successivi.\nIl 28 aprile, il New York Times riport\u00f2 la notizia con un articolo di George Steer (peraltro non testimone oculare), che venne subito ripreso e tradotto dal L'Humanit\u00e9. Pablo Picasso dipinse \"Guernica\" proprio in memoria dell'accaduto. Il parlamento tedesco ha presentato scuse formali per il bombardamento di Guernica il 24 aprile 1999. L'esperienza della guerra di Spagna convinse (erroneamente) l'aeronautica tedesca della superiorit\u00e0 del bombardiere medio, come ad esempio gli Heinkel He 111 e i Dornier Do 17, (entrambi in grado di operare solo di giorno e con un'autonomia di circa 1\u00a0200-2\u00a0000\u00a0km) come arma strategica e dell'aereo da attacco al suolo, come il Junkers Ju 87 Stuka, come arma tattica. I numeri di velivoli coinvolti in queste azioni furono comunque al pi\u00f9 di poche decine e a distanze relativamente limitate dalle basi di partenza, e servirono a trovare riscontri pratici alle teorizzazioni formulate oltre che a portare il terrore tra la popolazione civile.\nBombardamento di Coventry.\nNella seconda guerra mondiale i bombardamenti diretti a colpire i civili iniziarono con i bombardamenti tedeschi su Varsavia e Rotterdam (che fu praticamente rasa al suolo) e proseguirono con un botta e risposta tra Germania e Inghilterra, sintetizzato dalle vicende di Coventry. La citt\u00e0, una delle architetture medioevali meglio conservate d'Europa, ospitava diverse fabbriche di interesse militare, che erano state spostate al di fuori delle zone residenziali per ridurre i rischi per la popolazione.\nIl 25 giugno 1940 cinque bombe tedesche colpirono l'aeroporto della citt\u00e0 di provocando 16 morti. Un'altra incursione, il 25 agosto, distrusse il cinema e in ottobre, in diversi raid vennero uccise 176 persone. Dal canto suo, l'8 novembre, la RAF bombard\u00f2 Monaco, citt\u00e0 in cui fu fondato il Partito Nazista.\nLa vendetta di Hitler si concretizz\u00f2 nell'operazione \"Sonata al chiaro di luna\": al tramonto del 16 novembre, circa 500 aerei si levarono dai campi di volo della Francia occupata diretti su Conventry. I bombardieri erano dotati di un sistema di navigazione radioassistita, chiamato X-Ger\u00e4t, in grado di guidare i velivoli verso il bersaglio attraverso segnali radio usati come radiofari. Alle 7 di sera le sirene antiaeree di Coventry cominciano a suonare. Venti minuti dopo, la citt\u00e0 viene illuminata dai bengala lanciati dai bombardieri, seguiti dalle bombe incendiarie al fosforo, che non possono essere spente dall'acqua. Gli incendi avevano lo scopo di illuminare il bersaglio per gli aerei che sarebbero seguiti. Alle 7.30, la seconda ondata di aeroplani colpisce con oltre 500 tonnellate di esplosivo e ulteriori bombe incendiarie. Le industrie in periferia sono appena sfiorate e la maggior parte delle bombe cadono nel centro della citt\u00e0.\nVerso le 20.00, in centro infuriano centinaia di incendi e l'antiaerea non \u00e8 pi\u00f9 in grado di opporre alcuna resistenza. Le sirene suonarono il cessato allarme alle 6.15 del mattino; la citt\u00e0 era ridotta ad un cumulo di macerie fumanti. L'attacco provoc\u00f2 1.236 morti e 1.746 feriti.\nLa devastazione fu cos\u00ec vasta che i termini \"coventrieren\", \"to Coventrate\" e \"Coventrizzare\" entrarono nelle lingue tedesca, inglese ed italiana come sinonimo di \"devastare con bombardamento aereo\". Due giorni dopo, per risposta, la RAF bombard\u00f2 per la prima volta Amburgo.\nNegli ultimi anni della guerra i tedeschi sperimentano per la prima volta l'uso terroristico di missili. Le V1, volando a velocit\u00e0 subsonica e con una rotta di crociera, erano rilevate dai radar e potevano, sia pure con difficolt\u00e0, a causa della loro velocit\u00e0, essere intercettate dai caccia o abbattute dall'artiglieria contraerea con proiettili dotati di spolette di prossimit\u00e0. In particolare i caccia inglesi potevano arrivare ad avere una velocit\u00e0 simile lanciandosi in picchiata verso il razzo.\nLe V2 lanciate sull'Inghilterra avevano precisione scarsa ma non erano intercettabili perch\u00e9 dotate di velocit\u00e0 supersonica e traiettoria balistica, irraggiungibile da parte degli aerei., Il loro impatto psicologico era devastante: al contrario dei normali aerei, la loro velocit\u00e0 supersonica impediva che la popolazione fosse allertata, e il missile esplodeva sul bersaglio senza alcun preavviso visivo o sonoro.\nLa dottrina dell\u2019Area Bombing.\nI tedeschi colpirono numerose volte Londra tra il 1940 e il 1941, ma, al termine della battaglia d'Inghilterra, la Luftwaffe aveva perso moltissimi velivoli e, parallelamente, l'Inghilterra aveva decisamente rafforzato le proprie difese, cos\u00ec per un paio d'anni, i raid sia inglesi sia tedeschi si diradarono notevolmente.\nLa svolta avvenne quando il fisico Frederick Lindemann entr\u00f2 nel Gabinetto di Guerra di Winston Churchill. Nel 1942, Lindemann present\u00f2 uno studio in cui si invocava una campagna di bombardamenti strategici delle citt\u00e0 tedesche allo scopo non solo di colpire i centri industriali pi\u00f9 importanti ma di distruggere deliberatamente il maggior numero di abitazioni, per ridurre la forza lavoro disponibile. Le case popolari dei quartieri operai, con la loro densit\u00e0, sembravano un bersaglio adatto all'uso delle bombe incendiarie. Il Gabinetto accett\u00f2 la proposta e il Maresciallo dell'Aria Arthur \"Bomber\" Harris venne nominato comandante in capo del Comando Bombardieri nel febbraio 1941.\nAll'industria venne richiesto un massiccio sforzo produttivo per la costruzione dei bombardieri strategici quadrimotore Handley Page Halifax e Avro Lancaster, con autonomia di circa 3.000\u00a0km, quota operativa superiore ai 7.000\u00a0m e, soprattutto, in grado di operare di notte.\nLa prima applicazione della nuova dottrina, nota come bombardamento a tappeto, avvenne il 30 maggio 1942 su Colonia. I circa mille bombardieri ottennero un risultato inferiore alle attese, a causa di errori di puntamento e alla mancanza di coordinamento, ma nel giro di un anno il sistema divent\u00f2 micidialmente efficiente. La citt\u00e0 bersaglio veniva sorvolata di notte da cacciabombardieri Mosquito che, grazie alla loro velocit\u00e0 e all'altitudine di volo risultavano praticamente al sicuro. Questi, sfruttando il sistema radar, da poco inventato, lanciavano con estrema precisione bengala rossi su punti specifici della citt\u00e0.\nImmediatamente dopo, il \"Bomber stream\" di centinaia di bombardieri, seguendo i segnali lasciati, rovesciava da altissima quota tonnellate di bombe esplosive e incendiarie. Un singolo Lancaster era in grado di trasportare tra le 6 e le 10 tonnellate di ordigni. Con questo sistema venne colpita, a successive ondate il 24, il 27 e il 29 luglio 1943, in una missione denominata operazione Gomorrah, Amburgo, che pag\u00f2 con oltre 50.000 vittime e pi\u00f9 di un milione di senzatetto. La stessa sorte tocco a Kessel il 2 ottobre 1943, a Berlino tra novembre 1943 e marzo 1944, Norimberga nel marzo 1944 e a numerose altre citt\u00e0. Pi\u00f9 della met\u00e0 della citt\u00e0 di Colonia fu rasa al suolo in questo modo.\nBombardamento di Milano.\nDal 1940 al 1945 Milano, importante centro industrializzato d'Italia, fu oggetto di ripetuti bombardamenti ad opera degli aerei inglesi e statunitensi.\nNotevoli i danni al patrimonio artistico. Particolarmente, in occasione delle incursioni del mese di agosto dell'anno 1943, vennero danneggiati il Duomo, la Basilica di Sant'Ambrogio, le Chiese di Santa Maria delle Grazie (l\"Ultima cena\" di Leonardo da Vinci fortunatamente non sub\u00ec danno), Sant'Eustorgio, San Satiro, San Tommaso, San Sebastiano, San Bernardino e San Carlo. Subirono altres\u00ec danni il Castello Sforzesco, la Galleria Vittorio Emanuele II, la Scala, la Ca' Granda, Palazzo Reale, Palazzo Sormani e molti altri edifici d'interesse storico od artistico.\nBombardamento di Dresda.\nIl punto culminante venne raggiunto nel febbraio 1945 con l'attacco, nel corso dell'operazione Thunderclap, alla citt\u00e0 barocca di Dresda. La notte del 13 febbraio, 796 Lancaster sganciarono 1\u00a0478 tonnellate di bombe ad alto potenziale e 1.182 tonnellate di bombe incendiarie. L'aeronautica tedesca, ormai in ginocchio, non fu in grado di opporre alcuna resistenza. Tre ore dopo, altri 529 Lancaster colpirono Dresda con 1\u00a0800 tonnellate di esplosivo. A mezzogiorno del 14, le fortezze volanti delle forze aeree Americane sganciarono altre 771 tonnellate di bombe, ripetendosi il giorno dopo con ulteriori 466 tonnellate.\nLa citt\u00e0 si trasform\u00f2 in un unico incendio. Alla fine, delle 28\u00a0410 case che costituivano il centro della citt\u00e0, 24\u00a0866 erano distrutte e un'area di 15\u00a0km quadrati completamente rasa al suolo, causando circa tra 18.000 e 25.000 vittime.\nL'impatto psicologico sui superstiti fu devastante. Lo scrittore statunitense Kurt Vonnegut, prigioniero in un campo nei dintorni di Dresda durante il bombardamento, narr\u00f2 la sua esperienza in \"Mattatoio n. 5\", uno dei suoi libri pi\u00f9 famosi.\nBombardamento di Hiroshima e Nagasaki.\nSul fronte del pacifico, fino al 1944 la distanza tra le possibili base aeree statunitensi e il Giappone rendeva impossibile qualsiasi tentativo di attacco al suolo nemico. Una sola azione, pi\u00f9 che altro propagandistica, venne portata a termine il 18 aprile 1942 da una formazione di 16 B-25 al comando del colonnello Doolittle decollati dalla portaerei USS \"Hornet\" che colpirono T\u014dky\u014d e Yokohama.\nLa svolta si ebbe con l'entrata in produzione, nel 1944, dei Boeing B-29 Superfortress, con un'autonomia di oltre 6.000\u00a0km, e con la concomitante conquista delle isole Marianne, che rendeva l'arcipelago nipponico entro il raggio di azione dei bombardieri americani. Inizialmente, vennero tentati dei bombardamenti diurni da alta quota su Tokyo, Nagoya, Osaka e K\u014dbe. Visti gli scarsi risultati, il generale Curtis LeMay, comandante del XXI Comando Bombardieri di stanza alle isole Marianne, pass\u00f2 ai bombardamenti incendiari. Furono impiegate bombe incendiarie sulle citt\u00e0 giapponesi, particolarmente vulnerabili a simili attacchi a motivo dell'impiego del legno quale materiale edilizio.\nLa prima citt\u00e0 colpita fu, il 3 febbraio 1945, K\u014dbe. Tokyo venne colpita in tre riprese, il 24 febbraio, il 10 marzo e il 26 maggio. Oltre 41\u00a0km quadrati della citt\u00e0, quasi interamente costruita in bamb\u00f9, bruciarono; le stime indicano circa 100\u00a0000 vittime.\nUno degli atti pi\u00f9 controversi della seconda guerra mondiale furono comunque i bombardamenti atomici di Hiroshima e Nagasaki, che causarono circa 90\u00a0000 morti all'esplosione. Se da una parte il Giappone aveva parlato di \"150 milioni di martiri\" per intendere che il suolo nipponico sarebbe stato difeso fino alla morte, il presidente Harry S. Truman decise l\u2019utilizzo degli ordigni nucleari per terminare in modo definitivo la guerra e costringere il governo giapponese - che fino all\u2019ultimo era favorevole ad una continuazione della guerra - alla resa senza condizioni.\nQuestioni etiche.\nSe il bombardamento a tappeto sia o meno stato efficace, \u00e8 a 75 anni dalla fine della seconda guerra mondiale ancora motivo di accese polemiche. Quello che \u00e8 certo \u00e8 che non ottenne mai risultati pari alle aspettative di un cedimento rapido della controparte, piegata dalle perdite e distruzioni materiali.\nNonostante i bombardamenti, sia in Giappone che in Germania durante il 1944-45 la produzione industriale di tipo bellico, nonostante la drammatica crisi alimentare, raggiunse punte incredibilmente alte, e per giunta con le armi dei tipi pi\u00f9 moderni. \u00c8 evidente che il dispendio di risorse per costruire 50.000 bombardieri pesanti e la perdita di quasi 100.000 uomini non ottenne i risultati sperati in tal senso.\nIl teatro europeo.\nQuello che viene tuttora dibattuto \u00e8 se la teoria del bombardamento a tappeto davvero fin\u00ec per accorciare la guerra oppure fosse conveniente insistere con attacchi mirati, condotti da equipaggi selezionati e a bassa quota. Questa era la tesi del famoso pilota di bombardieri Guy Gibson, autore tra l'altro delle missioni contro la Ruhr, utilizzata in un certo qual modo anche dall'aereo noto in Italia come \"Pippo\", e che erano in evidente opposizione a quelle del comandante del comandante inglese Bomber Harris. Il risultato finale sul fronte tedesco \u00e8 comunque noto: il paese non capitol\u00f2 fino a quando la capitale non venne espugnata casa per casa.\nGli statunitensi in Europa nella maggior parte dei casi evitarono bombardamenti indiscriminati, anche quando gli inglesi agirono in tal senso con una notevole progressione dal 1942 in poi. In Giappone invece gli Americani, applicarono in pieno le teorie del \"terror bombing\", detto anche \"carpet bombing\" o addirittura \"de-housing\", ovvero la teoria che motivava i bombardamenti sulle citt\u00e0 indirizzandoli in teoria prevalentemente alle distruzioni materiali piuttosto che all'uccisione di civili.\nIl fronte del Pacifico.\nSul fronte del Pacifico invece lo sgancio delle due bombe atomiche ottenne certamente l'effetto desiderato. Va detto per\u00f2 che il Giappone era oramai in ginocchio e senza pi\u00f9 alleati, non aveva pi\u00f9 riserve alimentari n\u00e9 petrolifere. Era sostanzialmente senza speranza sin dalla caduta di Okinawa, e .\nComunque siano andate le cose, le spiegazioni dichiarate a tutt'oggi dalla maggior parte degli storici e militari statunitensi (come anche dagli inglesi con la Germania) per giustificare le massicce distruzioni prima \"convenzionali\" poi nucleari sul territorio giapponese non possono essere razionalmente giustificate.\nLa teoria che l'uso delle atomiche potesse aver salvato molte pi\u00f9 vite umane (americane) di quante ne spense ha indignato anche un filosofo politico statunitense, Mike Walzer, che l'ha definita nel suo libro \"Guerre giuste e ingiuste\" come \u00abgrottesca, blasfema, spaventosa ed orrenda\u00bb, questione sottoposta a critiche anche da Lifton e Markusen in un'altra opera non casualmente intitolata \"The genocidal mentality: the Nazi holocaust and nuclear threat\".\nEppure, come documentato anche in alcune interviste TV, molti dei reduci degli equipaggi che sganciarono la \"bomba\" sono rimasti convinti che quella era l'azione giusta da fare per porre finalmente termine alla guerra. Anche il famoso asso dell'aviazione della marina giapponese Sabur\u014d Sakai dichiar\u00f2 nella sua autobiografia che se gli Stati Uniti non avesse usato le bombe atomiche, i giapponesi avrebbero continuato a combattere casa per casa fino all'ultimo.\nParadossalmente, \u00e8 poi altrettanto indubbio che proprio il successo della campagna aerea ha dimostrato come lo sbarco anfibio in Giappone non fosse l'unico modo per piegare l'Arcipelago. Gli statunitensi avrebbero potuto considerare che nelle sue condizioni, tale paese non avrebbe resistito verosimilmente che per qualche mese ancora.\nPu\u00f2 essere considerata anomala la rapidit\u00e0 che ebbero gli USA nell'usare l'atomica anche su Nagasaki, appena 3 giorni dopo Hiroshima. Ufficialmente, questo fu dovuto al fatto che le autorit\u00e0 giapponesi non risposero subito all'ingiunzione di resa richiesta dal comando americano. Molti storici hanno avanzato invece l'ipotesi che, essendo la seconda atomica di tipo diverso (al plutonio), l'interesse era di \"testarla\" anch'essa su di un bersaglio reale (la primissima arma nucleare, detonata ad Alamogordo, era in effetti al plutonio) prima che i giapponesi si arrendessero. Quel che \u00e8 certo, \u00e8 che a quel punto non esisteva pi\u00f9 nessun motivo di natura meramente militare per avere tale premura.\nInteressante l'ipotesi formulata nel 1947 da un fisico nucleare britannico e futuro premio Nobel per la fisica P.M.S. Blackett.\nL'impiego dell'arma atomica era da riguardarsi piuttosto come il primo atto della guerra fredda che come l'atto conclusivo della seconda guerra mondiale.\nLa bomba, accelerando la capitolazione del Giappone avrebbe prevenuto l'attacco sovietico in Manciuria ovvero, quantomeno, ne avrebbe limitato gli effetti.\nIn ogni caso l'impiego dell'arma atomica sarebbe stato un non molto velato monito per l'Unione Sovietica, che da alleato in guerra si andava mutando in avversario in pace(P.M.S. Blackett:\" Conseguenze politiche e militari dell'energia atomica \", Torino, Einaudi, 1949).\nAltri storici sostengono invece che, date le terribili condizioni in cui i giapponesi tenevano i prigionieri e anche i civili nelle terre da loro conquistate in Asia continentale, tanto valesse abbreviare in ogni modo la guerra e liberare tutte quelle persone che rischiavano la morte entro breve tempo. Questa tesi potrebbe essere considerata valida, ma l'idea di uccidere centinaia di migliaia di civili in cambio di questo beneficio fa tornare direttamente alla definizione di Walzer, tanto pi\u00f9 che ad Hiroshima esisteva un campo di prigionia in cui erano rinchiusi anche militari americani, morti a loro volta nell'esplosione.\nUn altro tema, meno nobile senz'altro, che viene a dover essere citato \u00e8 quello del razzismo e dell'odio che negli Usa era presente contro i \"musi gialli\", come testimoniato anche dalle condizioni degli immigrati giapponesi internati durante la guerra nei campi di prigionia. Questo sentimento era chiaramente esasperato dall'attacco a Pearl Harbor, ma gi\u00e0 preesistente e ulteriormente acceso dalla propaganda bellica.\nL'opinione pubblica si compatt\u00f2 in maniera straordinaria dopo il proditorio attacco, ma l'analisi critica del come ci si arriv\u00f2, ed in particolare di come Roosevelt ne fosse al corrente, almeno a grandi linee non venne e apparentemente non viene affrontata. L'errore capitale dei giapponesi di presentare la dichiarazione di guerra \"in ritardo\" condon\u00f2 tutto. E l'opinione pubblica americana ha sempre avuto la tendenza a giustificare la campagna di bombardamenti sul Giappone come definitiva \"vendetta\" per Pearl Harbor, sorvolando tra l'altro anche sul fatto che l\u00ec i giapponesi colpirono esclusivamente un obiettivo militare. D'altro canto, i soldati giapponesi non erano solo disprezzati dal punto di vista razziale, ma anche temutissimi per la loro propensione a combattere fino alla morte in qualunque situazione.\nI massacri di Tarawa, Pelielu, Iwo Jma e Okinawa stavano a dimostrarlo.\nIn sostanza, occorre ricordare che l'arte militare contempla la presa di una fortezza o per colpo di mano o per assedio. Visto e considerato che il colpo di mano sarebbe stato troppo dispendioso, allora non restava che l'assedio, Il problema fondamentale \u00e8 che assediare una piazzaforte (tantopi\u00f9 un Paese intero) difesa da una guarnigione determinata risulta spesso incalcolabilmente costoso non solo in termini di vite umane, ma anche in termini puramente economici.\nForse da parte americana manc\u00f2 la volont\u00e0 di aprire un dialogo ora che il Giappone era prostrato. \u00c8 pur vero che ci\u00f2 che manc\u00f2 da parte giapponese, nonostante la ormai netta sconfitta militare, furono iniziative credibili e non tardive (le trattative - attivate informalmente e solo coi Sovietici, non gli Americani - erano ancora allo stadio embrionale nel tardo luglio 1945, due settimane prima di Hiroshima) volte a trattare una resa che tenesse conto della drammatica realt\u00e0 dei fatti.\nQuello che \u00e8 certo, \u00e8 che l'era atomica allora inaugurata pose gli USA, gi\u00e0 incomparabilmente superiori in termini industriali ed economici e per di pi\u00f9 non devastati dalla guerra nel territorio metropolitano, su di un piano in quel tempo realmente irraggiungibile per qualunque altra potenza rimasta tra le macerie del resto del mondo.\nUtilizzo in epoca moderna.\nGuerra di Corea.\nA soli cinque anni dalla fine del conflitto mondiale si verific\u00f2 una nuova occasione per il bombardamento strategico.\nIl 25 giugno 1950 le forze nordcoreane varcarono la linea di demarcazione del 38\u00ba parallelo avanzando verso sud.\nIl Consiglio di Sicurezza dell'O.N.U. prontamente condann\u00f2 la Corea del Nord quale aggressore invitando gli Stati membri a fornire la massima assistenza alla Corea del Sud.\nUna s\u00ec netta condanna e le conseguenti disposizioni furono rese possibili dall'assenza del Delegato dell'U.R.S.S. che imped\u00ec a questa potenza di esercitare il diritto di veto.\nL'U.R.S.S. boicottava infatti i lavori dell'O.N.U. dolendosi che il seggio permanente riservato alla Cina nel Consiglio di Sicurezza fosse occupato dal rappresentante del governo di Chiang Kai Shek.\nBombardamento di Hanoi.\nAl termine della guerra, anche se le notizie sull'effetto dei bombardamenti a tappeto si diffusero nel mondo, il Tribunale di Norimberga non ritenne di dover discutere l'argomento. La quarta Convenzione di Ginevra, nel 1949, stabil\u00ec un generico obbligo di protezione della popolazione civile, ma il clima della Guerra fredda non ne favor\u00ec l'applicazione pratica.\nDurante la guerra del Vietnam, il generale LeMay disse che il Vietnam del Nord doveva essere \u00abriportato all'et\u00e0 della pietra\u00bb. Gli Stati Uniti, nel corso dell'Operazione Linebacker II, scaricarono tonnellate di bombe su Hanoi e Haiphong nel cosiddetto bombardamento di Natale del 1972. I bombardieri B-52 vennero usati, fino all'estate del 1973, anche per colpire la Cambogia ed il Laos, nonostante nessuna guerra fosse formalmente in atto.\nCiononostante, da una parte la sempre minore accettabilit\u00e0 politica e sociale delle azioni contro la popolazione civile, manifestata da intellettuali (Noam Chomsky) e artisti (Jane Fonda), e, dall'altra, la scarsa efficacia dello strumento in guerre di guerriglia costrinse i governi a rinunciare ai bombardamenti strategici.\nFinalmente, nel 1977, il I Protocollo Aggiuntivo della Convenzione di Ginevra, band\u00ec esplicitamente i bombardamenti di citt\u00e0, villaggi e altre aree contenenti concentrazioni di civili. Il protocollo proibisce esplicitamente l'attacco per bombardamento e ogni altro mezzo che tratta come un singolo obiettivo militare un insieme di obiettivi militari chiaramente distinti.\nCiononostante, le potenze nucleari continuano a mantenere arsenali di missili balistici muniti di bombe H che altro uso non possono avere se non quello del bombardamento strategico delle popolazioni civili.\nLa guerra del Golfo.\nFinita la guerra del Vietnam, non si hanno pi\u00f9 bombardamenti massicci contro la popolazione civile. Costi, efficacia e, non per ultimi, motivi umanitari, spingono i paesi, capitanati dagli Stati Uniti, a sviluppare armi di precisione, in grado di colpire singoli obiettivi. Ciononostante, azioni al di fuori di guerre contro obiettivi non esplicitamente militari, con scopi strategici, terroristici o di esecuzione mirata, vengono compiuti da vari paesi.\nIl 7 giugno 1981, una stormo di F-15 e F-16 israeliani distrusse la centrale nucleare in costruzione a Osirak in Iraq.\nIl 14 aprile 1986, Ronald Reagan ordin\u00f2 raid aerei, nell'operazione chiamata \"Canyon El Dorado\" contro le citt\u00e0 libiche di Tripoli e Bengasi, in cui morirono 60 persone, tra cui la figlia del leader libico Mu\u02bfammar Gheddafi, vero obiettivo dell'attacco. Il giorno dopo, la Libia lanci\u00f2 due missili Scud B contro l'isola di Lampedusa, che ospita alcune installazioni dell'esercito statunitense. I missili, con una gittata di 290\u00a0km, caddero in mare aperto a circa quattro chilometri dall'isola.\nI bombardamenti strategici tornarono nel 1991, durante l'operazione Desert Storm per la liberazione del Kuwait dall'occupazione irachena. A partire dal 17 gennaio, per dodici giorni, oltre mille missioni al giorno colpirono l'Iraq con bombe intelligenti, bombe a grappolo e missili cruise. Per rappresaglia, l'Iraq lanci\u00f2 alcuni missili Scud verso l'Arabia Saudita e Israele.\nLa tecnologia delle nuove armi, basata su computer e sistema GPS, evit\u00f2 che la generalit\u00e0 delle infrastrutture civili subisse danni, ma, in ogni caso, morirono circa 2 000 persone.\nLa Guerra del Kosovo.\nLa popolazione civile viene maggiormente danneggiata nel 1999, quando la NATO interviene contro la Serbia con l'intento dichiarato di proteggere la popolazione del Kosovo (Operazione Allied Force). In realt\u00e0, a tutt'oggi, non \u00e8 chiaro se un intervento di questa portata fosse necessario e ha sollevato dubbi la dichiarazione dell'allora Segretario di Stato statunitense Madeleine Albright con cui si chiedeva \u00abA quale scopo avere il miglior esercito del mondo quando non puoi usarlo?\u00bb.\nIn ogni caso, con la motivazione che alcuni bersagli avessero doppio uso (civile e militare), furono distrutti quasi tutti i ponti sul Danubio, fattorie, centrali elettriche e infrastrutture di comunicazione. Particolarmente controversi sono stati gli attacchi al quartier generale del Partito Socialista Serbo, alla torre della Televisione di stato e, fatto che la NATO attribuisce ad un errore, ma non del tutto chiarito, all'Ambasciata Cinese di Belgrado.\nNuovi aspetti e conseguenze dei bombardamenti su obiettivi civili. Guerra ambientale e armi per la distruzione di massa indiretta.\nUna commissione dell'ONU ha visitato le principali citt\u00e0 serbe dove si sono registrati danni ambientali per misurarne l'entit\u00e0: Novi Sad, Opovo e soprattutto Pancevo, dove maggiore \u00e8 stata la contaminazione in seguito ad attacchi mirati ai suoi impianti chimici svoltisi a pi\u00f9 riprese dal 4 aprile sino all'8 giugno, quando la tregua era gi\u00e0 in vista, e dove la contaminazione raggiunta ha spinto i medici a sconsigliare la gravidanza per almeno due anni alle donne presenti in citt\u00e0 in quei giorni. Emerge dai sopralluoghi e dalle testimonianze dei responsabili della missione ONU, di rappresentanti del WWF e di altri ricercatori come non solo non si sia trattato di errori, n\u00e9 di interrompere il processo produttivo, ma di distruggere gli impianti e causare determinati danni ecologici. K. Krusewitz, docente di pianificazione ambientale dell'Universit\u00e0 di Berlino, rileva come si sia trattato di una nuova fase della guerra ecologica, paragonandola a quella pi\u00f9 estesa condotta in Vietnam. Altri sottolineano come si sia violato la convenzione di Ginevra del 1977 che vieta \"l'uso di armi e strategie belliche mirate determinare gravi, diffusi e duraturi danni all'ambiente naturale\". Viene anche mostrato a pi\u00f9 riprese come una vera e propria strage sia stata evitata solo grazie all'intervento di alcuni tecnici che hanno riversato nel Danubio le sostanze pi\u00f9 pericolose poco prima che le cisterne dove queste erano collocate venissero colpite, producendo reazioni chimiche, come la liberazione di fosgene, un gas usato dall'esercito durante la prima guerra mondiale, che avrebbero sterminato la popolazione.\nBibliografia.\nBombardamenti sull'Italia"}
{"id": "3252187", "revid": "1543377", "url": "https://it.wikipedia.org/wiki?curid=3252187", "title": "Werner Camichel", "text": "Biografia.\nAi XI Giochi olimpici invernali(edizione disputatasi nel 1972 a Sapporo, Giappone) vinse la medaglia d'oro nel Bob a quattro con i connazionali Jean Wicki, Hans Leutenegger e Edy Hubacher, partecipando per la nazionale svizzera, superando quella italiana e la tedesca.\nIl tempo totalizzato fu di 4:43,07, con un distacco inferiore al secondo rispetto alle altre classificate 4:43,83 e 4:43,92 i loro tempi."}
{"id": "3252190", "revid": "204012", "url": "https://it.wikipedia.org/wiki?curid=3252190", "title": "Move Over Darling", "text": ""}
{"id": "3252196", "revid": "38120", "url": "https://it.wikipedia.org/wiki?curid=3252196", "title": "Jack Frost", "text": "Jack Frost (noto anche come Padre Inverno o Jack Brina) \u00e8 un nome allegorico per l'inverno in inglese.\nDall'inizio del Novecento, \u00e8 talvolta presentato nella letteratura come figura elfica appartenente alla tradizione folcloristica nordeuropea; si crede che tale mito derivi dalla tradizione anglosassone e norrena, che lo vede come collaboratore di Babbo Natale. Il suo compito \u00e8 quello di far nevicare ovvero creare le condizioni climatiche tipiche del periodo invernale per mimetizzare Babbo Natale durante la consegna dei regali.\nJack Frost \u00e8 un personaggio elfico risalente alla tradizione vichinga, \u00e8 anche conosciuto come \"Jokul Frosti\" (Ghiacciolo Gelo).\nIn Inghilterra e negli Stati Uniti d'America, Jack \u00e8 una variante di \"vecchio uomo d'inverno\" (mastro gelo) ed \u00e8 ritenuto responsabile del tempo gelido, per il naso e le dita dei piedi congelate dal tempo e per la colorazione delle foglie in autunno. \u00c8 anche tenuto a lasciare i segni dell'inverno sulle abitazioni e nei boschi.\nA volte compare nella letteratura, nei film, in televisione, in canzoni e in videogiochi come un sinistro combina guai, ottenendo una discreta popolarit\u00e0 e diventando, a pieno merito, una delle creature mistiche pi\u00f9 conosciute nei nostri tempi. Ma l'aspetto con cui ci viene presentato \u00e8 cambiato di volta in volta da un essere umano fino ad un piccolo spiritello distaccandosi dalle sue origini.\nTradizioni.\nJack Frost \u00e8 uno spiritello e la personificazione del ghiaccio, del freddo e dell'inverno, una variante di Mastro Gelo. Le sue origini risalgono, si crede, ai costumi nordici e anglosassoni.\nNelle leggende vichinghe \u00e8 conosciuto come Jokul Frosti, \u00e8 tradizionalmente pensato come spargitore di gelo, sotto forma di piccole \"felci\" di cristallo, sulle finestre durante le mattine fredde.\n\u00c8 talvolta descritto o raffigurato con un pennello e una tavola dei colori (rosso, giallo, porpora e arancione) in mano, intento a colorare le foglie, o come un piccolo elfo che crea fiocchi di neve e opere d'arte sulle finestre delle persone.\n\u00c8 anche responsabile per le stalattiti che appende sui tetti e alberi.\nNella tradizione nordica era un dio dal nome invernale aveva una forma umana ed era un parente del dio del vento.\nIn Russia il suo nome era Nonno Gelo (in russo: \u0414\u0435\u0434 \u041c\u043e\u0440\u043e\u0437) raffigurato con la stessa idea dell'Europa occidentale, che lo chiamava \"il vecchio uomo d'inverno\" (Old Man Winter), o pi\u00f9 semplicemente Jack Brina (Jack Frost).\nLe leggende inglesi lo avevano modificato rendendolo una fatina sempre amichevole e cordiale.\nPersonalit\u00e0.\n\u00c8 spesso allegro e ama donare al mondo le sue arti invernali. \nGli piace stare all'aria aperta e decorare gli ambienti con la sua arte, in Inghilterra la sua leggenda \u00e8 molto pi\u00f9 conosciuta di quella americana di Babbo Natale.\n\u00c8 un personaggio amichevole, ma se provocato pu\u00f2 arrivare anche a congelare o ricoprire di neve le sue vittime.\nPrima della personificazione dell'inverno, \u00e8 chiamato anche a presenziare durante l'autunno e la primavera. In primavera, mentre cammina felice tra s\u00e9 e s\u00e9, pu\u00f2 creare casualmente piccoli specchi d'acqua sulle pozzanghere grazie ai quali possiamo vedere il nostro riflesso sull'acqua.\nIn autunno fa cadere le foglie dagli alberi al fine di prepararsi per la sua arte dell'inverno.\nNella cultura contemporanea.\nIl personaggio viene citato anche in alcuni film famosi americani, come ad esempio:"}
{"id": "3252199", "revid": "119626263", "url": "https://it.wikipedia.org/wiki?curid=3252199", "title": "Nazionale di pallavolo maschile dell'Algeria", "text": "La nazionale di pallavolo maschile dell'Algeria \u00e8 una squadra africana composta dai migliori giocatori di pallavolo dell'Algeria ed \u00e8 posta sotto l'egida della Federazione pallavolistica dell'Algeria.\nRosa.\nSegue la rosa dei giocatori convocati per le qualificazioni mondiali ai Giochi della XXXI Olimpiade (girone B)."}
{"id": "3252200", "revid": "30857", "url": "https://it.wikipedia.org/wiki?curid=3252200", "title": "U.S. Highway 83", "text": ""}
{"id": "3252205", "revid": "155634", "url": "https://it.wikipedia.org/wiki?curid=3252205", "title": "Torneo di Wimbledon 2005 - Doppio maschile", "text": "Stephen Huss e Wesley Moodie hanno battuto in finale Bob Bryan e Mike Bryan 7-64, 6-3, 6-72, 6-3."}
{"id": "3252207", "revid": "484362", "url": "https://it.wikipedia.org/wiki?curid=3252207", "title": "Copte", "text": ""}
{"id": "3252210", "revid": "1452073", "url": "https://it.wikipedia.org/wiki?curid=3252210", "title": "Prisman", "text": "Prisman (\"\u30d7\u30ea\u30ba\u30de\u30f3\") \u00e8 un personaggio della serie manga e anime \"Kinnikuman\", realizzata dal duo di mangaka chiamato Yudetamago.\nStoria.\nUn Chojin fatto di prisma di vetro che apparve come un membro della squadra di Kinnikuman Super Phoenix durante il torneo di Survival Match che avrebbe deciso chi sarebbe diventato il nuovo re del pianeta Kinniku.\nLa sua principale mossa speciale \u00e8 il Rainbow Shower, un raggio simile all'arcobaleno che crea assorbendo la luce del Sole e che ha la capacit\u00e0 di disintegrare un chojin in un solo colpo.\nHa dimostrato questo per la prima volta con Kinnikuman Zebra (nella versione manga).\nPrisman fece la sua prima apparizione per partecipare a un \"Six-Man Tag Team Match\" su un ring a forma di cubo sospeso in aria insieme a Super Phoenix e Mammothman contro Ataru Kinniku, Buffaloman e Brocken Jr.\nVenendo a sapere che il Rainbow Shower non ha effetto sugli esseri umani, Brocken si tolse i suoi poteri chojin per tornare umano e usare il suo corpo come scudo per i suoi compagni.\nPoco dopo Prisman, Mammothman e Super Phoenix attaccarono Brocken con una mossa combinata ma Brocken riottiene i suoi poteri chojin e esegui un Frankensteiner (Bremen Sunset nel manga) su Prisman facendogli sbattere la testa su una statua Kinshachi del castello di Nagoya.\nSubito dopo, Brocken Jr. perse i sensi per il contraccolpo e precipit\u00f2 in un burrone, motivando Ramenman ad allenarsi duramente per combattere contro Prisman.\nRamenman e Prisman si incontrarono in un ring con costruito sopra una giungla di sbarre di ferro, dove prima del match Prisman us\u00f2 il Rainbow Shower per distruggere l'abito a forma di disco di Ashuraman (che si \u00e8 sacrificato per permettere a Kinnikuman e ai suoi compagni di sfuggire alla trappola di Super Phoenix e andare al secondo match delle finali del torneo).\nAnche se Ramenman venne colpito varie volte dal Rainbow Shower, riusc\u00ec a sopravvivere e a continuare a combattere.\nDopo che Ramenman \u00e8 stato capace di riflettere il Rainbow Shower contro Prisman, Super Phoenix ha tirato una leva facendo crollare le sbarre di ferro e i due avversari cadder\u00f2 ma Ramenman us\u00f2 le sue ultime energie per usare il Kowloon Wall Drop su Prisman distruggendolo."}
{"id": "3252212", "revid": "287204", "url": "https://it.wikipedia.org/wiki?curid=3252212", "title": "Adriano Frassinelli", "text": "Biografia.\nAdriano Frassinelli \u00e8 nato a Pieve di Cadore l'11 aprile 1943, ed i suoi primi cimenti agonistici li comp\u00ed come paracadutista. Dopo essere stato commesso di macelleria a Jesolo, Legnano, in Germania e ad Auronzo, s\u00ec trasfer\u00ec infine a Laggio di Cadore, dove lavorava nella macelleria di Ignazio Pedevilla. Ha cominciato a gareggiare come \"brek\" nel Bob Club Valle, poi \u00e8 passato al Bob Club Pieve nell'equipaggio di El\u00eca Da Rin Pagnetto e Beppino Da Rin Fioretto. Per le sue eccezionali doti nella spinta si metteva presto in luce e ben presto veniva inviato dal sodalizio agli allenamenti a Chiavari. Fu inserito come frenatore accanto a De Zordo solo all'ultimo momento, a seguito di un banale incidente (caduta dalle scale) del titolare De Martin Pinter. \nIl 16 febbraio 1969, nelle due ultime discese sulla veloce pista di Lake Placid, lunga 1500 metri, alle falde del monte Van Hoevenberg, il bob Italia-2 di Nevio De Zordo e Adriano Frassinelli risaliva lo svantaggio accumulato nella prima giornata, passando decisamente in testa con il tempo complessivo di 3'24\"28 centesimi. La medaglia d'argento andava alla squadra romena di Panturo, quella di bronzo all'equipaggio Italia-1 di Gaspari e Armano e la medaglia d'oro all'equipaggio Italia-2. De Zordo, che allora aveva 25 anni, ed il suo frenatore Frassinelli avevano stabilito anche il nuovo record della pista. Ci furono scene di entusiasmo in tutto il Cadore per quell'alloro mondiale che veniva a premiare anni di sacrifici e di lavoro dei dirigenti del Bob Club Pieve. I due protagonisti di questa eccezionale impresa, che alla vigilia sembrava impossibile, erano due giovani cadorini cresciuti e formatisi nella scuola bobbistica di Pieve di Cadore.\nDopo l'oro mondiale il Presidente della Repubblica Saragat invi\u00f2 a Nevio De Zordo e Adriano Frassinelli il seguente telegramma: \"La brillante affermazione da voi ottenuta gareggiando contro valorosi avversari del bob a due che vi ha qualificati campioni del mondo \u00e8 motivo di grande soddisfazione per gli italiani. A nome loro e mio personale desidero farvi giungere le pi\u00f9 vive felicitazioni ed i migliori auguri\". \nAgli XI Giochi olimpici invernali (edizione disputatasi nel 1972 a Sapporo, Giappone) vinse la medaglia d'argento nel Bob a quattro con i connazionali Nevio De Zordo, Gianni Bonichon e Corrado Dal Fabbro, partecipando per la nazionale italiana, dietro quella svizzera superando quella tedesca. Il tempo totalizzato fu di 4:43,83 con un distacco minimo rispetto alle altre classificate: 4:43,07 e 4:43,92 i loro tempi."}
{"id": "3252214", "revid": "729019", "url": "https://it.wikipedia.org/wiki?curid=3252214", "title": "Kawasaki KH-4", "text": "Il Kawasaki KH-4 era un elicottero utility monomotore con rotore a due pale prodotto dall'azienda giapponese Kawasaki Heavy Industries negli anni sessanta.\nSviluppo dello statunitense Bell 47G-3B, che la casa nipponica produceva su licenza dal 1954, differiva dal suo predecessore per l'adozione di una diversa cabina, dotata di nuovo pannello strumenti ed in grado, grazie alle maggiori dimensioni, di accogliere quattro persone, di un diverso e pi\u00f9 potente impianto motore, ora sovralimentato, nuovo impianto di controllo del volo ed una maggiore capacit\u00e0 di carburante.\nDestinato al mercato sia dell'aviazione civile che militare venne adottato dalla giapponese Rikuj\u014d Jieitai, la componente terrestre delle Jieitai (Forze di autodifesa giapponesi), e della thailandese Kongthap Akat Thai, l'aeronautica militare del paese indocinese."}
{"id": "3252216", "revid": "1543377", "url": "https://it.wikipedia.org/wiki?curid=3252216", "title": "Ercole uccide gli uccelli di Stinfalo", "text": "Ercole uccide gli uccelli di Stinfalo \u00e8 un dipinto a tempera su tela (87x110 cm) di Albrecht D\u00fcrer, databile al 1500 e conservato nel Germanisches Nationalmuseum a Norimberga.\nStoria.\nL'opera, l'unico tema mitologico dell'autore che ci sia pervenuto su supporto pittorico, venne in tutta probabilit\u00e0 commissionato da Federico il Saggio, per decorare una sala del Castello di Wittenberg dove si trovavano altre tre tele dedicate alle Fatiche di Ercole.\nDescrizione e stile.\nErcole, armato di arco e frecce e pronto a scagliarle contro due mostri alati apparsi a destra, occupa con un movimento plastico il centro della scena. La sua figura \u00e8 ripresa probabilmente da stampe italiane, derivate dall'\"Ercole e Deianira\" di Antonio del Pollaiolo. Anche il paesaggio sullo sfondo rimanda ad esempi italiani, ma trattati con una tavolozza cupa e sfavillante di rossi, per rappresentare le rive della palude mortale di Stinfalo.\nI mostruosi uccelli, le arpie, derivano probabilmente da una ricostruzione a partire dalla descrizione dantesca, come esseri ibridi e bizzarri."}
{"id": "3252222", "revid": "36426", "url": "https://it.wikipedia.org/wiki?curid=3252222", "title": "Ercole che uccide gli uccelli di Stinfalo", "text": ""}
{"id": "3252225", "revid": "2166030", "url": "https://it.wikipedia.org/wiki?curid=3252225", "title": "Architettura ottomana", "text": "Architettura ottomana o architettura turca \u00e8 l'architettura dell'Impero Ottomano che si svilupp\u00f2 a Bursa e Edirne nel XV e XVI secolo. L'architettura dell'impero si svilupp\u00f2 dalla precedente architettura selgiuchide e venne influenzata da quella persiana, bizantina e islamica di tradizioni mamelucche dopo la conquista di Costantinopoli da parte degli Ottomani. Per quasi 400 anni, l'architettura bizantina, come nella chiesa di Hagia Sophia, serv\u00ec da modello per la costruzione di molte moschee musulmane. Soprattutto, l'architettura ottomana \u00e8 stata descritta come una sintesi fra l'architettura del Mediterraneo e del Medio Oriente.\nGli Ottomani raggiunsero elevati livelli di perfezione in architettura. Essi ebbero grande padronanza nella tecnica della costruzione di ampi spazi interni limitati da cupole, apparentemente senza peso, ancorch\u00e9 enormi, e raggiunsero una perfetta armonia tra spazi interni ed esterni, cos\u00ec come nell'articolazione fra luci e ombre. L'architettura religiosa islamica, che fino ad allora era costituita da semplici costruzioni con estese decorazioni, venne trasformata dagli Ottomani attraverso un vocabolario architettonico dinamico di volte, cupole, semi cupole e colonne. La moschea venne trasformata da una sala angusta e buia, con pareti ricoperte di arabeschi in un santuario di equilibrio estetico e tecnico, raffinata eleganza e un pizzico di celeste trascendenza.\nOggi, si trovano resti di architettura ottomana in decadimento, in alcune parti dei suoi ex territori.\nPrimi esempi.\nNella loro terra d'origine in Asia centrale, i turchi vivevano in iurte sorte di tende adatte alla zona. Queste tende, posteriormente, influenzarono l'architettura e l'arte ornamentale. Quando i selgiuchidi giunsero in Iran, essi incontrarono un'architettura basata sulle antiche tradizioni. Integrati questi elementi nelle loro tradizioni, essi produssero nuovi tipi di strutture, ed in particolare le \"madrase\" (scuole teologiche musulmane). Le prime madrase - note come \"Niz\u0101m\u012byah\" - vennero costruite nell'XI secolo dal ministro Nizam al-Mulk, all'epoca di Alp Arslan e Malik Shah I. Le pi\u00f9 importanti furono le madrase governative di Nishapur, Tous e Baghdad e la \"Hargerd Medrese\" a Khorasan. Un'altra area in cui eccelsero fu quella della costruzione di monumenti funebri. Essi possono essere suddivisi in due tipologie: a volta e grandi cupole come mausolei chiamati \"T\u00fcrbe\".\nIl \"Ribat-e Sharif\" ed il \"Ribat-e Anushirvan\" sono esempi di caravanserraglio del XII secolo che offrivano ricovero ai viaggiatori. Le costruzioni dei selgiuchidi venivano generalmente edificate con mattoni, mentre le pareti interne ed esterne venivano decorate con materiali costituiti da un misto di marmo, terra, calcare e stucco. Negli edifici tipici del Sultanato di Rum, il materiale di costruzione principale era il legno, con assi disposte orizzontalmente tranne porte e finestre, dove erano presenti colonne considerate pi\u00f9 decorative.\nPrimo periodo ottomano.\nCon la costituzione dell'Impero Ottomano, gli anni 1300-1453 costituirono l'inizio del periodo ottomano, quando l'arte ottomana era in cerca di nuove idee. Questo periodo vide affermarsi tre tipi di moschee: moschee a pi\u00f9 livelli, a cupola singola e rettangolari. La \"Moschea Hac\u0131 \u00d6zbek\" (1333) a \u0130znik, primo centro importante di arte ottomana, fu il primo esempio di moschea ottomana a cupola unica.\nPeriodo di Bursa (1299-1437).\nLo stile architettonico a cupola si evolvette da Bursa ed Edirne. La Grande Moschea di Bursa \u00e8 stata la prima moschea selgiuchide ad essere convertita a cupola unica. Edirne \u00e8 stata l'ultima capitale ottomana prima Istanbul, ed \u00e8 qui che possiamo vedere le fasi finali dello sviluppo architettonico che culmin\u00f2 con la costruzione delle grandi moschee di Istanbul. Gli edifici costruiti a Istanbul nel periodo compreso tra la conquista della citt\u00e0 e la costruzione della Moschea di Bayezid II di Istanbul sono considerati opere del primo periodo. Tra questi sono la Moschea Fatih (1470), Moschea Mahmutpa\u015fa, il palazzo in cotto ed il Topkapi. Gli Ottomani integrarono le moschee nella comunit\u00e0 e vi aggiunsero mense, scuole teologiche, ospedali, bagni turchi e tombe.\nPeriodo classico (1437-1703).\nDurante il periodo classico le moschee a piani cambiarono inserendo cortili interni ed esterni. Il cortile interno e la moschea erano inseparabili. L'architetto maestro del periodo classico, Mimar Sinan, nacque nel 1492 a Kayseri e mor\u00ec a Istanbul nell'anno 1588. Sinan diede inizio ad una nuova era nel mondo dell'architettura, con la creazione di 334 edifici in diverse citt\u00e0. La prima opera importante di Mimar Sinan fu la Moschea Sehzade completata nel 1548. Il suo secondo lavoro significativo fu la Moschea di Solimano e il complesso circostante, costruito per Solimano il Magnifico. La Moschea Selimiye di Edirne venne costruita durante gli anni 1568-1574, quando Sinan aveva raggiunto la sua perfezione di architetto. La Moschea di Rustem Pasha, la Moschea Mihrimah, la Moschea di Ibrahim Pasha, la Moschea Sehzade, la Moschea di Solimano, le t\u00fcrbe (mausolei) di Roxelana e Selim II, sono tra le pi\u00f9 celebri opere di Sinan. Lo stile pi\u00f9 utilizzato nel periodo pi\u00f9 classico venne influenzato dall'architettura bizantina dei vicini Balcani e da l\u00ec, elementi etnici vennero aggiunti per la creazione di un diverso stile architettonico.\nGli architetti ottomani del XVI secolo posero le basi per le successive strutture. Edifici come la Moschea Blu erano mere imitazioni della cianografia di Sinan . Durante il XVIII, XIX e XX secolo, l'architettura ottomana venne influenzata dagli stili europei. Il primo esempio di architettura barocca apparve nel XVIII secolo, in edifici come l'Harem del Topkapi, il Palazzo Aynalikavak e la Moschea Nuruosmaniye, quest'ultima dotata di una fontana barocca. Numerosi edifici sono stati realizzati nel XIX secolo con un miscuglio di stili europei come il barocco, il Rococ\u00f2 ed il Neoclassicismo. Fra essi il Palazzo di Dolmabah\u00e7e, Palazzo di Beylerbeyi, Palazzo Kucuksu, Moschea di Dolmabah\u00e7e e Moschea Ortak\u00f6y. Alcune moschee vennero disegnate con un adattamento del Neogotico, come ad esempio la Moschea Pertevniyal Valide Sultan nel quartiere Aksaray e la Moschea Y\u0131ld\u0131z Hamidiye a Be\u015fikta\u015f, in prossimit\u00e0 del Palazzo di Y\u0131ld\u0131z e del \"Barbaros Boulevard\". \nEsempi di architettura ottomana del periodo classico, fuori dalla Turchia, si trovano nei Balcani, in Ungheria, Egitto, Tunisia e Algeria, in moschee, ponti, fontane e scuole.\nPeriodo dei tulipani (1703-1757).\nAll'inizio di questo periodo, la classe superiore e le \u00e9lite dell'impero ottomano iniziarono ad utilizzare le aree aperte e pubbliche di frequente. Il tradizionale modo introverso della societ\u00e0 cominci\u00f2 a cambiare. Fontane e residenze in riva al Bosforo come Aynal\u0131kavak Kasri divennero popolari. Un canale d'acqua e un'area pic-nic (Ka\u011f\u0131thane) vennero istituiti come area ricreativa. Anche se l'et\u00e0 dei tulipani si concluse con la rivolta di Patrona Halil, divenne un modello di occidentalizzazione. Nel corso degli anni 1720-1890, l'architettura ottomana devi\u00f2 dai principi del classicismo. Con la morte di Ahmed III sal\u00ec al trono Mahmud I (1730-1754). Ed \u00e8 durante questo periodo che le moschee in stile barocco cominciarono ad essere costruite.\nPeriodo barocco (1757-1808).\nCerchi, ondulazioni e linee curve sono predominanti nelle strutture di questo periodo. Esempi importanti sono Moschea di Nuruosmaniye, Moschea Zeynep Sultan, Moschea Laleli, Tomba Fatih, Laleli \u00c7ukur\u00e7e\u015fme Inn, Palazzo Birgi \u00c7ak\u0131ra\u011fa, Aynal\u0131 Kavak e Caserma Selimiye. Mimar Tahir \u00e8 l'architetto pi\u00f9 importante del tempo.\nPeriodo Impero (1808-1876).\nMoschea Nusretiye, Moschea Ortak\u00f6y, Tomba Sultan Mahmut, Galata Lodge dei Mawlawiyya, Palazzo di Dolmabah\u00e7e, Palazzo \u00c7\u0131ra\u011fan, Palazzo di Beylerbeyi, Sadullah Pasha Yal\u0131, Caserma Kuleli sono esempi importanti di questo stile sviluppatosi parallelamente all'occidentalizzazione. Gli architetti della famiglia Balyan e i fratelli Fossati furono fra i maggiori del periodo.\nTardo periodo (1876-1922).\nVerso la fine del XIX e l'inizio del XX secolo, Istanbul divenne uno dei principali centri dell'Art Nouveau, con architetti come Alexander Vallaury e Raimondo D'Aronco che progettarono un certo numero di eminenti edifici in questo stile. Agli inizi del XX secolo, architetti turchi come Mimar Kemaleddin Bey e Mimar Vedat Bey (Vedat Tek), furono pionieri dello stile architettonico \"neoclassico turco\", utilizzando elementi provenienti da edifici dei secoli passati. Fra i pi\u00f9 importanti esempi di questo stile, \"B\u00fcy\u00fck Postane\" (Grande ufficio postale) e \"Vak\u0131f Han\" uffici nel quartiere di Sirkeci.\nNel tardo Impero Ottomano, L\u00f6le Gizo Mimarba\u015f\u0131 contribu\u00ec con diverse importanti architetture quali Mardin Cerc\u0131s Murat Kona\u011f\u0131 e minareto \u015eehidiye.\nMoschea Pertevniyal Valide Sultan, Sheikh Zafir, scuola di medicina di Haydarpasha, Duyun-u Umumiye, Title Deed, Uffici postali, Laleli Harikzedegan sono importanti strutture di questo periodo in cui fu dominante lo stile eclettico e l'Art Nouveau. Raimondo D'Aronco e Alexander Vallaury furono i capiscuola di questo periodo a Istanbul."}
{"id": "3252226", "revid": "33689", "url": "https://it.wikipedia.org/wiki?curid=3252226", "title": "Agnes Flanagan", "text": "Biografia.\nCelebre truccatrice e parrucchiera della Fox, di Marilyn Monroe per alcuni anni sino alla sua morte, si occup\u00f2, con l'aiuto della costumista Marjorie Plecher e del truccatore Allan Snyder della salma dell'attrice una volta morta. Venne scelta per l'occasione una parrucca bionda utilizzata in precedenza nel film \"Gli Spostati\". \nFu anche attrice."}
{"id": "3252229", "revid": "104458", "url": "https://it.wikipedia.org/wiki?curid=3252229", "title": "Saint-Nicolas-de-V\u00e9roce", "text": ""}
{"id": "3252232", "revid": "1337338", "url": "https://it.wikipedia.org/wiki?curid=3252232", "title": "Nazionale di pallavolo maschile delle Tonga", "text": "La nazionale di pallavolo maschile delle Tonga \u00e8 una squadra asiatica e oceaniana composta dai migliori giocatori di pallavolo delle Tonga ed \u00e8 posta sotto l'egida della Federazione pallavolistica delle Tonga.\nRisultati.\nLa nazionale di pallavolo maschile di Tonga non ha mai partecipato ad alcuna competizione."}
{"id": "3252234", "revid": "126257", "url": "https://it.wikipedia.org/wiki?curid=3252234", "title": "San Girolamo nel deserto (Cima da Conegliano Brera)", "text": "San Girolamo nel deserto \u00e8 un dipinto a olio su tavola (37x30 cm) di Cima da Conegliano, databile al 1495 circa e conservato nella Pinacoteca di Brera.\nStoria.\nLa tavoletta, sicuramente nata per un committente privato, arriv\u00f2 a Brera con le requisizioni napoleoniche del 1808, ma senza indicazione precisa di provenienza. Forse \u00e8 quella che in un inventario settecentesco era ricordata nel reliquiario di San Giorgio Maggiore a Venezia. Un'antica scritta sul retro (\"\") ha fatto assegnare l'opera anche a Pasqualino Veneto, il cui cognome era appunto Lamberto, ma studi approfonditi confermano l'assegnazione a Cima e una datazione al 1495 circa.\nDescrizione e stile.\nLa tavola \u00e8 un tipico esempio dell'iconografia del san Girolamo penitente. Il paesaggio rappresenta il deserto del suo ritiro. Il santo \u00e8 vestito semplicemente, da eremita, e impugna la pietra con cui soleva battersi il petto a scopo di penitenza. Lo sguardo del personaggio \u00e8 rivolto al Crocefisso e presso di lui si trova un libro aperto, che ricorda la sua attivit\u00e0 di studioso come traduttore della \"Vulgata\". Immancabile \u00e8 il leone addomesticato, che si aggira a sinistra.\nLa parte pi\u00f9 interessante dell'opera \u00e8 sicuramente il luminoso paesaggio, rappresentato con grande cura nella resa dei particolari, caratterizzato da un ardito scorcio su rupi aguzze, punteggiate dalla vegetazione, che si aprono su una veduta pi\u00f9 lontana, in cui le montagne trascolorano in toni azzurrini per effetto della foschia."}
{"id": "3252239", "revid": "599013", "url": "https://it.wikipedia.org/wiki?curid=3252239", "title": "Nazionale di pallavolo maschile delle Figi", "text": "La nazionale di pallavolo maschile delle Figi \u00e8 una squadra asiatica e oceaniana composta dai migliori giocatori di pallavolo delle Figi ed \u00e8 posta sotto l'egida della Federazione pallavolistica delle Figi.\nRisultati.\nLa nazionale di pallavolo maschile delle Figi non ha mai partecipato ad alcuna competizione."}
{"id": "3252240", "revid": "1318658", "url": "https://it.wikipedia.org/wiki?curid=3252240", "title": "Glen A. Larson", "text": "Premi e riconoscimenti.\nLa stella di Larson \u00e8 presente nella Hollywood Walk of Fame per il suo contributo all'industria televisiva."}
{"id": "3252241", "revid": "4252", "url": "https://it.wikipedia.org/wiki?curid=3252241", "title": "Glen Larson", "text": ""}
{"id": "3252242", "revid": "984922", "url": "https://it.wikipedia.org/wiki?curid=3252242", "title": "Milton H. Greene", "text": "Biografia.\nCelebre fotografo di moda ai tempi di Richard Avedon, Cecil Beaton, Irving Penn e Norman Parkinson, celebre per le foto che fece all'attrice Marilyn Monroe.\nInsieme a lei fond\u00f2 una sua societ\u00e0 di produzione, la Marilyn Monroe Production. Insieme produrranno il film \"Il principe e la ballerina (The Prince and the Showgirl)\", che sar\u00e0 anche la loro unica produzione. Fotograf\u00f2 nella sua carriera fra gli altri: Frank Sinatra, Grace Kelly, Marlene Dietrich, Elizabeth Taylor, Cary Grant, Sophia Loren, Groucho Marx, Audrey Hepburn, Judy Garland, Lauren Hutton, Alfred Hitchcock, Romy Schneider, Ava Gardner, Claudia Cardinale, Paul Newman e Lauren Bacall.\nSposato con la modella Amy Greene, la donna non avr\u00e0 un buon rapporto con la collega del marito. La coppia ebbe due figli Anthony e Joshua"}
{"id": "3252244", "revid": "76963", "url": "https://it.wikipedia.org/wiki?curid=3252244", "title": "David Finkel", "text": "Nel 2006 ha vinto il Premio Pulitzer per i suoi articoli sui rapporti tra Stati Uniti e Yemen pubblicati sul Washington Post.\nOltre che in Kosovo e in Afghanistan, ha lavorato come corrispondente in Iraq, pubblicando nel 2009 il libro \"I bravi soldati\", vincitore del Premio Alex 2010.\nIl libro documenta lo schieramento del 2\u00ba battaglione, 16\u00ba reggimento fanteria a Baghdad, coinvolto nell'azione del 12 luglio 2007, in cui circa dodici civili iracheni sono stati uccisi da due elicotteri Apache americani come mostrato nel video diffuso da WikiLeaks nel 2010 \"Collateral Murder\"."}
{"id": "3252246", "revid": "1728", "url": "https://it.wikipedia.org/wiki?curid=3252246", "title": "Michele Lacava", "text": "Biografia.\nFormazione e attivit\u00e0 patriottica.\nNato dal dottore \"in utroque jure\" Giuseppe Domenico e da Brigida Francolino, da giovane studi\u00f2 lingua italiana, latina e matematica, avendo come tutore lo zio sacerdote Pietro Cantore Lacava. Nel 1856 si trasfer\u00ec a Napoli, dove studi\u00f2 lettere nella scuola di Bruto Fabbricatore, filosofia e fisica dal professor Palmieri, chimica sotto i professori Guarini e Cappa, scienze naturali e medicina all'universit\u00e0.\nTra il 1859 e il 1860 fu cooperatore con suo fratello Pietro per l'organizzazione dell\u2019\"insurrezione lucana\" contro i Borbone di Napoli per la realizzazione dell'Unit\u00e0 d'Italia: Nei giorni dell'insurrezione rivest\u00ec il grado di tenente d'ordinanza sotto il colonnello Camillo Boldoni e fu poi generale sotto Garibaldi, venendo nominato luogotenente per la \"Brigata Corte\" e partecipando ai combattimenti avvenuti tra il 2 e il 31 ottobre 1860.\nProfessione e attivit\u00e0 politica.\nSi laure\u00f2 in medicina nel 1861, perfezionandosi in chirurgia l'anno successivo e il 7 giugno di quell'anno, la prima volta che si celebr\u00f2 la festa nazionale, gli fu affidata la bandiera universitaria. Tornato a Corleto Perticara, Lacava vi esercit\u00f2 la professione per 12 anni e successivamente entr\u00f2 nell'amministrazione del Banco di Napoli, rivestendo gli incarichi di cassiere a Potenza, poi di ispettore della sede di Milano e in quella di Bari, per poi essere direttore della succursale di Potenza e fu, ancora, ispettore della dipendenza di S. Giacomo e Direttore del Tesoro Centrale del Banco.\nRitornato in Basilicata, contribu\u00ec alla repressione del brigantaggio. Nel 1866 torn\u00f2 a prendere parte servizio militare e combatt\u00e9 contro l'Austria militando di nuovo sotto il generale Garibaldi, al quale, in quanto medico, medic\u00f2 le ferite che si procur\u00f2 nella pineta di Ravenna; avuto il grado di luogotenente medico, install\u00f2 a Vestone un ospedale dove cur\u00f2 i feriti italiani e austriaci. \nFinita la guerra, inizi\u00f2 a dedicarsi all'attivit\u00e0 letteraria e nel 1867 pubblic\u00f2 la sua prima opera, dal titolo \"Le Nazionalit\u00e0 Europee\"; successivamente scrisse vari articoli circa l'igiene dei contadini lucani sul giornale scientifico \"Lucania Medica\". Frutto di questo impegno politico-istituzionale fu, nel 1890, la celebre \"Cronistoria documentata dell'insurrezione di Basilicata del 1860\", un imponente volume che raccoglie una grande quantit\u00e0 di documenti circa la rivoluzione a cui lo stesso Lacava prese parte. Nel 1891 pubblic\u00f2 una monografia sulla figura di Mario Pagano, in occasione dell'erezione di un monumento a lui dedicato a Brienza. \nNel 1874 divenne consigliere provinciale del mandamento di Calvello e per i successivi vent'anni fece parte del consiglio provinciale di Basilicata, promuovendo il ripristino del nome \"Lucania\", contestato da Giacomo Racioppi, oltre a portare all'attenzione pubblica le diverse problematiche che affliggevano la Basilicata, pubblicando molti opuscoli riguardanti la viabilit\u00e0, la sanit\u00e0, le opere pie e lo stato delle ferrovie.\nNel 1876 venne nominato ispettore degli scavi di Metaponto e, in questa occasione, promosse il restauro del tempio di Minerva e tent\u00f2 invano di creare un museo a Potenza per raccogliere tutti i reperti rinvenuti, che finirono a Napoli. Il Lacava intraprese, inoltre, studi anche su altre antichit\u00e0 lucane, rinvenendo numerose antiche citt\u00e0 italiche sui monti della regione e dei territori limitrofi: tra tutte, si ricorda, nel 1891, la definitiva localizzazione di Blanda Julia nella campagna di Tortora, in provincia di Cosenza.\nNel 1880 accompagn\u00f2 il francese Fran\u00e7ois Lenormant nella sua escursione archeologica nell'Italia meridionale e dal 1885 al 1886 fu direttore della \"Lucania Letteraria\".\nMichele Lacava mor\u00ec nel 1896 a Torre del Greco, lasciando incompiuta la sua ultima opera, dedicata al fenomeno del brigantaggio. I solenni funerali si tennero a Corleto Perticara il 24 agosto.\nOpere.\nStoriche e politiche.\nDopo aver iniziato con \"Le nazionalit\u00e0 europee ossia Reparto dell'Europa secondo il principio di nazionalit\u00e0\" (1867), Lacava si dedic\u00f2 alla storia locale con due opere legate all'araldica lucana, ossia \"Gli stemmi della provincia e comuni di Basilicata\" (1884) e \"L'album offerto dalla provincia di Basilicata alle ill. maest\u00e0 il re e la regina d'Italia\" (1884).\nLegate alle rivendicazioni politiche del notabilato lucano sono la \"Cronistoria documentata della rivoluzione in Basilicata del 1860 e delle cospirazioni che la precedettero\" (1890), \"Nuova luce sullo sbarco di Sapri\" (1893), \"La Basilicata nella istoria del Risorgimento nazionale\" (1895).\nDi tipo prettamente politico sono \"In morte del sacerdote Cantor Pietro Lacava di Corleto Perticara\" (1885), \"Le cooperative lucane al Congresso delle Banche Popolari in Bari: 28 ottobre 1888\" (1888), \"La viabilit\u00e0 della provincia di Basilicata\" (1890), \"Le condizioni igienico-sanitarie della provincia di Basilicata\" (1896)\ne \"Commemorazioni e discorsi\" (postumo, 1900).\nLegate all'attivit\u00e0 di ricercatore del Lacava sono \"Mario Pagano\" (1889), \"Luigi Ferrarese e le sue opere\" (1890), \"I Bagni di Latronico, con l'analisi delle acque eseguita dal dott. Gosio. Idro-orografia della provincia di Basilicata\" (1891), \"Commemorazione del dottore Luigi Amabile letta all'Accademia Pontaniana\" (1894), \"Per l'inaugurazione a Mario Pagano in Brienza\" (1891).\nOpere archeologiche.\nScaturite dall'intensa attivit\u00e0 archeologica del Lacava furono \"Numistrone e sue vicinanze\" (1890), \"Sito dell'antica Siri, degli avanzi delle sue terme di Cersosimo Vetere\" (1890), \"Topografia e storia di Metaponto\" (1891), \"Del sito di Blanda, Lao e Tebe lucana\" (1891), \"Istoria di Atena Lucana\" (1893), \"Le mura megalitiche di Atena Lucana in relazione colla prisca popolazione italica\" (1893), \"Et\u00e0 preistorica nell'antica Lucania: memoria\" (1894).\nLa difesa del toponimo \"Lucania\".\nNell'ambito di consigliere provinciale di Basilicata (dal 1874 al 1894) il Lacava tent\u00f2 di ripristinare il nome \"Lucania\" alla regione. Nel primo anno di servizio quasi riusc\u00ec a far approvare la mozione, ma trov\u00f2 l'opposizione del consigliere e storico Giacomo Racioppi, che con uno pseudonimo pubblic\u00f2 un opuscolo dal titolo \"Paralipomeni per la difesa del nome Basilicata\" che difendeva il nome precedente.\nNello stesso 1874 Lacava ritent\u00f2 pubblicando l'opera \"La Lucania rivendicata nel suo nome\", a cui segu\u00ec una nuova pubblicazione del Racioppi. Lacava fece seguire, nel 1876, le \"Citazioni storiche, e documenti raccolti in difesa del nome di Lucania\"; ma senza risultato."}
{"id": "3252254", "revid": "1305887", "url": "https://it.wikipedia.org/wiki?curid=3252254", "title": "Monica Bonetto", "text": "Divenne nota per essere stata la voce italiana di Trunks da bambino nelle serie di \"Dragon Ball\", come seconda voce di Conan Edogawa in \"Detective Conan\" e come prima voce di Heric in \"Rossana\".\nBiografia.\nNata a Torino nel 1963, consegu\u00ec la maturit\u00e0 classica e la laurea in lettere. In seguito si diplom\u00f2 all'Istituto Arte Spettacolo diretta da Arnoldo Fo\u00e0, effettu\u00f2 uno stage alla Bottega di Firenze di Vittorio Gassman e segu\u00ec un corso di doppiaggio presso la VideoDelta.\nFu la doppiatrice di Benjamin Stilton in \"Geronimo Stilon\", di Jonh in \"Le nuove avventure di Peter Pan\" e di Henry in \"Angelina Ballerina\".\n\u00c8 morta a 53 anni il 20 aprile 2017 dopo un tumore cerebrale."}
{"id": "3252255", "revid": "767487", "url": "https://it.wikipedia.org/wiki?curid=3252255", "title": "Figura in un paesaggio", "text": "Figura in un paesaggio \u00e8 un dipinto di Francis Bacon risalente al 1945, custodita alla Tate Modern di Londra.\nDescrizione e stile.\nIl dipinto \u00e8 basato su una fotografia dell'amico Eric Hall addormentato su una panchina a Hyde Park, scatto dal quale Bacon trasse un altro dipinto.\nCome accade di consueto per le figure dipinte da Bacon, la forma del corpo umano rappresentato \u00e8 incompleta e inusuale: le gambe del personaggio spariscono nel nulla, la testa ed il tronco non sono minimamente accennati lasciando l'impressione che la giacca dell'uomo sia vuota. Rimangono solo le mani del personaggio, dal colore bluastro, appoggiate alla panchina e unico segno della presenza effettiva di un essere umano; la vegetazione alle spalle di Hall \u00e8 dipinta con un tetro colore grigio, contrapposto ad un fazzoletto di cielo azzurro brillante posto nella parte superiore."}
{"id": "3252259", "revid": "8660", "url": "https://it.wikipedia.org/wiki?curid=3252259", "title": "Nazionale di pallavolo femminile delle Isole Cayman", "text": "La nazionale di pallavolo femminile delle Isole Cayman \u00e8 una squadra nordamericana composta dalle migliori giocatrici di pallavolo delle Isole Cayman ed \u00e8 posta sotto l'egida della Federazione pallavolistica delle Isole Cayman.\nRisultati.\nLa nazionale di pallavolo femminile delle Isole Cayman non ha mai partecipato ad alcuna competizione."}
{"id": "3252261", "revid": "2166030", "url": "https://it.wikipedia.org/wiki?curid=3252261", "title": "Sangiaccato di Gerusalemme", "text": "Il sangiaccato di Gerusalemme \u00e8 stato una provincia dell'Impero ottomano fino al 1918. Parte della Palestina, la quale faceva parte del vilayet di Sham (Siria), il sangiaccato di Gerusalemme era formato da cinque caz\u00e0 (Gerusalemme, Giaffa, Gaza, Hebron, Beersheba). Nel 1887 il sangiaccato di Gerusalemme, in quanto sede dei \"Luoghi Santi\", divenne un \"mutasarriflik\" indipendente il cui \"mutasarrif\" era responsabile direttamente nei confronti del governo centrale di Costantinopoli, dei suoi ministeri e dipartimenti di Stato."}
{"id": "3252270", "revid": "287204", "url": "https://it.wikipedia.org/wiki?curid=3252270", "title": "Pierre Marie Auguste Broussonet", "text": "Figlio di un medico di Montpellier, Fran\u00e7ois Broussonet (1722-1792), si laure\u00f2 egli stesso in medicina nel 1779. Nel 1780 si trasfer\u00ec in Inghilterra dove, grazie all'intervento di Sir Joseph Banks (1743-1820), fu ammesso come membro onorario della Royal Society e nel 1782 pubblic\u00f2 a Londra la prima parte del suo lavoro sui pesci, \"Ichthyologiae Decas I\", basato sulle specie raccolte da James Cook (1728-1779) durante i suoi viaggi.\nTornato a Parigi fu nominato segretario della Societ\u00e0 dell'Agricoltura e nel 1789 divent\u00f2 membro dell'Assemblea Nazionale. Fu costretto a lasciare Parigi e a rifugiarsi prima a Madrid, poi a Lisbona ed infine in Marocco, come medico presso l'ambasciata americana. Successivamente fece ritorno in Francia e nel 1805 fu nominato professore di botanica a Montpellier, dove mor\u00ec nel 1807."}
{"id": "3252272", "revid": "287204", "url": "https://it.wikipedia.org/wiki?curid=3252272", "title": "Campori", "text": ""}
{"id": "3252277", "revid": "287204", "url": "https://it.wikipedia.org/wiki?curid=3252277", "title": "Robert Martin", "text": ""}
{"id": "3252281", "revid": "1543377", "url": "https://it.wikipedia.org/wiki?curid=3252281", "title": "Wolfgang Zimmerer", "text": "Biografia.\nAgli XI Giochi olimpici invernali (edizione disputatasi nel 1972 a Sapporo, Giappone) vinse la medaglia di bronzo nel Bob a quattro con i connazionali Peter Utzschneider, Stefan Gaisreiter e Walter Steinbauer, partecipando per la nazionale tedesca, venendo superati dall'equipaggio svizzero e da quello italiano.\nIl tempo totalizzato fu di 4:43,92 con un distacco minimo rispetto alle altre classificate 4:43,07 e 4:43,83 e i loro tempi.\nCon Peter Utzschneider vinse la medaglia d'oro nel bob a due nella stessa edizione con un tempo di 4:57,07. Ai XII Giochi olimpici invernali vinse una medaglia d'argento nel bob a due con Manfred Schumann (tempo 3:44,99) e una medaglia di bronzo nel bob a quattro con Peter Utzschneider, Bodo Bittner e Manfred Schumann con un tempo di 3:41,37 \nInoltre ai campionati mondiali vinse molte medaglie:"}
{"id": "3252284", "revid": "300067", "url": "https://it.wikipedia.org/wiki?curid=3252284", "title": "Bob Martin", "text": ""}
{"id": "3252285", "revid": "300067", "url": "https://it.wikipedia.org/wiki?curid=3252285", "title": "Bobby Martin", "text": ""}
{"id": "3252299", "revid": "1573940", "url": "https://it.wikipedia.org/wiki?curid=3252299", "title": "Nazionale di pallavolo femminile del Suriname", "text": "La nazionale di pallavolo femminile del Suriname \u00e8 una squadra nordamericana composta dalle migliori giocatrici di pallavolo del Suriname ed \u00e8 posta sotto l'egida della Federazione pallavolistica del Suriname."}
{"id": "3252300", "revid": "729019", "url": "https://it.wikipedia.org/wiki?curid=3252300", "title": "PowerJet SaM146", "text": "Il PowerJet SaM146 \u00e8 un motore turboventola prodotto dalla PowerJet, una joint venture tra la francese Snecma e la russa NPO Saturn. La Snecma ha provveduto allo sviluppo della parte calda del motore (inclusi gli stadi di alta pressione), del sistema di controllo (FADEC) e della scatola di ingranaggi, oltre ad essere responsabile dell'integrazione del motore con la cellula e dei test in volo. La NPO Saturn ha sviluppato la parte di bassa pressione del motore (incluso il fan), l'assemblaggio finale e le prove al banco.\nStoria del progetto.\nIl SaM146 \u00e8 stato progettato per motorizzare una classe di velivoli regionali da 75-110 posti. Nell'aprile del 2003 fu scelto dalla Sukhoi Civil Aircraft Company per il suo Sukhoi Superjet 100. Il processo di certificazione presso EASA \u00e8 iniziato con la domanda presentata il 29 settembre 2003 e si \u00e8 concluso il 23 giugno 2010 con il rilascio del relativo type certificate per la versione \"1S17\" e il 17 gennaio 2012 per la versione pi\u00f9 potente \"1S18\". Nell'agosto 2010 ha ricevuto anche la certificazione russa..\nIl SaM146 pu\u00f2 erogare dai 62 ai 77,8\u00a0kN di spinta, a seconda della versione. Utilizza una configurazione bialbero coassiale con un fan monostadio e 3 stadi di compressore di bassa pressione collegati ad una turbina di bassa pressione a 3 stadi ed un compressore di alta pressione a sei stadi collegato ad una turbina di alta pressione a singolo stadio. La camera di combustione (progettata e costruita dall'italiana Avio) \u00e8 di tipo anulare. Il motore \u00e8 equipaggiato con inversori di spinta e un sistema di controllo FADEC.\nIl 18 aprile 2013 \u00e8 stato consegnato il 60\u00ba esemplare di SaM146 prodotto dalla NPO Saturn di Rybink, Russia."}
{"id": "3252302", "revid": "287204", "url": "https://it.wikipedia.org/wiki?curid=3252302", "title": "Compianto Glimm", "text": "Il Compianto Glimm \u00e8 un dipinto a olio su tavola di legno di conifera (151x121 cm) di Albrecht D\u00fcrer, databile al 1500 circa e conservato nell'Alte Pinakothek di Monaco di Baviera. \nStoria.\nL'opera fu commissionata dall'orafo Albrecht Glimm in memoria della prima moglie Margareth Holzmann, morta nel 1500. Una ridipintura, asportata nel 1924, ha rimesso in luce agli angoli le figure dei donatori (l'uomo e i tre figli) e della donna scomparsa, piccolissime rispetto ai soggetti sacri. Pi\u00f9 che alla somiglianza fisiognomica l'individuazione dei committenti era per lo pi\u00f9 affidata agli stemmi araldici che essi hanno vicini.\nAll'inizio del XVII secolo la pala si trovava gi\u00e0 a Monaco, figurando nell'inventario del 1603-1608 della Quadreria Granducale.\nDescrizione e stile.\nGes\u00f9 deposto dalla Croce (che si vede ergersi a destra), \u00e8 tenuto su da Nicodemo e contornato dalle pie donne, tra cui un'anziana Maria Vergine particolarmente sconvolta. Dominano a destra tre figure in piedi, allineate in profondit\u00e0 lungo la diagonale: san Giovanni, in alto, la Maddalena e Giuseppe d'Arimatea, questi ultimi due pi\u00f9 composti e reggenti vasi con i balsami e profumi per la preparazione del cadavere prima della sepoltura. Al centro, in basso, si vede la corona di spine.\nLo schema di forma piramidale racchiude tutti i personaggi compattamente, con un uso del colore limpido e fluido, basato su tonalit\u00e0 calde di rossi e gialli in primo piano, e fredde nello sfondo (una lontana veduta di una citt\u00e0 - idealmente Gerusalemme - e di montagne su di un lago), che raggiungono notevoli vertici espressivi. Qua \u00e8 l\u00e0 balenano i campi bianchi, che fanno convergere l'occhio dello spettatore verso il punto focale della composizione, cio\u00e8 il corpo di Cristo."}
{"id": "3252309", "revid": "767487", "url": "https://it.wikipedia.org/wiki?curid=3252309", "title": "Anna Rossinelli", "text": "Biografia.\nL'11 dicembre 2010, ha vinto la finale svizzera delle selezioni per l'Eurovision Song Contest (\"Die grosse Entscheidungs Show\"), con la canzone \"In Love for a While\", scritta da David Klein ed ha quindi ottenuto l'opportunit\u00e0 di rappresentare il proprio paese all'Eurovision Song Contest 2011 a D\u00fcsseldorf, Germania.\nIl 10 maggio 2011, durante la semifinale del concorso, Anna Rossinelli qualifica la Svizzera per la finale, per la prima volta dal 2006. Tuttavia, si classifica alla venticinquesima ed ultima posizione in finale."}
{"id": "3252311", "revid": "599013", "url": "https://it.wikipedia.org/wiki?curid=3252311", "title": "Fr\u00e9d\u00e9ric Duplus", "text": "Carriera.\nHa giocato nelle selezioni giovanili della nazionale francese dall'Under-16 all'Under-19. Ha anche partecipato ai Mondiali U-17 nel 2007."}
{"id": "3252313", "revid": "599013", "url": "https://it.wikipedia.org/wiki?curid=3252313", "title": "Maxime Bourgeois", "text": "Carriera.\nHa debuttato in massima serie il 28 novembre 2009 nella partita Paris Saint-Germain-Auxerre."}
{"id": "3252316", "revid": "599013", "url": "https://it.wikipedia.org/wiki?curid=3252316", "title": "Vujadin Savi\u0107", "text": "Biografia.\nAnche suo padre Du\u0161an, e suo fratello maggiore Uro\u0161, sono stati dei calciatori.\nCarriera.\nClub.\nDopo aver giocato nel e nella , nel 2010 passa ai francesi del dove esordisce in Ligue 1 l'8 agosto 2010 in -Bordeaux 1-0 nella prima giornata di campionato giocando da titolare tutto l'incontro.\nA gennaio 2012 viene prestato alla , nel 2014 invece si trasferisce temporaneamente all'.\nIl 23 gennaio 2015 viene ceduto in prestito fino al termine della stagione al , club della Championship inglese."}
{"id": "3252319", "revid": "120823506", "url": "https://it.wikipedia.org/wiki?curid=3252319", "title": "La casa della gioia", "text": "La casa della gioia (\"The House of Mirth\") \u00e8 il quarto romanzo della scrittrice statunitense Edith Wharton, pubblicato nel 1905. La storia narra del declino sociale di una giovane donna americana, Lily Bart, appartenente a una famiglia dell'alta societ\u00e0 caduta in disgrazia, che diviene vittima delle ipocrisie dell'ambiente mondano della New York del primo Novecento.\nTrama.\nLily, figlia unica di una famiglia dell'aristocrazia \"del denaro\" del New England e allevata nell'amore del lusso, si ritrova molto giovane orfana del padre dopo il suo tracollo finanziario. La madre, amareggiata e piena di rancore per la perdita dell'agiatezza, si ripromette la rivincita attraverso la bellezza e raffinatezza di Lily, ritenendola destinata a uno splendido matrimonio. Appena diciottenne, per\u00f2, Lily perde anche la madre e si ritrova confinata nella dimora di una zia, austera, bigotta. Dotata di grande fascino, bellezza, raffinatezza e gusto, Lily riesce a inserirsi negli ambienti pi\u00f9 altolocati e a farsene amici i ricchi esponenti. Grazie alla loro ospitalit\u00e0, frequenta per undici anni i salotti e i ricevimenti mondani, nei quali spicca sempre per la sua leggiadria e le sue buone maniere.\nAll'et\u00e0 di ventinove anni, tuttavia, ancora non ha reso salda la sua condizione sociale tramite un buon matrimonio. Ella prova attrazione per l'avvocato Lawrence Selden, ma non pu\u00f2 accettare un marito poco agiato e incapace di permetterle un tenore di vita uguale a quello cui \u00e8 stata abituata fin da bambina. Punta invece le proprie aspettative su Percy Gryce, ricchissimo anche se noioso erede di una delle migliori famiglie della citt\u00e0, ma i suoi errori e l'inimicizia di una ricchissima donna del suo ambiente, Bertha Dorset, mandano a monte le speranze di un fidanzamento. Invischiatasi in debiti di gioco, chiede aiuto al marito di un'amica, Gus Trenor, che invece di investire in Borsa con i risparmi di Lily le regala del denaro, aspettandosi cos\u00ec di ricevere da lei compensi di altra natura. Le apparenze equivoche di tale situazione raffreddano anche i rapporti con Selden, che fatica ad accettare la dipendenza dagli agi materiali e dal lusso di Lily. Per allontanarsi dall'assillo dei novemila dollari da restituire a Trenor per salvare il proprio onore, Lily accetta di compiere una crociera nel Mediterraneo con Bertha Dorset, assumendo l'ambigua posizione di distrarre l'attenzione di Mr. Dorset dalle relazioni extraconiugali della moglie. Quando lo scandalo \u00e8 in procinto di scoppiare, Bertha non esita a cacciare Lily dal suo yacht per far credere che la colpa di adulterio riguardi proprio Lily e il marito.\nMessa al bando dalla societ\u00e0, diseredata dalla zia che nel frattempo \u00e8 venuta a mancare e oppressa dalla necessit\u00e0 di pagare i suoi debiti, Lily tenta di riscattarsi e di guadagnarsi da vivere come segretaria di una facoltosa matrona. Avvertito il pericolo di compromettere ancora la sua reputazione, lascia l'incarico, ma nell'ambiente mondano si sono gi\u00e0 diffusi calunniosi pettegolezzi su di lei. Lily tenta allora di lavorare come apprendista modista, ma per la sua incapacit\u00e0 per le mansioni manuali viene licenziata.\nLa sua unica possibilit\u00e0 di risollevarsi sarebbe quella di ricattare Bertha Dorset con delle lettere in suo possesso che attestano una sua relazione extraconiugale con Selden, ma il suo senso dell'onore e l'amore per Selden le impediscono di sfruttare tale possibilit\u00e0. L'unico modesto lascito della zia, che le assicurerebbe di tirare avanti ancora un po', viene immediatamente girato da Lily al nome di Trenor per saldare il suo debito. Perseguitata dall'insonnia per le preoccupazioni circa il futuro, muore nel suo misero alloggio a pensione stroncata da un'involontaria overdose di sonnifero. Troppo tardi giunge al suo capezzale Selden, che comprende l'errore nell'averla lasciata sola e senza quell'amore che avrebbe potuto conferirle la forza morale di cui egli la considerava mancante.\nAltri progetti.\nLa Casa della Gioia \u00e8 anche una struttura per disabili a Borghetto Santo Spirito gestita dall'UNITALSI"}
{"id": "3252325", "revid": "1573940", "url": "https://it.wikipedia.org/wiki?curid=3252325", "title": "Nazionale di pallavolo maschile di Saint Lucia", "text": "La nazionale di pallavolo maschile di Saint Lucia \u00e8 una squadra nordamericana composta dai migliori giocatori di pallavolo di Saint Lucia ed \u00e8 posta sotto l'egida della Federazione pallavolistica di Saint Lucia."}
{"id": "3252327", "revid": "6923", "url": "https://it.wikipedia.org/wiki?curid=3252327", "title": "Million Wolde", "text": "In carriera \u00e8 stato campione olimpico dei 5000 metri piani ai Giochi olimpici di ."}
{"id": "3252330", "revid": "932277", "url": "https://it.wikipedia.org/wiki?curid=3252330", "title": "Ritratto di giovane (D\u00fcrer)", "text": "Il Ritratto di giovane \u00e8 un dipinto a olio su tavola di tiglio (28x26 cm) di Albrecht D\u00fcrer, datato 1500 e conservato nell'Alte Pinakothek di Monaco di Baviera.\nStoria.\nL'opera \u00e8 citata per la prima volta in un inventario del 1616 della raccolta di Paulus Praun a Norimberga, descritto come ritratto virile a opera del fratello di Albrecht, Hans D\u00fcrer. In tale collezione rimase fino alla fine del Settecento, quando fu acquistata dal principe ereditario Luigi di Baviera.\nPoco dopo si assegn\u00f2 l'attribuzione ad Albrecht, e si volle riconoscere nel soggetto Hans, senza alcun riscontro: l'effigie non coincide infatti con il ritratto di Hans a punta d'argento oggi nella National Gallery of Art di Washington. \nIn un'epoca imprecisata vennero aggiunte due sottili strisce ai lati, per aumentarne le misure in modo da accordarsi a una cornice gi\u00e0 esistente o a fare da \"pendant\" ad un'altra opera della quadreria. \nDescrizione e stile.\nSullo sfondo scuro emerge un volto maschile ben illuminato. L'inquadrature \u00e8 molto stretta, limitando la visione alla sola faccia e il collo, con tratti energici del volto, ritagliato sulle gradazioni del giallo, del marrone e, nel caso dell'abito e del cappello, del rosso. Gli occhi chiari sono fissi ed espressivi, le ciglia sottili, il naso dritto e robusto, la bocca stretta e leggermente imbronciata, il mento appuntito, gli zigomi scavati. La data dorata in alto a sinistra ha i numeri bizzarramente distorti, quasi a formare un arabesco."}
{"id": "3252340", "revid": "1543377", "url": "https://it.wikipedia.org/wiki?curid=3252340", "title": "Selezione di pallavolo maschile della Groenlandia", "text": "La selezione di pallavolo maschile della Groenlandia \u00e8 una squadra europea composta dai migliori giocatori di pallavolo della Groenlandia ed \u00e8 posta sotto l'egida della Federazione pallavolistica della Groenlandia.\nRisultati.\nLa nazionale di pallavolo maschile della Groenlandia non ha mai partecipato alla fase finale di alcun torneo."}
{"id": "3252342", "revid": "116367724", "url": "https://it.wikipedia.org/wiki?curid=3252342", "title": "Volleyballclub Sm'Aesch Pfeffingen", "text": "Il Volleyballclub Sm'Aesch Pfeffingen \u00e8 una societ\u00e0 di pallavolo femminile svizzera, con sede a Pfeffingen: milita nel campionato svizzero di Lega Nazionale A.\nStoria.\nIl Volleyballclub Sm'Aesch Pfeffingen nasce nel 2000 dalla fusione di due club, il Volleyballclub Aesch ed il Volleyballclub Pfeffingen. Dalla stagione 2005-06 il club milita nella Lega Nazionale A, la massima divisione del campionato svizzero, senza enormi risultati, a parte qualche quarto e quinto posto. Al termine della stagione 2009-10 il club si qualifica per la Challenge Cup."}
{"id": "3252348", "revid": "599013", "url": "https://it.wikipedia.org/wiki?curid=3252348", "title": "Johan Masreliez", "text": "Ha lasciato la Svezia nel 1967, per lavorare come ingegnere di ricerca ed \u00e8 ora cittadino americano che vive presso Seattle, Washington. Negli anni '70 \u00e8 stata una figura importante per lo sviluppo della teoria del controllo automatico. A partire dal 1995 circa si \u00e8 dedicato alla cosmologia fisica non standard e con scarso successo, se non in Russia.\nBiografia.\nMasreliez \u00e8 nato a Stoccolma e ha poi terminato gli studi presso il ginnasio \"Nya Elementar\" \u00c5keshov a Bromma. Inizi\u00f2 gli studi di fisica tecnica nel 1959, a Stoccolma, presso l'Istituto reale di tecnologia (Istituto Reale di Tecnologia), diplomandosi come ingegnere nel 1964.\nIngegneria.\nHa poi lavorato per alcune imprese svedesi, ivi compresa la Atlas Copco. Si trasferisce negli Stati Uniti nel 1967 per assumere una posizione nella Societ\u00e0 Boeing a Seattle.\nCarriera accademica.\nMentre lavorava per la Boeing, ha frequentato il dipartimento di Ingegneria elettrica dell'Universit\u00e0 di Washington, dove ha conseguito il suo dottorato di ricerca nel 1972, specializzandosi in statistica e algoritmi statistici per produrre stimatori robusti. Ha poi ottenuto un contratto come Assistant Professor fino al 1974. Ha contribuito al miglioramento del filtro di Kalman con un algoritmo ricorsivo (1975) in seguito chiamato Teorema di Masreliez. Spangle (2008) d\u00e0 la formulazione matematica del teorema in un'applicazione di simulazione.\nCosmologia.\nLa sua \"Teoria del Cosmo in Espansione Scalare\" (SEC) \u00e8 un nuovo modello di espansione in scala del cosmo che si accorda meglio con le osservazioni astronomiche di quanto non faccia la teoria del Big Bang, e potrebbe fornire l'anello mancante tra la relativit\u00e0 generale e la meccanica quantistica. Il fattore di scala del modello SEC d\u00e0 un meccanismo spostamento verso il rosso luce stanca con dilatazione del tempo. In questa cosmologia non standard non c'\u00e8 accelerazione e l'importo formula_1 della quintessenza \u00e8 formula_2 esatto, cio\u00e8 la curvatura dello spaziotempo. \u201cSEC\u201d, proponendo invece di includere l'energia oscura nel tensore energia impulso del modello, come avviene anche senza accelerazione con la formula del modello per spostamento verso il rosso."}
{"id": "3252352", "revid": "1543377", "url": "https://it.wikipedia.org/wiki?curid=3252352", "title": "Cattedrale del Cristo (Garden Grove)", "text": "La cattedrale del Cristo, fino a qualche anno fa Crystal Cathedral (cattedrale di Cristallo), \u00e8 una chiesa cristiana situata a Garden Grove, nella contea di Orange, nello Stato della California. Originariamente una chiesa protestante, \u00e8 oggi sede della diocesi cattolica di Orange.\nL'edificio \u00e8 realizzato in vetro riflettente e fu progettato dall'architetto americano postmoderno Philip Johnson. Pu\u00f2 ospitare 2.248 persone. La chiesa fu pubblicizzata come \"il pi\u00f9 grande edificio di vetro del mondo\" quando fu completata nel 1981. L'edificio ha uno dei pi\u00f9 grandi strumenti musicali del mondo, l'organo Hazel Wright Memorial.\nFino al 2013, l'edificio era il principale luogo di culto della congregazione della cattedrale di cristallo (ora Shepherd's Grove), un gruppo affiliato alla Chiesa riformata in America, fondata nel 1955 da Robert H. Schuller. Nell'ottobre del 2010 la congregazione present\u00f2 istanza di fallimento e nel febbraio del 2012 vendette l'edificio e la propriet\u00e0 adiacente alla diocesi di Orange in California che decise di farne la nuova cattedrale. L'edificio, in particolare l'interno, fu rinnovato per ospitare la liturgia cattolica romana, pur mantenendo alcune delle sue caratteristiche architettoniche distintive.\nDopo il completamento della costruzione, il 17 luglio 2019 l'edificio fu consacrato e ribattezzato formalmente \"cattedrale del Cristo\".\nAttualmente la parrocchia conta 4.500 famiglie di fedeli.\nStoria.\nOrigini e costruzione.\nLa Garden Grove Community Church venne fondata nel 1955 da Robert H. Schuller e da sua moglie Arvella. Affiliata alla Chiesa riformata in America, la congregazione inizialmente si riuniva in uno spazio affittato dall'Orange Drive-In Theatre.\nNel 1961 la congregazione si trasfer\u00ec in un nuovo santuario progettato dall'architetto Richard Neutra. Nel 1968 la congregazione complet\u00f2 la Torre della Speranza, un edificio con spazi per uffici e aule, ma la continua crescita di fedeli port\u00f2 alla necessit\u00e0 di una nuova struttura. Schuller immagin\u00f2 una struttura unica con pareti in vetro e incaric\u00f2 del progetto l'architetto Philip Johnson. Egli voleva diffondere il suo messaggio attraverso l'architettura. Fu ispirato dal legame della religione con la natura, infatti affermava che la spiritualit\u00e0 si esprimeva al meglio a contatto con il cielo e il mondo circostante, non in un ambiente chiuso da strutture pesanti.\nIl progetto fu una conseguenza del riesame di Johnson delle opere dell'architetto espressionista tedesco Hermann Finsterlin. La costruzione della cattedrale di cristallo inizi\u00f2 nel 1977 e fu completata nel 1980. In totale cost\u00f2 18 milioni di dollari. Le lastre di vetro rettangolari firmate che compongono l'edificio non sono imbullonate alla struttura ma incollate con una colla a base di silicone. Questa e altre misure hanno lo scopo di consentire alla costruzione di resistere a un terremoto di magnitudo 8.0. L'edificio fu costruito utilizzando oltre 10.000 lastre di vetro rettangolari.\nPassando dal vecchio santuario di Neutra al nuovo santuario di Johnson nel 1981, la congregazione cambi\u00f2 il suo nome in \"Congregazione della cattedrale di cristallo\", un'allitterazione derivata dall'aspetto dell'edificio. In effetti, la costruzione non \u00e8 fatto di cristallo n\u00e9 intendeva essere una vera cattedrale - cio\u00e8 una chiesa che ospita la sede ufficiale del vescovo (la cattedra) - da quella congregazione. Nel 1990 fu aggiunta la guglia della preghiera.\nFallimento del 2010.\nA partire dal 2010 i creditori della Congregazione della cattedrale di cristallo intentarono azioni legali per raccogliere denaro dopo che non erano stati pagati per aver fornito beni, servizi e trasmissioni televisive per \"The Hour of Power\", il programma televisivo della congregazione. Un membro del consiglio dichiar\u00f2 che il debito totale era di 55 milioni di dollari. Il consiglio di amministrazione della Congregazione present\u00f2 istanza di fallimento il 18 ottobre 2010, citando 43 milioni di dollari di debito divisi tra un mutuo di 36 milioni e 7,5 milioni di altri debiti. I funzionari affermarono di aver cercato di negoziare i pagamenti ma dopo che furono citati in giudizio e che vennero emesse le sentenze di sequestro, la Congregazione dovette per forza dichiarare il fallimento.\nLa Congregazione ricevette offerte di acquisto da un gruppo di investimenti immobiliari e dalla vicina Universit\u00e0 Chapman.\nAcquisto da parte della diocesi di Orange.\nIl 7 luglio 2011 la diocesi cattolica romana di Orange, che da tempo progettava di costruire una nuova e pi\u00f9 grande cattedrale all'interno o nei dintorni della citt\u00e0, annunci\u00f2 che era \"potenzialmente interessata\" ad acquistare la propriet\u00e0 della chiesa per usarla in futuro come sua cattedrale diocesana. Due settimane dopo, la diocesi aument\u00f2 la sua offerta iniziale da 50 a 53,6 milioni di dollari includendo un contratto di affitto dell'edificio per la Congregazione protestante a tassi inferiori a quelli di mercato per un certo periodo di tempo. Il 17 novembre 2011 un giudice federale approv\u00f2 la vendita della cattedrale di cristallo alla diocesi per 57,5 milioni, un prezzo molto conveniente rispetto ai 100 milioni stimati per una costruzione ex-novo.\nPochi giorni dopo la sentenza del giudice, il quotidiano italiano \"La Stampa\" utilizz\u00f2 un'immagine della cattedrale di cristallo per illustrare un articolo che riportava l'istituzione di una commissione vaticana \"per porre fine alle chiese in stile garage, strutture dalle forme audaci che rischiano di denaturare i luoghi moderni per il culto cattolico\". Il Vaticano approv\u00f2 l'uso dell'edificio due settimane dopo la sentenza del giudice.\nLa vendita alla diocesi fu completata il 3 febbraio 2012. Secondo i termini, La Congregazione della cattedrale di cristallo avrebbero potuto affittare la maggior parte della propriet\u00e0, compresa la chiesa, per un massimo di tre anni. La diocesi offr\u00ec un contratto di locazione a lungo termine nella vicina chiesa di San Callisto, una parrocchia che la diocesi trasfer\u00ec in seguito nella nuova propriet\u00e0 e ribattezzata \"parrocchia della cattedrale del Cristo\". Il trasferimento del cimitero situato nella propriet\u00e0 fu immediato e la diocesi trasfer\u00ec l\u00ec i suoi uffici poco dopo. Tod David Brown, all'epoca vescovo di Orange, dichiar\u00f2 che la diocesi avrebbe assunto un architetto per rinnovare l'interno della struttura per renderla adatta alla liturgia cattolica romana ma che non intendeva cambiare sostanzialmente l'esterno.\nIl 9 giugno 2012 la diocesi annunci\u00f2 che la nuova parrocchia sarebbe stata conosciuta come \"cattedrale del Cristo\" quando sarebbe diventata la nuova cattedrale diocesana, e che padre Christopher Smith sarebbe stato rettore e vicario episcopale. Il nuovo nome patronale della chiesa fu designato dalla Santa Sede anche se vennero ascoltati i suggerimenti della diocesi e dei suoi membri. Nell'ottobre del 2012 la diocesi tenne il suo primo evento nella cattedrale, la 7\u00aa colazione di preghiera cattolica della contea di Orange. Nell'ambito dell'evento ci fu un momento di preghiera. La diocesi prefer\u00ec non celebrare ufficialmente la messa nell'edificio fino alla sua consacrazione, dopo il completamento dei lavori di rinnovamento. Nel frattempo, l'ex parrocchia di San Callisto che si era trasferita nella nuova propriet\u00e0, ora ufficialmente chiamata parrocchia della cattedrale del Cristo, teneva le messe e le altre liturgie in un altro edificio della propriet\u00e0 noto come l\"'Arboretum\". Questo edificio serviva da chiesa per la congregazione di Schuller prima dell'apertura dell'edificio della cattedrale di cristallo.\nLa congregazione protestante tenne il suo ultimo servizio di culto presso l'edificio il 30 giugno 2013. Il 7 luglio successivo la congregazione tenne il suo primo servizio nel vicino Shepherd's Grove, la propriet\u00e0 dell'ex chiesa di San Callisto. Il nuovo indirizzo \u00e8 12921 Lewis Street, Garden Grove Boulevard, un miglio a sud del palazzo della cattedrale di cristallo. Allo stesso tempo, la parrocchia di San Callisto si trasfer\u00ec nella nuova chiesa e inizi\u00f2 a tenere le messe. Anche la scuola cattolica \"San Callisto\" si trasfer\u00ec nell'ex sede della Crystal Cathedral Academy, cambiando il suo nome in Christ Cathedral Academy, nel settembre del 2013.\nIl 24 settembre 2014 pubblic\u00f2 i suoi progetti di rifacimento dell'edificio. Erano previsti ampi cambiamenti all'interno intesi a rendere l'edificio pi\u00f9 adatto al rituale cattolico \"centrato sull'altare\" pur mantenendo alcune qualit\u00e0 del progetto originale. Le pareti di vetro furono rivestite con \"petali\" angolati che riducono la quantit\u00e0 di luce esterna, ritenuta fonte di distrazione dall'altare. Allo stesso tempo, i petali presentano luci rivolte verso l'esterno per migliorare la visibilit\u00e0 dell'edificio durante la notte, producendo un effetto descritto come una \"scatola di stelle\". Il percorso dal parcheggio alla piazza \u00e8 fiancheggiato da piante di mirto, che simboleggiano l'\"inizio\" della santit\u00e0 in progressione verso l'altare. L'organo Hazel Wright fu smontato e rispedito in Italia per un lungo restauro. Fu ridipinto di bianco in modo da non distrarre dall'altare. Per riflettere la multietnicit\u00e0 della comunit\u00e0 cattolica nella regione, il reliquiario del suo altare custodisce reliquie di santi di origine americana, coreana, messicana e vietnamita, tra cui i martiri canadesi, Andrea D\u0169ng L\u1ea1c, Jun\u00edpero Serra, Andrea Kim Taegon e Rafael Gu\u00edzar Valencia. Venne realizzata anche una cappella per il Santissimo Sacramento.\nDal ricavato di una campagna di raccolta fondi chiamata \"For Christ Forever\", tenutasi nel 2012, la diocesi stanzi\u00f2 59 milioni di dollari per i costi di ristrutturazione della cattedrale. Nel 2014 un benefattore anonimo contribu\u00ec con 20 milioni di finanziamenti aggiuntivi. Tuttavia, successivamente fu scoperto che le stime dei costi erano stati raggiunti senza \"uno studio serio o raccomandazioni professionali\". Nel luglio del 2016 fu stimato che il costo totale dei lavori di ristrutturazione, come inizialmente previsti, sarebbero stati pari a 108 milioni di dollari. La diocesi istitu\u00ec una task force per ridurre il costo del progetto a 72 milioni di dollari. L'obiettivo fu raggiunto realizzando un altare di marmo impiallacciato invece che di marmo massiccio, utilizzando una fonte di pietra a basso costo di qualit\u00e0 equivalente anzich\u00e9 importata dall'Italia e progettando di \"mantenere intatte le ossa dell'edificio\". Il 25 maggio 2017 la diocesi incaric\u00f2 l'appaltatore generale Snyder Langston per i lavori di rinnovo che partirono il 1\u00ba giugno successivo. La loro conclusione era prevista per la fine del 2018.\nIl 29 giugno 2018 il vescovo di Orange Kevin William Vann indisse un \"anno santo di preparazione\" in vista della consacrazione. Il 13 luglio 2019 ebbe luogo una celebrazione formale e un concerto della Pacific Symphony in vista della messa di dedicazione. La messa solenne di dedicazione si tenne il 17 luglio 2019 e fu presieduta da monsignor Kevin William Vann che dedic\u00f2 solennemente l'ex edificio della cattedrale di cristallo come cattedrale del Cristo e l'edificio assunse canonicamente quel nome.\nCaratteristiche architettoniche.\nDall'esterno, la chiesa, di dimensioni possenti e rivestita completamente in stoffa e vetro, appare come una gigantesca forma cristallina lungo la superstrada, e si guadagn\u00f2 dcos\u00ec l'appellativo di \"cattedrale di cristallo\". Lo schema dell'impianto \u00e8 a croce latina, realizzata in maniera tale che tutti i posti a sedere siano il pi\u00f9 vicini possibili al coro. L'intero complesso \u00e8 trasformato in una stella a 4 punte, attraverso la riduzione della navata centrale e l'ampliamento del transetto.\nI fedeli accedono al complesso, che dispone di 2.736 posti a sedere, attraverso 3 punti che si trovano nella parte inferiore dei balconi. La navata centrale \u00e8 fiancheggiata da fontane zampillanti, che interrompono il loro movimento nel momento in cui la liturgia lo richiede.\nDue porte alte 27 metri possono essere aperte in maniera automatizzata nel caso in cui ci sia un'affluenza molto alta, consentendo ai fedeli presenti nel parcheggio della chiesa di poter ascoltare la celebrazione. La chiesa non \u00e8 dotata di aria condizionata ma \u00e8 protetta dalla luce solare grazie al vetro riflettente e ventilato che si attivata grazie alle finestre motorizzate.\nNel 1990 il reverendo Schuller commission\u00f2 a Philip Johnson la progettazione e la realizzazione di un campanile alto 240 metri realizzata in acciaio e rivestito da prismi in acciaio ossidato, con una cappella di marmo alla base.\nOrgano a canne.\nL'organo a canne della cattedrale \u00e8 uno dei pi\u00f9 grandi organi a canne del mondo. Dal 2008 conta ben 270 registri per un totale di 16.061 canne. Dispone di due consolle di 5 manuali ciascuna. L'organo fu costruito grazie alla donazione di 2 milioni di dollari da parte di Hazel Wright, un telespettatore del programma televisivo della chiesa stessa intitolato \"Hour of Power\", dall'azienda italiana Fratelli Ruffatti su progetto di Virgil Fox e successivamente ampliato a cura di Frederick Swann. Lo strumento incorpora il grande organo a canne Aeolian-Skinner costruito originariamente nel 1962 per la Avery Fisher Hall di New York e l'organo Ruffatti che era presente nel precedente santuario della chiesa nel 1977. A partire dal 1982, anno di inaugurazione dell'attuale organo, Frederick Swann fu l'organista e direttore musicale della cattedrale. Durante la sua permanenza in carica 16 anni (1982-1998), era ampiamente considerato come l'organista pi\u00f9 in vista nel mondo. In pi\u00f9 di 165 paesi fu visto e sentito suonare questo organo durante gli episodi televisivi della trasmissione settimanale \"Hour of Power\". Dopo che la bancarotta della congregazione riformata proprietaria della costruzione, l'intero edificio venne venduto alla diocesi cattolica di Orange. Essa avvi\u00f2 un'operazione di ristrutturazione dell'organo del costo di circa 2 milioni di dollari ad opera dei Fratelli Ruffatti. L'organo venne rimosso nel febbraio del 2014 nel corso di una settimana e spedito a Padova per il restauro. A fine restauro venne re-installato.\nRegistrazioni.\nFrederick Swann ha registrato due CD suonando sull'organo della Crystal Cathedral: \nPeter Baicchi ne ha inciso uno: \nInoltre, \u00e8 stato registrato un CD nel quale vi \u00e8 il Coro della Crystal Cathedral accompagnato dall'organo, ovvero: \" We Sing The Power \".\nNella cultura di massa.\nUna chiesa identica alla cattedrale di cristallo compare nell'episodio \"Amore rischioso, pathos focoso\" della nona stagione de \"I Simpson\"."}
{"id": "3252357", "revid": "767487", "url": "https://it.wikipedia.org/wiki?curid=3252357", "title": "Fegor Ogude", "text": "Carriera.\nClub.\nOgude milit\u00f2 nelle giovanili dei Warri Wolves dal 2003 al 2006. Quell'anno, infatti, pass\u00f2 in prima squadra, dove arriv\u00f2 a collezionare fino a 62 presente, con 17 reti all'attivo. Fu anche nominato capitano del club.\nIl 31 agosto 2010, firm\u00f2 per il V\u00e5lerenga. Fu seguito da vicino da diversi club immediatamente dopo aver sostenuto un provino con la squadra nell'estate 2009. Debutt\u00f2 con la maglia del club di Oslo il 12 settembre 2010, quando subentr\u00f2 a Morten Berre nel successo casalingo per 3-2 sullo Stab\u00e6k. Esord\u00ec da titolare in data 31 ottobre, quando fu schierato dall'allenatore Martin Andresen nella gara sul campo dell'H\u00f8nefoss, culminata con una sconfitta per 3-1.\nIl 14 gennaio 2014, firm\u00f2 ufficialmente un contratto con i russi dell'Amkar Perm', valido per i successivi due anni e mezzo.\nNazionale.\nOgude gioc\u00f2 nove incontri con la , realizzando quattro reti, tra il 2009 e il 2010. Nel 2010, fu convocato in un match valido per le qualificazioni alla Coppa delle Nazioni Africane contro il , senza essere impiegato.\nNel 2013 vince con la nazionale la Coppa d'Africa in Sudafrica e partecipa alla Confederations Cup in Brasile."}
{"id": "3252358", "revid": "380453", "url": "https://it.wikipedia.org/wiki?curid=3252358", "title": "Volley Club Kanti", "text": "Il Volley Club Kanti \u00e8 una societ\u00e0 di pallavolo femminile svizzera, con sede a Sciaffusa: milita nel campionato svizzero di Lega Nazionale A.\nStoria.\nIl Volley Club Kanti nasce nel 1973 come \"Volleyballclub Volta\". Dal 1978 adotta la denominazione attuale e, dopo diversi anni nelle categorie minori, nel 1991 fa il suo esordio nella Lega Nazionale A. Nel 2000 vince il suo primo trofeo, aggiudicandosi la Coppa di Svizzera. Nel corso degli anni duemila, il club si conferma tra le realt\u00e0 pi\u00f9 importanti del campionato svizzero disputando alcune finali, partecipando a diverse edizioni delle coppe europee ed aggiudicandosi la Supercoppa svizzera nel 2007."}
{"id": "3252363", "revid": "1543377", "url": "https://it.wikipedia.org/wiki?curid=3252363", "title": "Giovanni Losardo", "text": "Biografia.\nConsegue la maturit\u00e0 classica nel 1946 e in seguito si laurea in giurisprudenza presso l'Universit\u00e0 di Napoli, si iscrive giovanissimo al Partito Comunista Italiano (nel 1945), fu Sindaco e Assessore del Partito Comunista Italiano al comune di Cetraro, e segretario capo della Procura della Repubblica di Paola.\nAttivit\u00e0 contro la 'ndrangheta.\nGiovanni Losardo si batteva fortemente contro le 'ndrine dell'alto Tirreno cosentino specie nella sua attivit\u00e0 politico-amministrativa al comune di Cetraro denunciando di continuo il malaffare politico-mafioso infatti i pentiti racconteranno: \"Dava fastidio, non aveva paura di nessuno e non si piegava davanti a niente\".\nNel giugno del 1980 al Festival dell'Unit\u00e0 a Torino nel corso di una manifestazione in ricordo di Losardo e Valarioti, a distanza di pochi giorni dal loro barbaro assassinio, Giuseppe Lavorato disse: \u201d Hanno ammazzato due fra i compagni pi\u00f9 valorosi del partito comunista calabrese. La mafia calabrese \u00e8 cresciuta, ha penetrato quasi tutti i partiti: il PCI \u00e8 l'ultimo ostacolo da abbattere per imporre il predominio assoluto sull'intera regione.\u201d\nL'omicidio.\nLa notte del 21 giugno 1980, in localit\u00e0 S. Maria di Mare nel Comune di Cetraro rimane vittima di un attentato ad opera della 'ndrangheta, stava rientrando a casa dopo una seduta del consiglio comunale di Cetraro a bordo della sua auto quando viene affiancato dai Killer, in sella ad una moto, che gli scaricano addosso diversi colpi d'arma da fuoco. Muore il pomeriggio del giorno seguente presso l'Ospedale di Paola, all'et\u00e0 di 54 anni.\nIl processo.\nPer l'efferato delitto viene accusato e rinviato a giudizio Franco Muto boss della 'Ndrina Muto di Cetraro in qualit\u00e0 di mandante ma la vicenda giudiziaria si conclude con una sentenza definitiva di piena assoluzione.\nTributi.\nIn memoria di Giovanni Losardo \u00e8 stato fondato il 3 agosto 2003 il Laboratorio sperimentale Giovanni Losardo, che ha istituito un Premio internazionale di giornalismo e legalit\u00e0, giunto alla Nona edizione, che si \u00e8 celebrata il 4 giugno 2011 a Fuscaldo (CS). Il Premio \u00e8 stato sinora assegnato a personalit\u00e0 di prestigio nazionale, che si sono particolarmente segnalate per l'impegno profuso contro la criminalit\u00e0 organizzata anche attraverso specifiche pubblicazioni. Il 22 maggio 2013 il Parlamento europeo concede il patrocinio per il premio Losardo.\nNelle varie edizioni sono stati premiati tra gli altri Gian Antonio Stella, Mimmo Calopresti, Sandro Ruotolo, Marco Minniti, Giancarlo Maria Bregantini, Pino Arlacchi, Nicola Gratteri, Antonio Nicaso, Xavier Raufer, Francesco Forgione, Francesco Cascini, Alessandro Leogrande, Loredana Rotundo, Rosanna Scopelliti, Matteo Cosenza. Dalla Settima edizione il presidente onorario del Premio \u00e8 il sociologo Pino Arlacchi.\nA Losardo, eroe della legalit\u00e0, sono state dedicate nel corso degli anni una piazza nel centro storico di Cetraro, una via nel centro storico di Fuscaldo,una via a Belvedere Marittimo, una piazza a Bonifati, un'aula del Tribunale di Paola, un'aula del Tribunale di Teramo, un presidio dell'Associazione Libera di don Luigi Ciotti a Scalea.\nTra le tante pubblicazioni dedicate alle tragiche vicende di Losardo e ai funerali, a cui ha partecipato il 24 giugno 1980 il segretario nazionale del Partito Comunista Italiano dell'epoca Enrico Berlinguer, vanno segnalati i due volumi Quel giugno dell'Ottanta e Non vivere in silenzio, editi dal Laboratorio Losardo e curati da Gaetano Bencivinni, Fernando Caldiero e Francesca Villani, che contengono due interventi di Raffaele Losardo, figlio di Giovanni, ed articoli di giornalisti e magistrati, insigniti del Premio internazionale Giovanni Losardo: Filippo Veltri, Arcangelo Badolati, Anna Rosa Macr\u00ec, Luciana De Luca, Mara Martelli, Cristina Vercillo, Antonio Nicaso, Domenico Fiordalisi e Paride Leporace.\nNel 1986 il Comune di Cetraro ha pubblicato il volume In memoria di Losardo con prefazione di Pino Arlacchi, che si occupa delle vicende processuali dell'assassinio di Losardo. Nel 1983 il Comune di Cetraro ha istituito un premio di saggistica, giornalismo ed arte, dedicato alla memoria di Losardo, che si \u00e8 tenuto nel 1984, 1985, 1986, 1988, 1990, 1996, 1999 e nel 2008. Il premio \u00e8 stato assegnato tra gli altri a Ennio Morrioni, Nando Dalla Chiesa, Padre Sorge, Damiano Damiani, Giuseppe Ferrara, Gianni Vattimo, Pietro Folena, Carlo Lucarelli e Giancarlo Caselli.\nNel luglio 2006 il Consiglio comunale di Cetraro con atto deliberativo ha elevato a simbolo antimafioso il Cristo sofferente, statua sacra scolpita negli anni Ottanta dall'artista cetrarese Marcello Ciampa per ricordare il sacrificio di Losardo, martire della legalit\u00e0 e vittima della mafia.\nDal 2007 il Laboratorio Losardo ha aggiunto la sezione Autori al Premio con la consegna del Cristo d'argento, che tra il 2008 ed il 2012 \u00e8 stato assegnato a Pino Arlacchi per La mafia imprenditrice, a Nicola Gratteri e Antonio Nicaso per Fratelli di sangue, ad Arcangelo Badolati per 'Ndrangheta eversiva, a Filippo Veltri e Diego Minuti per Ritorno a San Luca, a Francesco Cascini per Storia di un giudice, a Francesco Forgione per Mafia export, a Danilo Chirico ed Alessio Magro per Dimenticati, a Manuela Iati per Avvelenati. L'etnomusicologo Carlo Grillo ha composto ed interpretato il brano musicale Quel giugno dell'Ottanta con testo di Gaetano Bencivinni, che racconta la tragica vicenda di Losardo. Il giovane regista cetrarese Daniele Maltese ha realizzato i cortometraggi Non vivere in silenzio, La quarta faccia di L., Delitto impunito, dedicati alla memoria di Losardo, che sono stati proiettati in numerose iniziative sulla legalit\u00e0. Tanti giovani hanno avviato studi e ricerche su Losardo. Va segnalata la tesi di laurea di Annalisa Ramundo, che ha ricevuto a Fuscaldo un riconoscimento speciale dal Laboratorio Losardo nell'ambito della Nona edizione del Premio.\nDa anni si celebra il 21 Giugno la giornata dedicata a Giovanni Losardo con la deposizione della Corona di fiori presso il Cimitero Capoluogo della citt\u00e0 e dal 2019 su iniziativa del Presidente del Consiglio Comunale Carmine Quercia viene concesso il patrocinio dell\u2019intera assise cittadina al Premio promosso dal Laboratorio Losardo."}
{"id": "3252364", "revid": "1776082", "url": "https://it.wikipedia.org/wiki?curid=3252364", "title": "O Ewigkeit, du Donnerwort BWV 20", "text": "O Ewigkeit, du Donnerwort (in tedesco, \"Oh eternit\u00e0, parola di tuono\") BWV 20 \u00e8 una cantata di Johann Sebastian Bach.\nStoria.\nComposta a Lipsia nel 1724 per la prima domenica dopo la Trinit\u00e0, venne eseguita per la prima volta l'11 giugno dello stesso anno. I movimenti 1, 7 ed 11 sono basati su testo di Johann Rist, mentre i rimanenti sono di autore sconosciuto. Il tema del corale omonimo venne composto da Johann Schop per l'inno \"Wach auf, mein Geist, erhebe dich\", pubblicato a L\u00fcneburg nel 1642.\nStruttura.\nLa \"O Ewigkeit, du Donnerwort\" \u00e8 composta per contralto solista, tenore solista, basso solista, coro, tromba, oboe I, II e III, violino I e II, viola e basso continuo ed \u00e8 suddivisa in undici movimenti, sette prima del sermone e quattro dopo:"}
{"id": "3252376", "revid": "1185701", "url": "https://it.wikipedia.org/wiki?curid=3252376", "title": "Albert Wurzer", "text": "Biografia.\nVinse ai campionati mondiali due medaglie:"}
{"id": "3252377", "revid": "767487", "url": "https://it.wikipedia.org/wiki?curid=3252377", "title": "Washington Square - L'ereditiera", "text": "Washington Square - L'ereditiera (\"Washington Square\") \u00e8 un film del 1997 diretto da Agnieszka Holland e tratto dal romanzo \"Piazza Washington\" scritto dell'autore statunitense Henry James nel 1880.\nIl sottotitolo dell'edizione italiana fa riferimento al titolo dell'omonimo film del 1949 diretto da William Wyler.\nTrama.\nNew York, met\u00e0 del XIX secolo. Il ricco dottor Austin Sloper vive in una splendida casa in Washington Square ed \u00e8 vedovo di una moglie morta dando alla luce la figlia Catherine. La bimba cresce grassoccia, goffa e priva di particolari qualit\u00e0, dolce, ma cara ed affezionata al padre che la ricambia con ben poca stima quando non addirittura avversione: egli rimpiange il figlio morto prima della nascita di Catherine e la sua ancora amata moglie, della cui morte incolpa la ragazza.\nA curarsi della ragazza \u00e8 la vivace ed anziana zia Lavinia Penniman, che tira su una giovane estremamente timorosa ed insicura nonostante i suoi tentativi d'inserirla in societ\u00e0; quando Catherine raggiunge l'et\u00e0 da marito ha praticamente un solo pregio, ovvero il grande patrimonio del padre a cui si aggiunge la rendita annua della madre di $10000. Al garden party per il fidanzamento della cugina Marian Almond, Catherine incontra l'affascinante e squattrinato giovane Morris Townsend, che \u00e8 attratto dalla ragazza con di lei grande stupore. Il dottor Sloper osteggia la relazione amorosa che col tempo si instaura fra i due giovani poich\u00e9 teme che Townsend sia interessato a Catherine solo per i suoi soldi, ma la zia Lavinia ama questo genere di rapporto da romanzo d'appendice e foraggia il loro rapporto aiutandoli ad incontrarsi.\nQuando Catherine e Morris decidono di sposarsi, il dottor Sloper la prende male e minaccia di diseredare la figlia se gli preferir\u00e0 il ragazzo: la questione venale non interessa Catherine, ma il fare un torto all'amato padre invece s\u00ec, e quindi \u00e8 dilaniata dal dissidio. Il padre la porta quindi con s\u00e9 in Europa per un grand tour nella speranza che col tempo dimentichi il giovane, ma quando si accorge che il viaggio non sta sortendo lo scopo la rimprovera con tale palese disprezzo che la ragazza, profondamente ferita, finalmente realizza quello che deve fare: abbandonare il padre e la casa paterna per andare con Townsend. Tornata a New York, Catherine \u00e8 pi\u00f9 decisa che mai a sposarsi, ma quando spiega a Morris la granitica posizione del padre e che quindi dovranno vivere senza i suoi soldi, egli molla la ragazza rivelandole infine che il suo piano era proprio sposarla per la dote.\nPassa qualche anno e Catherine \u00e8 ancora zitella nonostante le offerte di matrimonio di uomini molto pi\u00f9 anziani di lei. Un giorno il padre si ammala e lei lo cura con affetto nonostante egli non abbia mai smentito il suo disprezzo per lei, poich\u00e9 \u00e8 sicuro che la ragazza covi ancora dei sentimenti per Townsend: le chiede di giurare di non sposarlo mai, ma lei non pu\u00f2 assicurarglielo con certezza. Quando infine il dottore muore, alla lettura del suo testamento si apprende che, in un ultimo atto di disprezzo verso la negazione della sua volont\u00e0, egli ha lasciato tutto il suo ingente patrimonio di $300000 in beneficenza accordando alla figlia solo la casa, costringendola cos\u00ec a vivere unicamente con la rendita materna; Catherine accoglie favorevolmente persino quest'ultimo schiaffo morale del padre e continua a vivere senza sposarsi, trasformando la grande casa vuota in un asilo. Passa del tempo e torna a bussare alla sua porta Morris: la zia Lavinia lo accoglie con gioia, ma Catherine \u00e8 ancora ferita dal suo comportamento falso e, bench\u00e9 non covi rancore, non \u00e8 interessata a riallacciare il loro rapporto e lo manda via, restando sola a pensare ai giorni felici passati con lui."}
{"id": "3252378", "revid": "1748167", "url": "https://it.wikipedia.org/wiki?curid=3252378", "title": "Dragonara", "text": ""}
{"id": "3252383", "revid": "742538", "url": "https://it.wikipedia.org/wiki?curid=3252383", "title": "Riflessione (computer grafica)", "text": "La riflessione nella computer grafica \u00e8 un effetto utilizzato per emulare la riflessione (fisica) degli oggetti, come ad esempio quella di uno specchio ed altre superfici riflettenti.\nAspetti teorici.\nLa riflessione si realizza in un renderizzatore di ray tracing, seguendo il raggio che va dagli occhi allo specchio, per poi calcolare da dove esso rimbalza, e continuando il processo fino a quando non viene trovata una superficie, o viene trovata una superficie non-riflettente. Alla riflessione su una superficie lucida come il legno o le piastrelle si possono aggiungere gli effetti fotorealistici di un rendering 3D. Generalmente gli effetti sono:"}
{"id": "3252384", "revid": "599013", "url": "https://it.wikipedia.org/wiki?curid=3252384", "title": "Rsv", "text": ""}
{"id": "3252385", "revid": "834", "url": "https://it.wikipedia.org/wiki?curid=3252385", "title": "Respiratory syncytial virus", "text": ""}
{"id": "3252389", "revid": "92723", "url": "https://it.wikipedia.org/wiki?curid=3252389", "title": "Diocesi di Lesina (Italia)", "text": "La diocesi di Lesina (in latino: \"Dioecesis Lesinensis\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi di Lesina comprendeva i territori degli odierni comuni pugliesi di Lesina e di Poggio Imperiale in provincia di Foggia.\nL'antica cattedrale and\u00f2 distrutta nel XVI secolo; con le sue pietre fu costruita una nuova chiesa arcipresbiterale consacrata nel 1691 e dedicata all'Annunziata, a sua volta distrutta e ricostruita tra il 1828 e il 1837.\nStoria.\nIncerta \u00e8 l'origine della diocesi di Lesina. La tradizione riporta come protovescovi i santi Sabino ed Eunomio, le cui reliquie, assieme a quelle di altri santi, vennero ritrovate nella distrutta cattedrale di Lesina nel 1597. Altre fonti storiche riferiscono che la citt\u00e0 di Lesina fu popolata nel VII secolo dagli abitanti di Lucera che vi si rifugiarono, assieme al loro vescovo, dopo che la loro citt\u00e0 venne distrutta dai Bizantini. In questo contesto Lesina divenne la sede stabile dei vescovi di Lucera. Ancora all'inizio dell'XI secolo \u00e8 documentata a Lesina la presenza dei vescovi lucerini Landenolfo (1005) e Giovanni (1032); nel diploma del 1032 \u00abemerge chiaramente la dipendenza di Lesina dalla sede vescovile di Lucera\u00bb.\nDiscussi sono i due privilegi concessi da Benedetto VIII e da Leone IX agli arcivescovi beneventani Alfano (1014) e Udalrico (1053), in cui, tra le suffraganee di Benevento, appare anche la diocesi di Lesina, la cui menzione tuttavia potrebbe essere frutto di una interpolazione successiva. Infatti, il successivo privilegio concesso da papa Stefano IX ancora a Udalrico nel 1057, pur aggiungendo nuove suffraganee di Benevento, non menziona assolutamente Lesina. Secondo Antonio Antonetti, queste bolle ponteficie attesterebbero i tentativi di Lesina di acquisire una propria autonomia ecclesiastica, che inizialmente non ebbe successo, ma che \u00aballa lunga condurr\u00e0 alla scissione dell'arcipretura della citt\u00e0 lagunare e all'elevazione al rango episcopale grazie alla continuit\u00e0 del ruolo della contea di Lesina\u00bb.\nDubbio \u00e8 anche il documento riferito da Norbert Kamp, conservato unicamente in una copia del Quattrocento, che accenna ad un anonimo vescovo di Lesina negli Anni Ottanta del XII secolo; infatti al concilio lateranense del 1179, dove presero parte sedici suffraganei di Benevento, non compare quello di Lesina.\nLa diocesi lesinese venne istituita tra la fine del XII e gli inizi del XIII secolo; il primo vescovo noto \u00e8 Felice, attestato tra il 1232 e il 1235. La diocesi era molto piccola comprendendo il solo territorio di Lesina e scarse erano le sue rendite; per questo motivo, tra il 1459 e il 1472 venne soppressa ed unita all'arcidiocesi di Benevento. Molti dei vescovi successivi, napoletani di nascita, furono sepolti nella basilica della Santissima Annunziata Maggiore di Napoli, dal cui giuspatronato dipendeva la diocesi lesinese.\nL'ultimo vescovo noto \u00e8 Orazio Greco, nominato nel 1551; nel 1562 prese parte al concilio di Trento e nel 1567 al concilio provinciale celebrato a Benevento. Dopo questa data non si hanno pi\u00f9 notizie della diocesi, che fu definitivamente soppressa e il suo territorio annesso a quello dell'arcidiocesi di Benevento.\nLesina e Poggio Imperiale fecero parte dell'arcidiocesi beneventana fino al 1916 quando furono annessi alla diocesi di San Severo.\nDal 1968 Lesina \u00e8 annoverata tra le sedi vescovili titolari della Chiesa cattolica; dal 28 novembre 2011 il vescovo titolare \u00e8 Sampathawaduge Maxwell Grenville Silva, vescovo ausiliare di Colombo."}
{"id": "3252391", "revid": "92723", "url": "https://it.wikipedia.org/wiki?curid=3252391", "title": "Diocesi di Limosano", "text": "La diocesi di Limosano (in latino: \"Dioecesis Limosana\") \u00e8 una diocesi soppressa e sede vescovile titolare della Chiesa cattolica.\nStoria.\nIncerte e frammentarie sono le notizie sulla diocesi di Limosano, nota nel Medioevo con il nome di \"Musanum\". Essa appare in ultima posizione tra le suffraganee dell'arcidiocesi di Benevento nel \"Liber Censuum\" della fine del XII secolo.\nUghelli attribuisce a questa diocesi due vescovi, Gregorio, documentato nel 1110, e Ugone, menzionato nel 1152. Cattedrale era l'odierna chiesa di Santa Maria Maggiore.\nNel 1153 la sede non compare in un elenco di suffraganee dell'arcidiocesi di Benevento e pertanto si ritiene che fosse stata soppressa in quell'anno o nel precedente, in cui \u00e8 menzionato l'ultimo vescovo noto; il territorio della diocesi fu unito all'arcidiocesi di Benevento.\nDal 2018 \u00e8 annoverata tra le sedi vescovili titolari della Chiesa cattolica; dal 3 maggio 2020 l'arcivescovo, titolo personale, titolare, \u00e8 Henryk Mieczys\u0142aw Jagodzi\u0144ski, nunzio apostolico in Ghana."}
{"id": "3252394", "revid": "1603714", "url": "https://it.wikipedia.org/wiki?curid=3252394", "title": "Diocesi di Tocco Caudio", "text": " \nLa diocesi di Tocco \u00e8 una diocesi soppressa della Chiesa cattolica, che aveva sede a Tocco Caudio.\nStoria.\nLa bolla di papa Stefano IX del 1058 elencava Tocco fra le sedi di vescovato suffraganee dell'arcidiocesi di Benevento. Tale vescovato dovette nascere con i cambi di assetto dovuti all'avvento dei Normanni, e doveva avere pertinenza almeno su tutta la Valle Vitulanese. Se ne perdono le tracce gi\u00e0 nel 1109: in tale anno la massima chiesa di Tocco, San Pietro, era soltanto arcipretale; ed anzi Roberto di Alife, signore anche di Tocco, la privava di tale dignit\u00e0 per darla alla chiesa di Sant'Andrea a Cacciano, forse perch\u00e9 quest'ultima godeva di una posizione centrale nella valle. L'arcivescovo di Benevento Vincenzo Maria Orsini nel 1695 identificava esplicitamente l'ex cattedrale di Tocco con la chiesa di San Pietro, che non \u00e8 pi\u00f9 esistente. Il primato della chiesa di Cacciano sulla Valle Vitulanese era ancora riconosciuto agli inizi del XX secolo."}
{"id": "3252396", "revid": "92723", "url": "https://it.wikipedia.org/wiki?curid=3252396", "title": "Diocesi di Tocco", "text": ""}
{"id": "3252397", "revid": "92723", "url": "https://it.wikipedia.org/wiki?curid=3252397", "title": "Diocesi di Quintodecimo", "text": ""}
{"id": "3252407", "revid": "599013", "url": "https://it.wikipedia.org/wiki?curid=3252407", "title": "Tom Pappas", "text": "Biografia.\nAlla high school praticava football americano, baseball e pallacanestro, mentre suo nonno \u00e8 stato un wrestler professionista.\nOltre alle due medaglie d'oro vinte nel 2003, rispettivamente nell'eptathlon ai Mondiali indoor di e nel decathlon ai Mondiali di , vanta anche una medaglia di bronzo conquistata ai Goodwill Games di Brisbane nel 2001."}
{"id": "3252409", "revid": "550440", "url": "https://it.wikipedia.org/wiki?curid=3252409", "title": "Yongxing", "text": ""}
{"id": "3252412", "revid": "550959", "url": "https://it.wikipedia.org/wiki?curid=3252412", "title": "Thomas Pappas", "text": ""}
{"id": "3252413", "revid": "1725771", "url": "https://it.wikipedia.org/wiki?curid=3252413", "title": "Strada statale 19 ter Dorsale Aulettese", "text": "La strada statale 19 ter Dorsale Aulettese \u00e8 una strada statale italiana.\nStoria.\nIn seguito al decreto legislativo n. 112 del 1998, dal 17 ottobre 2001 l'arteria \u00e8 stata declassata assumendo la denominazione di strada regionale 19 ter; dal 22 ottobre 2001 le competenze sono state devolute alla Provincia di Salerno. La strada \u00e8 rientrata nella gestione ANAS nel 2018.\nPercorso.\nIl tracciato \u00e8 lungo 13,632\u00a0km e, iniziando presso Polla, termina in localit\u00e0 Ponte San Cono nel comune di Buccino."}
{"id": "3252417", "revid": "112380325", "url": "https://it.wikipedia.org/wiki?curid=3252417", "title": "Torsten Voss", "text": "Biografia.\nAl termine della carriera di atleta, nel 1994 si ciment\u00f2 nel bob e, come frenatore nell'equipaggio di bob a quattro della Germania, fu capace di conquistare 3 medaglie mondiali, due titoli europei e l'8\u00ba posto ai Giochi olimpici di ."}
{"id": "3252418", "revid": "767487", "url": "https://it.wikipedia.org/wiki?curid=3252418", "title": "Larry Robinson (astronomo)", "text": "Robinson lavora all'osservatorio Sunflower di Olathe in Kansas. Il Minor Planet Center gli accredita la scoperta di diciassette asteroidi, effettuate tra il 1999 e il 2001.\nGli \u00e8 stato dedicato l'asteroide 18873 Larryrobinson."}
{"id": "3252421", "revid": "287204", "url": "https://it.wikipedia.org/wiki?curid=3252421", "title": "8824 Genta", "text": "8824 Genta \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,8021833\u00a0UA e da un'eccentricit\u00e0 di 0,1697983, inclinata di 7,00493\u00b0 rispetto all'eclittica.\nL'asteroide \u00e8 dedicato all'artista giapponese Genta Yamamoto."}
{"id": "3252424", "revid": "110157", "url": "https://it.wikipedia.org/wiki?curid=3252424", "title": "Monte Davidoff", "text": "Dopo il diploma alla \"Nicolet High School\" di Glendale, Wisconsin (1974), ha frequentato la Harvard University, dove ha seguito il corso di matematica e si \u00e8 laureato nel 1978.\nDavidoff ha lavorato per diverse aziende, fra cui Honeywell Information Systems (sul progetto Multics), \"Tandem Computers\", \"Ready Systems\" e \"Stratus Computer\". Dal 2000 svolge l'attivit\u00e0 di consulente con una propria societ\u00e0, la \"Alluvial Software\".\nL'Altair BASIC.\nMentre frequentava l'universit\u00e0 di Harvard, Davidoff conobbe Bill Gates. A quel tempo Gates e Paul Allen stavano sviluppando un interprete BASIC per Micro Instrumentation and Telemetry Systems (MITS). Date le sue conoscenze matematiche, Davidoff fu assunto dalla Microsoft, la software house fondata da Gates e Allen, per scrivere le funzioni di calcolo in virgola mobile del linguaggio che successivamente fu messo in commercio come Altair BASIC."}
{"id": "3252430", "revid": "247222", "url": "https://it.wikipedia.org/wiki?curid=3252430", "title": "Strada statale 104 di Sapri", "text": "La strada statale 104 Sapri Jonio \u00e8 stata una strada statale italiana che collegava la strada statale 18 Tirrena Inferiore da Sapri fino alla strada statale 106 jonica e quindi anche il Tirreno allo Jonio. La strada partiva dal centro di Sapri dove l'attuale via Umberto I si incrocia alla SS18 e percorreva il paese per uscire da Via Costabile Carducci verso la frazione Timpone. In seguito venne costruita una variante che partiva circa 500 mt. pi\u00f9 a sud dalla statale 18 ed aggirava il centro urbano. La strada percorreva la frazione di Sapri \"Timpone\", continuava salendo fino ad arrivare alla frazione di Rivello \"Medichetta\" e continuava ancora fino a Rivello in seguito passava per Lauria per poi seguire la valle del sinni attraversando i comuni di Latronico, Episcopia, Fardella, Chiaromonte, Senise, Noepoli, San Giorgio Lucano, Valsinni, Rotondella fino ad innestarsi sulla SS 106 Taranto Reggio Calabria. La SS 104 sul versante di Sapri faceva anche da confine del compartimento Anas di Potenza unitamente a dove si innestava sulla SS 18; nel 2005 con il declassamento della SS 104 a strada provinciale il confine dei compartimenti Anas di Napoli e Potenza \u00e8 variato anche sulla SS 18, passando appunto dal km 216,200 presso l'inizio dell'ex SS 104 al km 220,600 presso il canale di Mezzanotte che \u00e8 anche il confine tra la regione Campania e Basilicata tra i comuni di Sapri e Maratea.\nDopo essere stata declassata, le competenze sono state date alla Campania e alla Basilicata che a loro volta hanno devoluto le competenze alle province di Salerno e Potenza.\nAd oggi il percorso \u00e8 diviso in varie tratte ognuna di competenza della provincia di appartenenza ed in particolare:"}
{"id": "3252432", "revid": "297745", "url": "https://it.wikipedia.org/wiki?curid=3252432", "title": "Carmen Campori", "text": ""}
{"id": "3252439", "revid": "300067", "url": "https://it.wikipedia.org/wiki?curid=3252439", "title": "Nazionale di pallacanestro di Haiti", "text": "La nazionale di pallacanestro di Haiti \u00e8 la rappresentativa cestistica di Haiti ed \u00e8 posta sotto l'egida della Federazione cestistica di Haiti."}
{"id": "3252440", "revid": "300067", "url": "https://it.wikipedia.org/wiki?curid=3252440", "title": "Nazionale di pallacanestro dell'Honduras", "text": "La nazionale di pallacanestro dell'Honduras \u00e8 la rappresentativa cestistica dell'Honduras ed \u00e8 posta sotto l'egida della Federazione cestistica dell'Honduras."}
{"id": "3252441", "revid": "300067", "url": "https://it.wikipedia.org/wiki?curid=3252441", "title": "Nazionale di pallacanestro delle Isole Cayman", "text": "La nazionale di pallacanestro delle Isole Cayman \u00e8 la rappresentativa cestistica delle Isole Cayman ed \u00e8 posta sotto l'egida della Federazione cestistica delle Isole Cayman."}
{"id": "3252442", "revid": "300067", "url": "https://it.wikipedia.org/wiki?curid=3252442", "title": "Nazionale di pallacanestro delle Isole Vergini britanniche", "text": "La nazionale di pallacanestro delle Isole Vergini britanniche \u00e8 la rappresentativa cestistica delle Isole Vergini britanniche ed \u00e8 posta sotto l'egida della Federazione cestistica delle Isole Vergini britanniche."}
{"id": "3252446", "revid": "300067", "url": "https://it.wikipedia.org/wiki?curid=3252446", "title": "Nazionale di pallacanestro di Montserrat", "text": "La nazionale di pallacanestro di Montserrat \u00e8 la rappresentativa cestistica di Montserrat ed \u00e8 posta sotto l'egida della Federazione cestistica di Montserrat."}
{"id": "3252448", "revid": "729019", "url": "https://it.wikipedia.org/wiki?curid=3252448", "title": "Nazionale di pallacanestro del Nicaragua", "text": "La nazionale di pallacanestro del Nicaragua \u00e8 la rappresentativa cestistica del Nicaragua ed \u00e8 posta sotto l'egida della Federazione cestistica del Nicaragua."}
{"id": "3252450", "revid": "8660", "url": "https://it.wikipedia.org/wiki?curid=3252450", "title": "Nazionale di pallacanestro di Saint Kitts e Nevis", "text": "La nazionale di pallacanestro di Saint Kitts e Nevis \u00e8 la rappresentativa cestistica di Saint Kitts e Nevis ed \u00e8 posta sotto l'egida della Federazione cestistica di Saint Kitts e Nevis."}
{"id": "3252451", "revid": "8660", "url": "https://it.wikipedia.org/wiki?curid=3252451", "title": "Nazionale di pallacanestro di Saint Vincent e Grenadine", "text": "La nazionale di pallacanestro di Saint Vincent e Grenadine \u00e8 la rappresentativa cestistica di Saint Vincent e Grenadine ed \u00e8 posta sotto l'egida della Federazione cestistica di Saint Vincent e Grenadine."}
{"id": "3252452", "revid": "210951", "url": "https://it.wikipedia.org/wiki?curid=3252452", "title": "Nove mondi", "text": ""}
{"id": "3252453", "revid": "984922", "url": "https://it.wikipedia.org/wiki?curid=3252453", "title": "Norman Brokaw", "text": "Biografia.\nManager dirigente della celebre agenzia di Hollywood William Morris Agency, rappresent\u00f2 attori come Marilyn Monroe, Kim Novak, Clint Eastwood e Bill Cosby.\nSecondo una sua ricostruzione era presente quando Monroe conobbe Joe Di Maggio."}
{"id": "3252455", "revid": "300067", "url": "https://it.wikipedia.org/wiki?curid=3252455", "title": "Nazionale di pallacanestro di Saint Lucia", "text": "La nazionale di pallacanestro di Saint Lucia \u00e8 la rappresentativa cestistica di Saint Lucia ed \u00e8 posta sotto l'egida della Federazione cestistica di Saint Lucia."}
{"id": "3252460", "revid": "8660", "url": "https://it.wikipedia.org/wiki?curid=3252460", "title": "Nazionale di pallacanestro di Trinidad e Tobago", "text": "La nazionale di pallacanestro di Trinidad e Tobago \u00e8 la rappresentativa cestistica di Trinidad e Tobago ed \u00e8 posta sotto l'egida della Federazione cestistica di Trinidad e Tobago."}
{"id": "3252461", "revid": "767487", "url": "https://it.wikipedia.org/wiki?curid=3252461", "title": "Giovanni Antonio De Lagaia", "text": "Biografia.\nLa sua esatta data di nascita non \u00e8 nota, ma la sua opera \u00e8 documentata dal 1519 quando appone la firma su di un polittico della chiesa della Madonna della Misericordia del Collegio Papio di Ascona, anche se probabilmente egli fu l'autore solo di alcune parti dell'opera (che era stata commissionata a Giovanni Agostino da Lodi ma che non fu potuta essere portata a termine a causa della morte dell'artista avvenuta nel 1518).\nGli vengono attribuiti affreschi nella chiesa della Madonna delle Grazie di Maggia e nella chiesa di Santa Maria di Loreto a Lugano. Forse \u00e8 l'autore di una \"Madonna col Bambino\" conservata al Fogg Art Museum a Cambridge. Nel dicembre del 1532 affresca la Chiesa di San Pietro in Costa a Dosso del Liro e la chiesa di San Martino di Tours a Montemezzo."}
{"id": "3252463", "revid": "125125121", "url": "https://it.wikipedia.org/wiki?curid=3252463", "title": "Il viaggio dell'unicorno", "text": "Il viaggio dell'unicorno (\"Voyage of the Unicorn\") \u00e8 un film epic fantasy diretto dal regista Philip Spink. La pellicola. tratta dal libro \"Voyage of the Basset\", scritto da James C. Christiansen, \u00e8 stata commissionata dalla rete televisiva TV1000 ed \u00e8 andata in onda per la prima volta sulla TV statunitense il 2 marzo 2001.\nTrama.\nGli Aisling sono una famiglia con molte difficolt\u00e0. Dopo la morte della moglie, Alan, docente universitario di mitologia, si trova sull'orlo del licenziamento a causa dei suoi insegnamenti troppo creativi e fantasiosi. Le sue due figlie, Miranda, la maggiore, e Cassie, la minore, non hanno meno problemi del padre. La prima dopo la morte della madre \u00e8 diventata scontrosa e insopportabile, mentre la sorella, sempre in seguito al tragico avvenimento, diventa ossessionata dall'album da disegno della madre, contenente immagini di creature fantastiche, passando tutto il tempo a studiarlo e marinando la scuola. Dopo una serata di ordinari litigi familiari, gli Aisling vengono svegliati da alcuni rumori provenienti dalla strada, e mentre cercano di capire cosa li abbia provocati tre troll entrano nell'abitazione sfondando la porta e tentando di uccidere la famiglia. Solo grazie all'intervento di Malachia, un nano proveniente dal regno della magia, i protagonisti riescono a sottrarsi dall'intervento degli aggressori scappando fino al molo, dove trovano una nave, l\"'Unicorno\", che li trasporta magicamente direttamente nel mondo dell'immaginazione.\nGiunti in questo mondo, Malachia e il suo aiutante, l'elfo Sebastian, preannunciano agli Aisling che c'\u00e8 una profezia che li riguarda, ma senza svelare ulteriori dettagli. Ancora scettici su ci\u00f2 che sta accadendo loro, gli Aisling assecondano le creature magiche e danno il loro consenso per far rotta verso l'isola delle fate. Una volta sbarcati su quest'isola i protagonisti si rendono conto che non si tratta di un sogno, come avevano pensato fino a quel momento, ma che il loro compito \u00e8 davvero quello di salvare il regno della magia. Prima di reimbarcarsi sull\"'Unicorno\", la famiglia fa la conoscenza di Oberon e Titania, sovrani del regno della magia, i quali chiedono agli avventurieri di viaggiar per mare fino al compimento della profezia. Secondo questa antica profezia infatti, l'intervento di tre stranieri provenienti dal mondo degli umani salver\u00e0 quello della magia dai troll, che vorrebbero invece oscurarlo e renderlo un luogo di desolazione. Per far s\u00ec che ci\u00f2 non accada, gli Aisling dovranno ritrovare il drago, magica creatura che da sempre aveva solcato i cieli di quel regno garantendo protezione e prosperit\u00e0 ma da tempo scomparsa. Senza alcun indugio gli Aisling accettano il compito e, dopo aver ricevuto due doni speciali dalla regina, salpano verso una ignota destinazione.\nProprio grazie al primo di questi due doni, una bussola magica che indica sempre la direzione corretta, i tre avventurieri, sempre accompagnati da Sebastian e Malachia, giungono su un'isola apparentemente deserta, dove si trovano alcune rovine antiche e un deserto di sabbia. Cassie, spinta dall'entusiasmo, si addentra tra le rovine, scoprendo suo malgrado che quei cumuli di pietra non sono altro che le antiche mura del labirinto di Cnosso, luogo dove venne rinchiuso il minotauro, creatura dalla testa di toro e dal corpo di uomo. Contrariamente alla leggenda per\u00f2, la creatura non \u00e8 affatto pericolosa ma anzi, dopo aver incontrato la ragazza, dimostra di essere buona e affabile nutrendola e tranquillizzandola, tanto che lei, sempre grazie al dono della regina, per ringraziarlo lo porta con s\u00e9 fuori dal labirinto. Giunti fuori dalle rovine in cui erano intrappolati, Cassie e il minotauro si ritrovano con il resto della famiglia. Da quel momento la creatura diviene parte fondamentale del gruppo e giurando di aiutare gli Aisling nel compimento della profezia. Tornando verso la nave per\u00f2 un tragico ritrovamento sconvolge il gruppo, il drago che tanto cercavano giace scheletrico tra le dune dorate dell'isola. Come testimonianza del ritrovamento viene portato sulla nave il teschio della creatura.\nInsieme al nuovo compagno di avventura, il gruppo giunge poco tempo dopo su un'altra isola, anch'essa apparentemente deserta, anche se di fattezze molto diverse. Anche in questa occasione compare un mostro mitologico, Medusa. Grazie al secondo dono della regina, un vetro che permette di vedere oltre alle apparenze, che quindi consente di non rimanere pietrificati guardandola negli occhi, anche Medusa passa dalla parte dei buoni e si unisce al resto del gruppo. Ripreso il mare aperto, i nostri eroi incappano nuovamente nei troll. Stavolta la sfida si svolge in mare aperto, campo di battaglia troppo isolato per permettere la fuga alla troppo lenta \"Unicorno\". L'obiettivo dei troll per\u00f2 stavolta non \u00e8 l'equipaggio, ma la testa del drago. Purtroppo l'assalto ha successo e il prezioso cimelio viene sottratto agli Aisling, che oltre tutto subiscono il danneggiamento della nave, mentre Malachia, l'unico in grado di aggiustare la nave, viene accidentalmente pietrificato da Medusa nello scontro.\nConsultando un libro nascosto nella biblioteca della nave, i nostri eroi vengono a conoscenza di un modo per liberare Malachia dalla pietra: una lacrima di unicorno infatti avrebbe il potere di dissolvere l'incantesimo. Solo un pomo d'argento per\u00f2 sarebbe in grado di far apparire un animale tanto raro. Il problema \u00e8 che anche i pomi d'argento sono rari, e solo l'orco Olaf ne coltiva ancora. Sospinti dalla magia, i membri dell'equipaggio dell\u2019\"Unicorno\" giungono sull'isola dell'orco, dove subito trovano l'albero e i sacri frutti. La bellezza delle ragazze convince l'orco a donare una mela, gesto che porta subito l'unicorno a mostrarsi. Dopo aver morso la mela, l'animale si mette a correre verso la nave, inseguito dalle due ragazze, e giunto vicino alla statua, versa una lacrima sul povero Malachia, sciogliendo l'incantesimo.\nRipresa la navigazione un serpente marino, governato magicamente dai troll, cerca di affondare la nave. In una scena molto carica di suspense, Miranda si contrappone al serpente ballando a ritmo di antiche musiche balcaniche: un duello a colpi di canti e cori che si conclude con la fuga del gigantesco mostro. Scossi dall'avvenimento, i membri dell'equipaggio si riuniscono e decidono che l'unica alternativa che rimane loro \u00e8 quella di combattere faccia a faccia i troll.\nSbarcati sull'isola, si travestono da troll riuscendo ad entrare all'interno del campo delle orrende creature e a portare scompiglio. Durante l'intrusione per\u00f2 Cassie viene catturata dai troll. Questo avvenimento funziona comunque da diversivo per Alan, che riesce a riprendere la testa del drago consegnandola a Miranda col compito di portarla in salvo. Nel caos generale portato nel campo dall'intrusione Cassie, appena catturata, riesce a scappare. In questo primo assalto per\u00f2, i membri della ciurma, ad esclusione degli Aisling, vengono catturati e ridotti a schiavi.\nOrganizzata una missione di soccorso, i nostri eroi attaccano una cava piena di schiavi nella quale si ritrovavano anche i loro amici, liberando tutti i prigionieri e riportando in vita il drago. Con questa azione si compie quindi la profezia, l'antico drago torna a vivere e gli schiavi trovano un vigore nuovo, che li porta a ribellarsi, stavolta con successo, alle prepotenze dei troll, e salvando il regno.\nGli Aisling tornano nel mondo reale e dopo essersi assicurati di non aver sognato la loro grande avventura, la loro vita migliora. Alan diventa preside e continua ad insegnare con grande passione, Miranda torna a dedicarsi alle sue passioni che aveva messo da parte dopo la morte della madre e Cassie ricomincia a mangiare e ad andare a scuola.\nPersonaggi.\nAlan Aisling: Alan \u00e8 un professore di mitologia all'universit\u00e0. Nonostante il suo corso abbia prodotto da sempre allievi tra i pi\u00f9 bravi di tutta la facolt\u00e0, un cambio di rettore mette a rischio il suo posto di lavoro. Oltre a questo problema, sua moglie \u00e8 venuta a mancare alcuni mesi prima lasciandolo solo a provvedere al mantenimento delle due figlie. \u00c8 molto abile con la spada.\nMiranda Aisling: Miranda \u00e8 una ragazza di circa diciotto anni. Dopo la morte della madre si \u00e8 chiusa in se stessa, diventando scorbutica verso tutte le persone che la circondano. Litiga spesso con la sorella, sentendosi quasi obbligata a ricoprire il ruolo che prima spettava alla madre. La grande avventura che vivr\u00e0 con la sua famiglia le far\u00e0 ritrovare la fiducia in se stessa e nella magia, inoltre, s'innamorer\u00e0 dell'elfo Sebastian.\nCassandra \"Cassie\" Mary Aisling: Cassie \u00e8 una ragazzina di circa quattordici anni. Dalla morte della madre \u00e8 ossessionata dai disegni che le sono stati lasciati in eredit\u00e0, smettendo persino di andare a scuola e di mangiare per visionarli.\nColonna sonora.\nLa colonna sonora \u00e8 stata firmata da Kristle Murden e Jessica Tomich; la canzone pi\u00f9 famosa si intitola \"Faith Precedes The Miracle\" ed \u00e8 quella utilizzata per la danza di Miranda contro il serpente."}
{"id": "3252464", "revid": "287204", "url": "https://it.wikipedia.org/wiki?curid=3252464", "title": "Nazionale di pallacanestro di Turks e Caicos", "text": "La nazionale di pallacanestro di Turks e Caicos \u00e8 la rappresentativa cestistica di Turks e Caicos ed \u00e8 posta sotto l'egida della Federazione cestistica di Turks e Caicos."}
{"id": "3252471", "revid": "76963", "url": "https://it.wikipedia.org/wiki?curid=3252471", "title": "Dolores Gray", "text": "Biografia.\nNata nello stato dell'Illinois con il nome di Dolores Stein, i suoi genitori furono Barbara Gray e Henry Stein. Vinse un Tony Award per il musical \"Carnival in Flanders\". Firm\u00f2 un contratto con la MGM.\nIl 24 settembre 1966 spos\u00f2 Andrew J. Crevolin. Sostitu\u00ec Marilyn Monroe nella colonna sonora del film \"Follie dell'anno\"."}
{"id": "3252481", "revid": "1226", "url": "https://it.wikipedia.org/wiki?curid=3252481", "title": "C. David Heymann", "text": "Biografia.\nFu scrittore di biografie di personaggi noti come quella incentrata su Jacqueline Bouvier, moglie del presidente degli Stati Uniti d'America John Fitzgerald Kennedy, in cui si leggono degli incontri del marito con l'attrice Marilyn Monroe al Carlyle di New York e del suo volo sull'Air Force One.\nFilmografia.\nSulla base dei suoi scritti sono state tratte diverse pellicole:"}
{"id": "3252482", "revid": "648716", "url": "https://it.wikipedia.org/wiki?curid=3252482", "title": "Mary Oyaya", "text": "Biografia.\nLe origini.\nMary Oyaya nasce a Mombasa, Kenya. Maggiore di quattro fratelli e figlia di diplomatici.\nSi laurea presso l'Alliant International University in Relazioni Internazionali e consegue due master in Relazioni Internazionali e Sviluppo Sociale Internazionale all'University of New South Wales (UNSW) in Sydney, Australia.\nLa carriera.\nLa carriera di Mary Oyaya inizia con gli spot televisivi, da cui poi passa al piccolo e al grande schermo inizialmente con ruoli da comparsa in Lost Souls - La profezia, Farscape, Kangaroo Jack o Matrix Reloaded e Revolutions.\nLa svolta avviene nel 2002, quando viene scelta per ricoprire un ruolo in ; inizialmente avrebbe dovuto interpretare uno dei senatori del Senato galattico di Coruscant, ma in un secondo tempo \u00e8 stata scelta per impersonare Luminara Unduli, Maestra Jedi e generale della Repubblica Galattica."}
{"id": "3252486", "revid": "2015336", "url": "https://it.wikipedia.org/wiki?curid=3252486", "title": "Chiesa di San Francesco (Fermo)", "text": "La chiesa di San Francesco \u00e8 situata nella parte orientale del comune di Fermo, nelle Marche.\n\u00c8 uno dei principali esempi di monumenti gotici presenti nelle Marche; larga poco pi\u00f9 di 40 metri, lunga 65 metri \u00e8 anche la seconda chiesa della citt\u00e0 per grandezza, dopo il duomo.\nStoria e descrizione.\nVenne costruita, a ridosso delle mura, dai Frati minori, tra la fine del XIII e l'inizio del XIV secolo. L'interno, a sala, \u00e8 diviso in tre navate da esili pilastri rotondi, e presenta un'imponente parte absidale poligonale. \nIl campanile venne eretto verso il 1425.\nNel 1527 si aggiunse la cappella del Santissimo Sacramento, gi\u00e0 Euffreducci, che accoglie la tomba di Lodovico Euffreducci, il condottiero di ventura che dal 1514 fu per breve tempo signore della citt\u00e0 di Fermo, opera coeva di Andrea Sansovino.\nA causa del terremoto del 1703 si mise mano al tetto e qualche anno dopo si ricostru\u00ec la facciata, mantenendo il portone del 1604.\nAffreschi dipinti tra il XIV e il XV secolo, sono conservati nelle cappelle di fianco all'abside, e sono attribuiti a Giuliano da Rimini. Ricoperti nel XVII secolo da un intonaco di color marrone chiaro, vennero poi riscoperti."}
{"id": "3252489", "revid": "889336", "url": "https://it.wikipedia.org/wiki?curid=3252489", "title": "Paulo C\u00e9sar de Oliveira", "text": "Carriera.\nAttivo a livello nazionale dal 1999, \u00e8 affiliato sia alla CBF che alla FPF. Nel 2002 ha diretto la gara tra Gr\u00eamio e Juventude, valevole per i quarti di finale. Nel 2007 \u00e8 stato eletto miglior arbitro del Brasile. Tra i suoi risultati pi\u00f9 rilevanti negli incontri internazionali si annoverano la presenza in dodici edizioni della Copa Libertadores, la direzione di tre incontri valevoli per le qualificazioni ai Mondiali e e la finale dei Giochi Panamericani 2007 tra ed . Ha inoltre presenziato al Campionato sudamericano di calcio Under-20 2001 e al campionato mondiale di calcio Under-17 dello stesso anno."}
{"id": "3252493", "revid": "1305772", "url": "https://it.wikipedia.org/wiki?curid=3252493", "title": "Everybody's Golf 2", "text": " (Hot Shots Golf 2 in America del Nord) \u00e8 il secondo videogioco della serie \"Everybody's Golf\". Il videogioco \u00e8 stato pubblicato il 29 luglio 1999 in Giappone, il 29 febbraio 2000 in America del Nord ed il 14 luglio 2000 in Europa.\nModalit\u00e0 di gioco.\nLa classica modalit\u00e0 dove fanno sfide con avversari virtuali.\nCi sono vari tipi di sfide:\nNel gioco \u00e8 presente anche la modalit\u00e0 multigiocatore infrastruttura ma i server sono chiusi da fine 2011.\nOggetti nascosti.\nNelle buche si possono trovare oggetti nascosti avvicinando la visuale verso di esso. Per rendere il tutto pi\u00f9 semplice, basta guardare se si vede una luce intermittente e avvicinare la visuale verso di essa. Si possono trovare oggetti di tutti i tipi come mazze, palline o accessori. A volte pu\u00f2 capitare di trovare persone che non danno oggetti bonus."}
{"id": "3252494", "revid": "1371684", "url": "https://it.wikipedia.org/wiki?curid=3252494", "title": "Campionato sudamericano maschile di pallacanestro 1935", "text": "Il 4\u00ba Campionato dell'America Meridionale Maschile di Pallacanestro (noto anche come FIBA South American Championship 1935) si \u00e8 svolto dal 19 al 29 giugno 1935 a Rio de Janeiro in Brasile. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252502", "revid": "339392", "url": "https://it.wikipedia.org/wiki?curid=3252502", "title": "\u00d3scar Juli\u00e1n Ruiz", "text": ""}
{"id": "3252503", "revid": "93556", "url": "https://it.wikipedia.org/wiki?curid=3252503", "title": "Campionato sudamericano maschile di pallacanestro 1937", "text": "Il 5\u00ba Campionato dell'America Meridionale Maschile di Pallacanestro (noto anche come FIBA South American Championship 1937) si \u00e8 svolto dal 5 al 16 marzo 1937 a Valpara\u00edso e a Santiago del Cile in Cile. Il torneo \u00e8 stato vinto dalla nazionale cilena.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252505", "revid": "486946", "url": "https://it.wikipedia.org/wiki?curid=3252505", "title": "Estadio N\u00e9stor D\u00edaz P\u00e9rez", "text": ""}
{"id": "3252506", "revid": "179980", "url": "https://it.wikipedia.org/wiki?curid=3252506", "title": "V\u00edctor Hugo Rivera", "text": ""}
{"id": "3252508", "revid": "80598", "url": "https://it.wikipedia.org/wiki?curid=3252508", "title": "BASF (casa discografica)", "text": "La BASF \u00e8 stata una casa discografica italiana, attiva negli anni settanta.\nStoria della BASF.\nL'etichetta nacque su iniziativa della filiale italiana della BASF (acronimo per \"Badische Anilin- und Sodafabrik\"), industria chimica tedesca attiva anche nella produzione di audiocassette; la sede venne stabilita a Milano.\nDecidendo di entrare nel mercato discografico, la BASF mise sotto contratto per lo pi\u00f9 artisti di rock progressivo, come i gruppi Murple, Officina Meccanica o Opera Puff, o la cantante jazz Gianfranca Montedoro, con alcune eccezioni come Giuni Russo.\nQuando la BASF decide di chiudere la casa discografica il catalogo non venne rilevato da altre etichette, per cui nessun disco della produzione risulta essere stato ristampato in CD.\nDiscografia parziale.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "3252510", "revid": "486946", "url": "https://it.wikipedia.org/wiki?curid=3252510", "title": "Aeroporto Makedonia", "text": ""}
{"id": "3252511", "revid": "1371684", "url": "https://it.wikipedia.org/wiki?curid=3252511", "title": "Campionato sudamericano maschile di pallacanestro 1938", "text": "Il 6\u00ba Campionato dell'America Meridionale Maschile di Pallacanestro (noto anche come FIBA South American Championship 1938) si \u00e8 svolto dal 12 al 22 febbraio 1938 a Lima in Per\u00f9. Il torneo \u00e8 stato vinto dalla nazionale peruviana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252515", "revid": "767487", "url": "https://it.wikipedia.org/wiki?curid=3252515", "title": "Liman (Russia)", "text": "Liman \u00e8 una cittadina della Russia europea meridionale, situata nella oblast' di Astrachan'; dipende amministrativamente dal \"rajon\" Limanskij, del quale \u00e8 il capoluogo.\nSorge nella parte meridionale della \"oblast'\", 110 chilometri a sudovest di Astrachan'."}
{"id": "3252516", "revid": "1371684", "url": "https://it.wikipedia.org/wiki?curid=3252516", "title": "Campionato sudamericano maschile di pallacanestro 1939", "text": "Il 7\u00ba Campionato dell'America Meridionale Maschile di Pallacanestro (noto anche come FIBA South American Championship 1939) si \u00e8 svolto dal 14 al 30 aprile 1939 a Rio de Janeiro in Brasile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252518", "revid": "1371684", "url": "https://it.wikipedia.org/wiki?curid=3252518", "title": "Campionato sudamericano maschile di pallacanestro 1940", "text": "L'8\u00ba Campionato dell'America Meridionale Maschile di Pallacanestro (noto anche come FIBA South American Championship 1940) si \u00e8 svolto dal 20 al 28 gennaio 1940 a Montevideo in Uruguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252521", "revid": "767487", "url": "https://it.wikipedia.org/wiki?curid=3252521", "title": "I vagabondi delle stelle", "text": "I vagabondi delle stelle \u00e8 un film del 1956 diretto da Nino Stresa. Questo film non c'entra nulla con il romanzo, quasi omonimo, di Jack London \"Il vagabondo delle stelle\".\nTrama.\nTre giovani vivono in una pensione con pochi soldi ma tanti sogni. Spesso ottengono il cibo dalla cameriera che a turno corteggiano Tonino e Rosario. Quando tocca a Franco il ragazzo rivolge le sue attenzioni a Maria Stella figlia del padrone del palazzo.\nChiarito l'equivoco tra i due giovani nasce l'amore ma il padre di lei si oppone in maniera decisa. Cambier\u00e0 idea sentendo il ragazzo cantare una canzone scritta da lui."}
{"id": "3252524", "revid": "1371684", "url": "https://it.wikipedia.org/wiki?curid=3252524", "title": "Campionato sudamericano maschile di pallacanestro 1941", "text": "Il 9\u00ba Campionato dell'America Meridionale Maschile di Pallacanestro (noto anche come FIBA South American Championship 1941) si \u00e8 svolto dal 18 aprile al 26 maggio 1941 a Mendoza in Argentina. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252526", "revid": "2149966", "url": "https://it.wikipedia.org/wiki?curid=3252526", "title": "Candy Jones", "text": "Biografia.\nNata nello Stato del Pennsylvania con il nome di Jessica Arline Wilcox, celebre ragazza pin-up, spos\u00f2 nel 1946 Harry Conover, da cui divorzi\u00f2 nel 1959. Il 31 dicembre 1972 Jones spos\u00f2 Long John Nebel. Come modella apparve nella copertina della celebre rivista Yank, come molte dive del passato, compresa Marilyn Monroe. Nel 1960 Jones ha affermato di essere vittima del programma di controllo mentale della CIA, progetto MKULTRA."}
{"id": "3252527", "revid": "36426", "url": "https://it.wikipedia.org/wiki?curid=3252527", "title": "Maurice-Quentin de la Tour", "text": ""}
{"id": "3252529", "revid": "1543377", "url": "https://it.wikipedia.org/wiki?curid=3252529", "title": "H\u00e9ber Lopes", "text": "Carriera.\nAttivo a livello statale dal 1995, dal 1997 dirige in S\u00e9rie A. \u00c8 affiliato sia alla CBF che alla Federazione Catarinense (\u00e8 stato affiliato, fino al 2012, alla federazione Paranaense). Ha arbitrato la finale di ritorno della Coppa del Brasile 2007 e quelle di andata delle Coppa del Brasile 2008 e 2009. Nel 2009 \u00e8 stato eletto miglior arbitro del Brasile. Tra i suoi risultati pi\u00f9 rilevanti negli incontri internazionali si annoverano la presenza in sette edizioni della Copa Libertadores, la direzione di un incontro valevole per le qualificazioni al campionato mondiale di calcio 2010 - CONMEBOL e la semifinale dei Giochi Panamericani 2007 tra e . Ha inoltre presenziato al Campionato sudamericano di calcio Under-20 2005 e al campionato mondiale di calcio Under-17 2003.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per due partite della fase a gironi, un ottavo di finale ed una semifinale, quest'ultima tra Svezia e Nigeria.\nNel 2016 viene selezionato per la Copa Am\u00e9rica Centenario, dove dirige tre incontri, tra cui la finalissima tra Argentina e Cile."}
{"id": "3252530", "revid": "131358", "url": "https://it.wikipedia.org/wiki?curid=3252530", "title": "Heber Roberto Lopes", "text": ""}
{"id": "3252531", "revid": "1494169", "url": "https://it.wikipedia.org/wiki?curid=3252531", "title": "Monte Nevoso", "text": ""}
{"id": "3252532", "revid": "1371684", "url": "https://it.wikipedia.org/wiki?curid=3252532", "title": "Campionato sudamericano maschile di pallacanestro 1942", "text": "Il 10\u00ba Campionato dell'America Meridionale Maschile di Pallacanestro (noto anche come FIBA South American Championship 1942) si \u00e8 svolto dal 7 al 17 marzo 1942 a Santiago del Cile in Cile. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252535", "revid": "24443", "url": "https://it.wikipedia.org/wiki?curid=3252535", "title": "Monte Nevoso (Alpi Dinariche)", "text": ""}
{"id": "3252544", "revid": "1371684", "url": "https://it.wikipedia.org/wiki?curid=3252544", "title": "Campionato sudamericano maschile di pallacanestro 1943", "text": "L'11\u00ba Campionato dell'America Meridionale Maschile di Pallacanestro (noto anche come FIBA South American Championship 1943) si \u00e8 svolto dal 3 al 17 maggio 1943 a Lima in Per\u00f9. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252547", "revid": "1543377", "url": "https://it.wikipedia.org/wiki?curid=3252547", "title": "Virginia Slims Circuit 1975", "text": "Il Virginia Slims Circuit 1975 \u00e8 iniziato il 6 gennaio con il Virginia Slims of California e si \u00e8 concluso il 6 aprile con la finale del Virginia Slims Championships.\nNel 1975 la Virginia Slims, che aveva sponsorizzato la maggior parte degli eventi negli anni precedenti, decise di promuovere solo 11 tornei, tutti disputati negli Stati Uniti nella prima parte dell'anno da gennaio a marzo. In quest'anno venne introdotto il primo sistema per determinare il ranking ufficiale che sarebbe servito per compilare le entry dei tabelloni dei tornei\nMaggio.\n\"Nessun evento\"\nGiugno.\n\"Nessun evento\"\nLuglio.\n\"Nessun evento\"\nAgosto.\n\"Nessun evento\"\nSettembre.\n\"Nessun evento\"\nOttobre.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3252551", "revid": "76963", "url": "https://it.wikipedia.org/wiki?curid=3252551", "title": "Olga San Juan", "text": "Biografia.\nQuando aveva tre anni la famiglia si trasfer\u00ec a Porto Rico.\nNel 1948 spos\u00f2 l'attore Edmond O'Brien, da cui divorzi\u00f2 nel 1976. La coppia ebbe tre figli:\nMor\u00ec all'et\u00e0 di 81 anni al Providence St. Joseph Medical Center, a Burbank (California)"}
{"id": "3252559", "revid": "118289355", "url": "https://it.wikipedia.org/wiki?curid=3252559", "title": "Nec aspera terrent", "text": "Nec aspera terrent (in italiano: \"Le difficolt\u00e0 non mi spaventano\") \u00e8 un motto militare, sia in Italia che all'estero. Tra gli altri, \u00e8 il motto del Classe Vettor Pisani , del sommergibile Pietro Venuti (S 528) e del Queen's Royal Hussars, del quale fece parte Sir Winston Spencer Leonard Churchill. Inoltre \u00e8 il motto in calce al gonfalone del comune di Soncino, comune della provincia di Cremona."}
{"id": "3252560", "revid": "76963", "url": "https://it.wikipedia.org/wiki?curid=3252560", "title": "Leonor Mart\u00edn", "text": "Biografia.\nNon ha molta esperienza nel mondo della recitazione, ma nella sua breve carriera dimostra grande talento. Dal 2008 \u00e8 Cova Ariste nel telefilm \"Fisica o chimica\", in onda su Antena 3. All'inizio della terza serie, Cova lascia l'istituto \"Zurbar\u00e1n\", per trasferirsi ad Alicante. Nel 2010, vi ritorna come guest star. Tra il 2011 ed il 2012 interpreta la dottoressa Gregoria Casas nella telenovela \"Il segreto\". L'attrice torna brevemente ad interpretare questo ruolo nel 2014.\nDoppiatrici italiane.\nNelle versioni in italiano dei suoi film, Leonor Mart\u00edn \u00e8 stata doppiata da:"}
{"id": "3252563", "revid": "436907", "url": "https://it.wikipedia.org/wiki?curid=3252563", "title": "Il disco nuovo/Il disco volante", "text": "Il disco nuovo/Il disco volante \u00e8 il terzo album in studio del gruppo musicale italiano Two Fingerz, pubblicato il 13 dicembre 2010 dalla Brioche Edizioni Musicali. Entrambi contengono collaborazioni con Dargen D'Amico, Fabri Fibra, Sewit Villa, Simona Barbieri, MasterMaind, Big Fish e Yves.\nIl primo disco, \"Il disco nuovo\", \u00e8 percepito dal duo come una continuazione del percorso dei Two Fingerz dopo \"Figli del caos\" e \"Il disco finto\". Al contrario, ne \"Il disco volante\", il duo cerca nuove sonorit\u00e0 tendenti all'house e all'electro hop, mantenendo comunque il proprio stile hip hop."}
{"id": "3252567", "revid": "287204", "url": "https://it.wikipedia.org/wiki?curid=3252567", "title": "Altare Paumgartner", "text": "L'Altare Paumgartner \u00e8 un dipinto a olio su tavola di legno di tiglio (155x126 cm lo scomparto centrale, 157x61 ciascuno laterale) di Albrecht D\u00fcrer, databile al 1496-1504 circa e conservato nell'Alte Pinakothek di Monaco di Baviera. \u00c8 la pi\u00f9 grande pala d'altare dell'artista.\nStoria.\nL'opera fu commissionata da alcuni membri della famiglia Paumgartner per la chiesa di Santa Caterina a Norimberga, officiata dai Domenicani. La datazione dell'altare si basa su considerazioni stilistiche, anteponendola, di un lasso breve o brevissimo, all'\"Adorazione dei Magi\" degli Uffizi.\nUna notizia seicentesca vuole che i due santi laterali, con i ritratti dei Paumgartner in vesti di santi, siano stati gi\u00e0 eseguiti nel 1498, mentre l'organizzazione spaziale delle figure nello scomparto centrale fa pensare piuttosto al 1502-1504.\nDescrizione e stile.\nIl pannello centrale mostra l'\"Adorazione del Bambino\", affiancata con due pannelli di santi cavalieri a tutta figura: a sinistra \"San Giorgio\", col vessillo crociato e con il drago dalla testa mozza, a destra \"Sant'Eustachio\", nella cui bandiera si vede la miracolosa apparizione a cui assistette durante una caccia, un crocifisso tra le corna di un cervo. Siccome le tavole laterali erano chiudibili, secondo la tradizione nordica, il pittore fece anche due rappresentazioni a monocromo sul resto degli sportelli laterali, di cui per\u00f2 resta oggi solo una \"Vergine annunciata\"; l'\"Angelo annunciante\", che completava un'\"Annunciazione\", \u00e8 perduto. Esistevano inoltre altri scomparti fissi con le immagini di \"Santa Barbara\" e \"Santa Caterina\", perduti. Il suggerimento dei committenti dovette contribuire in modo determinante a creare quel disequilibrio formale che l'altare ha quando le ali sono aperte, essendo le due figure di santi dipinte a grandezza quasi naturale e non proporzionate alle figure della tavola centrale che sono in scala pi\u00f9 ridotta.\nI committenti, come accade frequentemente in area tedesca, sono rappresentati minuscoli ai lati in primo piano del pannello centrale, con scudi araldici che ne chiariscano l'identificazione. A sinistra si vedono Martin Paumgartner con i figli Lukas e Stephan; a destra la moglie Barbara Volkamer con le figlie Maria e Barbara. Inoltre nei volti dei santi laterali, secondo un'antica tradizione, dovrebbero essere raffigurati rispettivamente Stephan e Lukas Paumgartner. Probabilmente anche la sproporzione delle figure si spiega col desiderio di venir riconosciuti. Se le annotazioni tradizionali sono esatte, i due santi in piedi si possono considerare i pi\u00f9 antichi ritratti a figura intera.\nLa scena centrale \u00e8 ambientata in un profondo paesaggio, con il difficile schema delle aperture ad arco che appaiono di scorcio ai due lati dello scenario, come in una stretta strada cittadina. Queste due quinte, che ricordano dei portici, sono raccordate al centro da un arco in rovina oltre il quale spazia un lontano paesaggio. Il centro della composizione \u00e8 il Bambin Ges\u00f9, adagiato su un lembo della veste di Maria e accerchiato da angioletti. Lo vegliano la madre, in un'ampia veste blu che crea una macchia di colore e volume di sapore italianeggiante, e san Giuseppe, inginocchiato in primo piano e collocato di tralice, lungo una diagonale che conduce lo sguardo dello spettatore in profondit\u00e0, aiutato anche dal profilo della mazza appoggiata a terra. Alcune linee oblique e parallele scandiscono i piani: dal bastone di Giuseppe e le tre piccole figure delle donatrici, al capo di Giuseppe e quello di Maria, fino alla tettoia in legno e le tavole. Pi\u00f9 indietro appaiono qua e l\u00e0 i pastori, accorsi ad adorare il Bambino, spuntando al centro (mentre salgono il gradino per arrivare alla soglia della scena) e dall'edificio di sinistra. \nLa prospettiva \u00e8 ancora di tipo fiammingo, ripresa dalle opere di Dieric Bouts e Hugo van der Goes, con l'orizzonte alto e un certo verticalismo dovuto a una visione grandangolare. Non mancano per\u00f2 tentativi di avvicinarsi a una visione di tipo italiano, con la fuga prospettica delle due quinte laterali e con l'elemento unificatore dell'arco centrale, presente in tanti dipinti legati alla tradizione umanistica italiana. Le carenze nella costruzione spaziale degli edifici nella tavola centrale indicano che, negli anni intorno al 1500, D\u00fcrer conosceva della prospettiva solo la regola di base, secondo cui tutte le linee che corrono perpendicolari alla superficie del quadro sembrano convergere in un punto al centro del quadro stesso.\nIn alto splende un cielo terso con un grande disco solare, mentre sospeso, entro un nimbo luminoso, un angelo si prodiga a dare l'annuncio."}
{"id": "3252570", "revid": "21880", "url": "https://it.wikipedia.org/wiki?curid=3252570", "title": "Barnadesieae", "text": "Barnadesieae \u00e8 una trib\u00f9 di piante angiosperme eudicotiledoni della famiglia delle Asteraceae, endemica del Sud America. La trib\u00f9 \u00e8 anche l'unica della sottofamiglia Barnadesioideae .\nDescrizione.\nLe specie di questa voce sono piante annuali o perenni con portamenti erbacei o arbustivo o (meno spesso) arborei che possono raggiungere i di altezza. I fusti in genere sono eretti o decombenti. Possono essere presenti delle spine ascellari fascicolate.\nSono presenti sia foglie basali che cauline sia sessili che picciolate. Le foglie lungo il caule sono a disposizione alternata o opposta a volte fascicolate o verticillate. Quelle basali spesso possono formano delle rosette. La forma delle lamine \u00e8 varia: intera o segmentata con contorno pi\u00f9 o meno lanceolato e bordi che possono essere continui, dentati o spinosi. Le stipole sono assenti.\nLe infiorescenze sono composte da capolini, sessili o peduncolati, terminali scaposi, o raccolti in formazioni cimose-corimbose. I capolini, sia omogami che eterogami, sono formati da un involucro a forma da cilindrica a emisferica (o campanulata) composto da brattee (o squame) all'interno delle quali un ricettacolo fa da base ai fiori (da 1 a 135) di tipo ligulato. Le brattee disposte in pi\u00f9 serie (da 4 a 14) in modo embricato sono di vario tipo sia spinose che prive di spine, a consistenza fogliacea oppure membranosa con bordi variamente dentati, fimbriati o lacerati. Il ricettacolo, a forma piatta in genere \u00e8 ricoperto da pagliette (raramente \u00e8 nudo).\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi, actinomorfi (raramente possono essere zigomorfi) e fertili. In genere i fiori centrali sono bisessuali; quelli periferici sono sterili (unisessuali in genere).\nI frutti sono degli acheni con pappo. La forma dell'achenio in genere \u00e8 subcilindrica; la superficie \u00e8 densamente villosa. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente; la superficie \u00e8 irsuta o glabra. I pappi, formati da una serie di setole barbate o squame (o scaglie) decidue o persistenti, sono direttamente inseriti nel pericarpo o connati in un anello parenchimatico posto sulla parte apicale dell'achenio.\nDistribuzione e habitat.\nL'areale della trib\u00f9 \u00e8 limitata al Sud America e pi\u00f9 precisamente alla regione andina, dal Venezuela sino alla Patagonia, al Cile centrale e al Brasile.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre specie distribuite su generi, oppure specie e generi secondo altre fonti (una delle checklist pi\u00f9 aggiornata elenca fino a generi). La famiglia attualmente (2021) \u00e8 divisa in 16 sottofamiglie. La sottofamiglia Barnadesioideae, con la sua sola trib\u00f9 Barnadesieae, \u00e8 una di queste.\nFilogenesi.\nLa sottofamiglia Barnadesioideae solo recentemente, in base a studi filogenetici di tipo molecolare (tutte le Asteraceae - eccetto le Barnadesioideae - hanno una particolare inversione in una data porzione del DNA), \u00e8 stata elevata di rango tassonomico (prima era posizionata a livello subtribale come sottotrib\u00f9 Barnadesiinae all'interno della trib\u00f9 Mutisieae). Nell'ambito della famiglia il gruppo Barnadesioideae, da un punto di vista filogenetico, \u00e8 in posizione \"basale\", ossia forma un \"gruppo fratello\" con il resto della famiglia. \nLe differenti specie si caratterizzano per la presenza sulle corolle, gli acheni e il pappo di lunghi peli tricellulari detti \"tricomi barnadesioidi\", costituiti da una lunga cellula filiforme, unita ad una cellula rigonfia, che a sua volta si fissa ad una cellula epidermica basale. La maggior parte delle specie presentano inoltre peculiari spine ascellari per lo pi\u00f9 in coppie, ma in alcune specie anche singole o a gruppi di 3-5.\nLe ultime ricerche molecolari sul DNA hanno individuato due cladi principali: il clade A con i generi \"Chuquiraga\", \"Duseniella\" e \"Doniophyton\"; il clade B con i generi \"Dasyphyllum\", \"Archidasyphyllum\", \"Arnaldoa\", \"Fulcaldea\" e \"Barnadesia\"; mentre i due generi \"Huarpea\" e \"Schlechtendalia\" si trovano in posizione \"basale\". Nel clade A il genere \"Chuquiraga\", con all'interno nidificato il genere \"Duseniella\", si dimostra per il momento parafiletico; \"Doniophyton\" in questo clade \u00e8 in posizione \"basale\". Nel clade B con la segregazione del genere \"Archidasyphyllum\", \"Dasyphyllum\" diventa monofiletico; in questo clade in posizione \"basale\" si trova il genere \"Barnadesia\".\nIl numero cromosomico delle specie di questo gruppo \u00e8: 2n = 16, 48, 50, 54, 100 e 108.\nElenco dei generi.\nLa trib\u00f9 comprende 10 generi e 85 specie:\nChiave per i generi.\nPer meglio comprendere ed individuare i generi di questa trib\u00f9, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un genere dall'altro):\nAll'elenco sopra va aggiunto il recente genere \"Archidasyphyllum\"."}
{"id": "3252577", "revid": "1573940", "url": "https://it.wikipedia.org/wiki?curid=3252577", "title": "Banksetosa", "text": "Banksetosa \u00e8 un genere di ragni appartenente alla famiglia Salticidae.\nEtimologia.\nIl genere \u00e8 stato denominato cos\u00ec in onore dell'entomologo ed aracnologo Nathan Banks (1868-1953), fuso con l'aggettivo latino \"setosus, -a, -um\", ad indicarne la sericit\u00e0 della sua tela.\nDistribuzione.\nLe due specie note di questo genere sono diffuse a Panama.\nTassonomia.\nA maggio 2010, si compone di due specie:"}
{"id": "3252579", "revid": "118356622", "url": "https://it.wikipedia.org/wiki?curid=3252579", "title": "Peter Utzschneider", "text": "Biografia.\nAgli XI Giochi olimpici invernali(edizione disputatasi nel 1972 a Sapporo, Giappone) vinse la medaglia di bronzo nel Bob a quattro con i connazionali Wolfgang Zimmerer, Stefan Gaisreiter e Walter Steinbauer, partecipando per la nazionale tedesca, venendo superate da quella italiana e dalla svizzera.\nIl tempo totalizzato fu di 4:43,92 con un distacco minimo rispetto alle altre classificate 4:43,07 e 4:43,83 i loro tempi.\nCon Wolfgang Zimmerer vinse la medaglia d'oro nel bob a due nella stessa edizione con un tempo di 4:57,07. Ai XII Giochi olimpici invernali vinse una medaglia di bronzo nel bob a quattro con Wolfgang Zimmerer, Bodo Bittner e Manfred Schumann con un tempo di 3:41,37 \nInoltre ai campionati mondiali vinse molte medaglie:"}
{"id": "3252580", "revid": "109848330", "url": "https://it.wikipedia.org/wiki?curid=3252580", "title": "Anthemous", "text": "L'Anthemous o Antemunte (greco: \"\u1f08\u03bd\u03b8\u03b5\u03bc\u03bf\u1fe6\u03c2\") era un'antica regione della Macedonia posta a sud-ovest della Migdonia, nel nord-ovest della penisola Calcidica.\nLa citt\u00e0 principale della regione era Anthemous (o Antemunte), il cui sito esatto non \u00e8 noto. Alcune iscrizione risalenti al III secolo a.C. e scoperte nel 1949 a Galatista consentono di ipotizzare che l'antica citt\u00e0 potesse trovarsi in questa zona.\nNel VI secolo a.C. il territorio era controllato dal Regno di Macedonia. Nel 505 a.C. il re macedone Aminta I, offr\u00ec ad Ippia, che era stato esiliato da Atene, il governo di Anthemunte, ma questi lo rifiut\u00f2.\nAttualmente la regione fa parte della prefettura greca di Calcidica."}
{"id": "3252586", "revid": "767487", "url": "https://it.wikipedia.org/wiki?curid=3252586", "title": "Gianfranca Montedoro", "text": "Biografia.\nTrasferitasi a Roma da bambina, inizia nei primi anni '60 l'attivit\u00e0 di cantante jazz, e nel 1961 partecipa al Festival Jazz di Saint Vincent con il quintetto di Santucci-Scoppa, a cui si aggiunse anche Franco Ambrosetti. Nel 1963 partecipa a Gran Premio, il programma tv di RAI1 abbinato alla Lotteria di Capodanno, e vince con la squadra della Sicilia di cui faceva parte anche il vibrafonista Enzo Randisi.\nContinua l'attivit\u00e0 jazzistica in esibizioni dal vivo e trasmissioni radiofoniche con Nunzio Rotondo, Gato Barbieri, Carlo Loffredo, Pepito Pignatelli, Romano Mussolini, Franco D'Andrea, Jaime Delgado Aparicio. Forma un gruppo di jazz samba chiamato Valiom 5 con alcuni musicisti latino-americani residenti in Italia.\nNel 1970 entra nel gruppo di rock progressivo Brainticket, fondato dal tastierista belga Joel Vandroogenbroeck, con cui partecipa nel maggio 1971 al Festival Pop di Caracalla e incide il disco Psychonaut nel 1971.\nMoglie del critico jazz e fotografo Umberto Santucci, con lui forma il gruppo sperimentale Living Music, a cui partecipano poeti, cantanti e musicisti come Costantino Albini, Tito Rinesi, Nino De Rose, Andrea Carpi, pubblicando nel 1972 l'album To Allen Ginsberg per l'RCA Italiana. Il gruppo partecipa a vari concerti e festival come il Festival di Musica d'Avanguardia e di Nuove Tendenze al Foro Italico di Roma e il Be-in organizzato dagli Osanna a Napoli.\nFa parte del coro di Alessandroni con cui partecipa a trasmissioni tv, sedute discografiche, colonne sonore cinematografiche. Nel 1974 realizza l'album Donna circo, con testi di Paola Pallottino musicati da lei e suonati dai componenti dei Murple. Il disco non \u00e8 mai uscito perch\u00e9 la casa discografica si ritir\u00f2 improvvisamente dal mercato italiano.\nContinua l'attivit\u00e0 concertistica con gruppi jazz fino al 1992."}
{"id": "3252589", "revid": "1543377", "url": "https://it.wikipedia.org/wiki?curid=3252589", "title": "Gateside", "text": "Gateside \u00e8 un piccolo villaggio del nord est del Fife, Scozia, Regno Unito, con circa 200 abitanti.\nGateside \u00e8 attraversato dal fiume \"Eden\" che scorre verso St Andrews per immettersi nel Mare del Nord.\nle citt\u00e0 pi\u00f9 vicine sono Perth e Edimburgo."}
{"id": "3252592", "revid": "118356638", "url": "https://it.wikipedia.org/wiki?curid=3252592", "title": "Stefan Gaisreiter", "text": "Biografia.\nAgli XI Giochi olimpici invernali (edizione disputatasi nel 1972 a Sapporo, Giappone) vinse la medaglia di bronzo nel Bob a quattro con i connazionali Peter Utzschneider, Wolfgang Zimmerer e Walter Steinbauer, partecipando per la nazionale tedesca, venendo superate da quella italiana e dalla svizzera.\nIl tempo totalizzato fu di 4:43,92 con un distacco minimo rispetto alle altre classificate 4:43,07 e 4:43,83 i loro tempi.\nInoltre ai campionati mondiali vinse molte medaglie:"}
{"id": "3252598", "revid": "1573940", "url": "https://it.wikipedia.org/wiki?curid=3252598", "title": "Carabella", "text": "Carabella \u00e8 un genere di ragni appartenente alla famiglia Salticidae.\nDistribuzione.\nLe due specie note di questo genere sono diffuse a Panama.\nTassonomia.\nA maggio 2010, si compone di due specie:"}
{"id": "3252599", "revid": "486946", "url": "https://it.wikipedia.org/wiki?curid=3252599", "title": "Uncharted 3", "text": ""}
{"id": "3252600", "revid": "110157", "url": "https://it.wikipedia.org/wiki?curid=3252600", "title": "Borosenii Noi", "text": "Borosenii Noi \u00e8 un comune della Moldavia situato nel distretto di R\u00ee\u0219cani di 2.025 abitanti al censimento del 2004"}
{"id": "3252602", "revid": "104458", "url": "https://it.wikipedia.org/wiki?curid=3252602", "title": "Nicole Fessel", "text": "Biografia.\nHa debuttato in campo internazionale ai Mondiali juniores di \u0160trbsk\u00e9 Pleso nel 2000, senza conseguire risultati di rilievo; ha in seguito partecipato alla rassegna iridata giovanile fino a Sollefte\u00e5 2003, vincendo due medaglie.\nIn Coppa del Mondo ha esordito il 26 ottobre 2002 nella sprint a tecnica libera di D\u00fcsseldorf (24\u00aa) e ha ottenuto il primo podio il 18 gennaio 2009 nella sprint a squadre a tecnica libera di Whistler (2\u00aa).\nIn carriera ha preso parte a quattro edizioni dei Giochi olimpici invernali, (48\u00aa nella 30 km, 31\u00aa nella sprint), (17\u00aa nella sprint, 22\u00aa nell'ineguimento) e (23\u00aa nella 10 km, non conclude la 30 km, 14\u00aa nell'inseguimento, 3\u00aa nella staffetta) e (10\u00aa nella sprint a squadre), e a sette dei Campionati mondiali (4\u00aa nella sprint a squadre a Falun 2015 il miglior piazzamento)."}
{"id": "3252604", "revid": "587852", "url": "https://it.wikipedia.org/wiki?curid=3252604", "title": "Corl\u0103teni (R\u00ee\u0219cani)", "text": "Corl\u0103teni \u00e8 un comune della Moldavia situato nel distretto di R\u00ee\u0219cani di 5.596 abitanti al censimento del 2004."}
{"id": "3252605", "revid": "547034", "url": "https://it.wikipedia.org/wiki?curid=3252605", "title": "Virginia Slims Circuit 1974", "text": "Il Virginia Slims Circuit 1974 \u00e8 iniziato il 14 gennaio con il Virginia Slims of California e si \u00e8 concluso il 20 ottobre con la finale del Virginia Slims Championships.\nNel 1974 venne stipulato il primo contratto televisivo per il broadcasting dei tornei con l'emittente statunitense CBS.\nMaggio.\n\"Nessun evento\"\nGiugno.\n\"Nessun evento\"\nLuglio.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3252607", "revid": "767487", "url": "https://it.wikipedia.org/wiki?curid=3252607", "title": "Hiliu\u021bi (R\u00ee\u0219cani)", "text": "Hiliu\u021bi \u00e8 un comune della Moldavia situato nel distretto di R\u00ee\u0219cani di 2.476 abitanti al censimento del 2004"}
{"id": "3252608", "revid": "287204", "url": "https://it.wikipedia.org/wiki?curid=3252608", "title": "Polittico dei Sette Dolori", "text": "Il Polittico dei Sette Dolori \u00e8 un dipinto a olio su tavola (108x43 cm lo scomparto laterale, 63x46 circa ciascuno dei sette pannelli perimetrali) di Albrecht D\u00fcrer, databile al 1500 circa e conservato nello scomparto centrale (\"Mater Dolorosa\") nell'Alte Pinakothek di Monaco di Baviera e negli scomparti perimetrali (\"Sette Dolori di Maria\") nella Gem\u00e4ldegalerie di Dresda. \nStoria e descrizione.\nL'opera fu commissionata da Federico il Saggio non lontano dal suo incontro con D\u00fcrer a Norimberga nell'aprile 1496. \u00c8 probabile per\u00f2 che l'artista vi inizi\u00f2 a lavorare solo dal 1500 circa, in base a considerazioni stilistiche.\n\"Mater Dolorosa\".\nA D\u00fcrer si tende oggi ad attribuire la sola tavola centrale, mentre le sette tavolette dei \"Dolori\" sarebbero state realizzate su suo disegno da assistenti. La \"Mater Dolorosa\", ridotta di circa 18 cm alle estremit\u00e0, arriv\u00f2 nel museo bavarese dal convento di Benediktbeuren di Monaco ai primi dell'Ottocento. Venne accuratamente restaurata negli anni trenta del Novecento e in quell'occasione si chiar\u00ec l'origine della tavola, che prima si riteneva una \"Vergine annunciata\" facente parte di un presunto dittico con un Angelo dell'annunciazione perduto. Una volta rimosse infatti le ridipinture e scritte apocrife si riscopr\u00ec la nicchia a conchiglia (un motivo tratto dall'arte italiana), l'aureola e la spada che spunta a destra, simbolo appunto della \"Mater Dolorosa\".\n\"Sette Dolori di Maria\".\nLe altre tavolette si trovavano a Wittenberg, sede del castello di Federico il Saggio, finendo nel 1640 nella Kunstkammer del principe di Sassonia. Vennero restaurate a met\u00e0 del Novecento, migliorandone le condizioni generali, pur senza per\u00f2 risolvere i dubbi attributivi. "}
{"id": "3252611", "revid": "767487", "url": "https://it.wikipedia.org/wiki?curid=3252611", "title": "Horodi\u0219te (R\u00ee\u0219cani)", "text": "Horodi\u0219te \u00e8 un comune della Moldavia situato nel distretto di R\u00ee\u0219cani di 932 abitanti al censimento del 2004"}
{"id": "3252613", "revid": "767487", "url": "https://it.wikipedia.org/wiki?curid=3252613", "title": "Walter Steinbauer", "text": "Biografia.\nAgli XI Giochi olimpici invernali(edizione disputatasi nel 1972 a Sapporo, Giappone) vinse la medaglia di bronzo nel Bob a quattro con i connazionali Peter Utzschneider, Wolfgang Zimmerer e Stefan Gaisreiter, partecipando per la nazionale tedesca, venendo superate da quella italiana e dalla svizzera.\nIl tempo totalizzato fu di 4:43,92 con un distacco minimo rispetto alle altre classificate 4:43,07 e 4:43,83 i loro tempi.\nInoltre ai campionati mondiali vinse diverse medaglie:"}
{"id": "3252614", "revid": "767487", "url": "https://it.wikipedia.org/wiki?curid=3252614", "title": "Mih\u0103ileni (R\u00ee\u0219cani)", "text": "Mih\u0103ileni \u00e8 un comune della Moldavia situato nel distretto di R\u00ee\u0219cani di 4.465 abitanti al censimento del 2004"}
{"id": "3252615", "revid": "1705737", "url": "https://it.wikipedia.org/wiki?curid=3252615", "title": "Piazzale Arnaldo", "text": "Piazzale Arnaldo \u00e8 una piazza di Brescia, situata sul perimetro est del centro storico cittadino, all'estremit\u00e0 di via Tosio Martinengo e corso Magenta. Nata attraverso una serie di interventi urbanistici durante l'Ottocento, \u00e8 stata teatro di un sanguinoso scontro durante le dieci giornate di Brescia e di un attentato nel 1976.\nDominano la piazza il Mercato dei Grani, imponente porticato lungo pi\u00f9 di cento metri, e il monumento ad Arnaldo da Brescia, eretto nel 1882. Il piazzale \u00e8 oggi zona pedonale, grazie ai numerosi bar e ristoranti che vi si affacciano, \u00e8 anche uno dei centri della vita notturna cittadina. Fanno da sfondo panoramico i Ronchi, le colline della citt\u00e0, con vista particolarmente diretta verso la tomba del cane.\nStoria.\nFino agli inizi dell'Ottocento piazzale Arnaldo era in larga parte occupato dall'ortaglia di propriet\u00e0 dei monaci Cassinesi che gestivano il vicino convento di Sant'Afra, posto immediatamente a sud. Soppresso il monastero nel 1797, la grande ortaglia viene acquisita dalle autorit\u00e0 comunali che avvia una serie di radicali trasformazioni, spinte principalmente dalla necessit\u00e0 di sgombrare la via del Granarolo, il primo tratto sud dell'attuale via Dieci Giornate, dai veicoli che vi transitavano per portare i sacchi di grano al mercato qui insediato. Con l'acquisizione dell'ortaglia di sant'Afra, viene pertanto predisposta una nuova piazza con un grande edificio porticato, il Mercato dei Grani, dove il mercato delle granaglie poteva svolgersi liberamente, con maggior controllo ed evitando il transito dei carri in centro alla citt\u00e0. La trasformazione, comunque, si inseriva in un pi\u00f9 ampio progetto urbano volto alla riqualificazione della citt\u00e0 sotto molteplici aspetti e incentivato da tutte queste nuove aree ed immobili sottratti ai monasteri soppressi.\nLa costruzione del Mercato dei Grani viene accompagnata da quella di due nuovi caselli daziari che chiudevano il piazzale a est, modificando anche la posizione della porta urbana. Essa, infatti, era originariamente in asse con via Trieste e rivolta a sud-est: con la nascita della nuova piazza, una posizione cos\u00ec angolare non aveva pi\u00f9 senso e venne pertanto ricostruita come sfondo monumentale al piazzale, che assume il nome di piazza Mercato dei Grani, in riferimento al tipo di commercio che si svolgeva sotto il nuovo porticato costruito.\nQuesta nuova sistemazione sopravvive solo per una sessantina d'anni: nella seconda met\u00e0 dell'Ottocento le mura cittadine vengono integralmente demolite e, in sostituzione della porta fortificata, nel 1882 viene innalzato il monumento ad Arnaldo da Brescia. Il piazzale non cambia comunque denominazione e continua a chiamarsi piazza Mercato dei Grani. Si deve attendere il 1897 perch\u00e9 la piazza muti finalmente nome in onore del martire, esaudendo le rivendicazioni e le richieste delle associazioni laiche. Nel 1849, inoltre, durante le dieci giornate di Brescia, la piazza diventa teatro di sanguinosi scontri fra la popolazione e gli occupanti austriaci. In epoca fascista, il nome della piazza muta nuovamente e viene dedicato alle Dieci Giornate, in memoria degli scontri avvenuti in quell'occasione. Solamente dopo la seconda guerra mondiale l'intitolazione ad Arnaldo verr\u00e0 ripristinata. Durante gli anni di piombo la piazza torna ad essere teatro di tragici eventi con l'attentato del 1976, che causa un morto e undici feriti.\nDopo la costruzione del monumento ad Arnaldo, la piazza non ha pi\u00f9 subito rilevanti modifiche al suo aspetto architettonico e, pertanto, il suo aspetto \u00e8 ancora quello assunto nel 1882. Ricco di bar e ristoranti, il piazzale \u00e8 oggi inoltre uno dei centri della vita notturna cittadina.\nIl piazzale.\nIl Mercato dei Grani.\nIl monumentale Mercato dei Grani porticato viene realizzato su progetto dall'architetto Luigi Basiletti insieme ad Angelo Vita a partire dal 1820, fino al 1823. L'edificio \u00e8 una grandiosa fabbrica lunga 112 metri e larga 15, con venti arcate. Il centro \u00e8 messo in risalto da un corpo pi\u00f9 alto e sporgente concluso da un frontone triangolare, nel quale in origine vi era un'epigrafe, oggi scomparsa, dedicata agli allora recenti sposi: l'arciduca Raineri, vicer\u00e9 del regno Lombardo-Veneto, e Maria Elisabetta di Savoia. Al suo posto \u00e8 oggi presente lo stemma cittadino. Alle estremit\u00e0 dell'edificio sono collocate due fontane, in marmo di Botticino, disegnate dall'architetto Angelo Vita nel 1823.\nIl fianco orientale dell'edificio si raccordava alla porta urbica ricostruita durante la sistemazione del piazzale, caratterizzata da grandi cancelli carrai e due laterali per i pedoni, separati tra loro da pilastri a bugnato e dai caselli daziari. La porta fu demolita nella seconda met\u00e0 dell'Ottocento, mentre questi ultimi furono semplicemente smontati e ricostruiti in posizione pi\u00f9 arretrata. Sono abbastanza semplici, di forma quadrata con portici ad arcate. Unico ricordo dell'antica ortaglia del vicino ex monastero si mantiene nell'intitolazione del vicolo che corre dietro al Mercato dei Grani, tangente al complesso conventuale, denominato appunto vicolo dell'Ortaglia.\nMonumento ad Arnaldo da Brescia.\nSullo sfondo a est della piazza, in posizione centrale, si innalza l'imponente monumento dedicato ad Arnaldo da Brescia, frate del XII secolo che si scagli\u00f2 contro la corruzione del clero, predicando la povert\u00e0 della Chiesa. Nel 1155 viene catturato a Roma, subito processato e condannato a morte. Viene quindi strangolato, bruciato e le sue ceneri disperse nel Tevere affinch\u00e9 nessuno le potesse venerare.\nIl monumento fu infine inaugurato il 14 agosto 1882, dopo circa vent'anni di progetti e polemiche, per ricordare in modo tangibile la figura di questo bresciano, riconoscendo in lui valori di impegno civile e morale in senso laico e libertario, cos\u00ec come proposto da alcuni gruppi di cittadini impegnati politicamente e culturalmente. La grande statua di bronzo \u00e8 opera dello sculture Odoardo Tabacchi, cos\u00ec come i quattro bassorilievi, raffiguranti scene di vita del frate, che ornano i quattro lati del basamento. L'alto ed elaborato piedistallo in stile neoromanico \u00e8 invece da ricondurre ad Antonio Tagliaferri."}
{"id": "3252616", "revid": "125714862", "url": "https://it.wikipedia.org/wiki?curid=3252616", "title": "Monte Nevoso (Alto Adige)", "text": "Il Monte Nevoso (3.358 - \"Schneebiger Nock\" in tedesco) \u00e8 una montagna delle Alpi Pusteresi.\nDescrizione.\nLa montagna si trova in Alto Adige e fa parte delle Vedrette di Ries, in provincia di Bolzano.\nIn letteratura antica, noto anche come Corno di Ruthner (in tedesco \"Ruthnerhorn\"), con i suoi 3.358 m, rappresenta dopo il Monte Collalto (in tedesco \"Hochgall\"), la seconda cima montuosa pi\u00f9 alta del gruppo delle Vedrette di Ries, montagne situate nella parte occidentale degli Alti Tauri. \nIl Monte Nevoso rientra nel Parco naturale Vedrette di Ries-Aurina in Valle Aurina (in tedesco \"Naturpark Rieserferner-Ahrn\")."}
{"id": "3252617", "revid": "110157", "url": "https://it.wikipedia.org/wiki?curid=3252617", "title": "Nihoreni", "text": "Nihoreni \u00e8 un comune della Moldavia situato nel distretto di R\u00ee\u0219cani di 3.272 abitanti al censimento del 2004"}
{"id": "3252620", "revid": "767487", "url": "https://it.wikipedia.org/wiki?curid=3252620", "title": "Petru\u0219eni", "text": "Petru\u0219eni \u00e8 un comune della Moldavia situato nel distretto di R\u00ee\u0219cani di 1.213 abitanti al censimento del 2004"}
{"id": "3252621", "revid": "287204", "url": "https://it.wikipedia.org/wiki?curid=3252621", "title": "Solleftea", "text": ""}
{"id": "3252629", "revid": "31886", "url": "https://it.wikipedia.org/wiki?curid=3252629", "title": "Madonna degli Animali", "text": "La Madonna degli Animali \u00e8 un disegno a penna su carta, parzialmente acquerellato (32x24 cm) di Albrecht D\u00fcrer, databile al 1503 circa e conservato nel Graphische Sammlung Albertina di Vienna. \nStoria e descrizione.\nIl disegno venne forse eseguito come studio per un'incisione a bulino mai realizzata. In seguito l'artista dovette riprendere in mano il disegno ravvivandolo con l'acquerello.\nAl centro della scena si trova una Madonna seduta col Bambino in grembo, mentre chiude il libro che sta leggendo distratta dal figlio che indica qualcosa a destra, forse san Giuseppe che si avvicina. I veri protagonisti del dipinto sono per\u00f2 la moltitudine di animali e il piacevole paesaggio che si perde in lontananza, in cui si svolge, a titolo complementare, anche la scena dell'annuncio ai pastori. A grande distanza si avvicina poi da sinistra il corteo dei tre re Magi.\nL'idilliaca scena allude probabilmente a una condizione paradisiaca in cui il male, rappresentato dalla volpe, per quanto impossibile da scacciare, \u00e8 tenuto a bada dalla corda che lo imprigiona a un ceppo. \nGli animali, tra cui si riconoscono un leone, un pappagallino (simbolo delle lodi al creatore), un picchio, un gufo, una civetta, una libellula, un grillo (in primo piano), fringuelli, cigni, un airone (in secondo piano) e un gregge di pecore con il cane e un ariete alla carica (nell'Annuncio), sono un po' antropomorfizzati e fanno venire in mente le favole di Esopo, che dalla seconda met\u00e0 del XV secolo era frequentemente pubblicato in Germania. \nIl disegno \u00e8 un valido documento dell'interesse di D\u00fcrer per il dato naturale, sia come manifestazione spontanea che modificata dall'uomo, come traspare anche dalla sua vasta produzione di acquerelli. Spicca ad esempio il vivo realismo dei fiori mariani a sinistra della Vergine, certamente studiati dal vero, come l'iris-giglio e le rose, colorate con una delicata sfumatura di rosso. A testimoniare lo studio dal vero sono anche i disegni isolati di singoli animali, che qui confluiscono nella composizione generale, come il \"Pappagallo\" della Biblioteca Ambrosiana o il \"Granchio di mare\" a Rotterdam."}
{"id": "3252630", "revid": "36426", "url": "https://it.wikipedia.org/wiki?curid=3252630", "title": "Madonna degli animali", "text": ""}
{"id": "3252641", "revid": "810736", "url": "https://it.wikipedia.org/wiki?curid=3252641", "title": "L'uovo (Buzzati)", "text": ""}
{"id": "3252644", "revid": "830939", "url": "https://it.wikipedia.org/wiki?curid=3252644", "title": "Francesco Stianti", "text": "Iniziata l'attivit\u00e0 di tipografo a Firenze nel 1888, nel 1892 fond\u00f2 quella che sarebbe divenuta la \"Officine Grafiche Fratelli Stianti\"."}
{"id": "3252654", "revid": "447535", "url": "https://it.wikipedia.org/wiki?curid=3252654", "title": "Cantone di Zug", "text": ""}
{"id": "3252655", "revid": "104458", "url": "https://it.wikipedia.org/wiki?curid=3252655", "title": "\u00d8ystein Pettersen", "text": "Biografia.\nPettersen ha iniziato a competere a competizioni di livello nazionale nel 2002 e nel 2003 ha partecipato ai Mondiali juniores. In Coppa del Mondo ha esordito il 6 marzo 2003 nello sprint a tecnica classica di Oslo (45\u00b0), ha ottenuto il primo podio il 28 ottobre 2006 nello sprint a tecnica libera di D\u00fcsseldorf (2\u00b0) e la prima vittoria il 25 marzo 2007 nella staffetta di Falun.\nPettersen \u00e8 stato scelto per partecipare ai XXI Giochi olimpici invernali di , sua prima partecipazione olimpica; nella sua prima gara, lo sprint individuale, ha concluso in 6\u00aa posizione, ultimo dei tre norvegesi protagonisti della finale a sei. Successivamente ha vinto con il compagno di squadra Petter Northug lo sprint a squadre. .\nIn carriera ha preso parte a un'edizione dei Campionati mondiali, Oslo 2011 (41\u00b0 nello sprint).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "3252656", "revid": "287204", "url": "https://it.wikipedia.org/wiki?curid=3252656", "title": "US Open 2004 - Doppio maschile", "text": "Jonas Bj\u00f6rkman e Todd Woodbridge erano i detentori del titolo ma hanno perso al terzo turno contro Leander Paes e David Rikl.\nMark Knowles e Daniel Nestor hanno battuto in finale Leander Paes e David Rikl per 6-3, 6-3."}
{"id": "3252657", "revid": "36970616", "url": "https://it.wikipedia.org/wiki?curid=3252657", "title": "Domina Britannia", "text": ""}
{"id": "3252660", "revid": "2033069", "url": "https://it.wikipedia.org/wiki?curid=3252660", "title": "Delvecchio (serie televisiva)", "text": "Delvecchio \u00e8 una serie televisiva statunitense in 22 episodi trasmessi per la prima volta nel corso di una sola stagione dal 1976 al 1977.\n\u00c8 una serie poliziesca incentrata sulle vicende del sergente della polizia di Los Angeles Dominick Delvecchio, interpretato da Judd Hirsch.\nTrama.\nDominick Delvecchio \u00e8 un sergente italiano-americano della polizia che studia per diventare avvocato e che intanto \u00e8 entrato nel LAPD. I casi che affronta sono vari: dal traffico di droga al furto di automobili fino agli omicidi. Operatore per la giustizia tutto d'un pezzo, Dominick \u00e8 affiancato dall'agente Paul Shonski ed \u00e8 sotto il comando del tenente Macavan.\nProduzione.\nLa serie, ideata da Joseph Polizzi e Sam Rolfe, fu prodotta da Crescendo Productions e Universal TV Le musiche furono composte da Richard Clements.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Stati Uniti dal 9 settembre 1976 al 17 luglio 1977 sulla rete televisiva CBS. In Italia \u00e8 stata trasmessa con il titolo \"Delvecchio\"."}
{"id": "3252661", "revid": "1573940", "url": "https://it.wikipedia.org/wiki?curid=3252661", "title": "Cattedrale di Bristol", "text": "La cattedrale di Bristol (cattedrale della Santa e Indivisibile Trinit\u00e0, in inglese \"Cathedral Church of the Holy and Undivided Trinity\") \u00e8 la chiesa principale della diocesi anglicana di Bristol, in Inghilterra.\nFondata nel 1140 come abbazia di Sant'Agostino, divenne sede vescovile nel 1542. \u00c8 un monumento classificato di grado I."}
{"id": "3252666", "revid": "287204", "url": "https://it.wikipedia.org/wiki?curid=3252666", "title": "Altare Jabach", "text": "L'Altare Jabach \u00e8 un dipinto a olio su tavola di tiglio (94x51 cm lo scomparto sinistro, 96x54 il destro) di Albrecht D\u00fcrer, databile al 1503-1504 circa. L'opera, di cui si conoscono solo i due scomparti laterali, \u00e8 divisa tra lo St\u00e4del di Francoforte sul Meno (\"Giobbe e la moglie\", sinistra) e il Wallraf-Richartz Museum di Colonia (\"Pifferaio e suonatore di tamburo\", destro).\nStoria.\nL'altare venne probabilmente commissionato da Federico il Saggio per la cappella nel suo castello a Wittenberg, magari in occasione della fine della peste nel 1503.\nL'opera \u00e8 stata oggetto di numerose ipotesi di ricostruzione, nessuna delle quali \u00e8 considerata risolutiva. Alcuni ipotizzano che il pannello centrale sia perduto, magari gi\u00e0 composto da uno scrigno di sculture, o che sia l'\"Adorazione dei Magi\" agli Uffizi. Alcuni associano al polittico anche alcune figure di \"Apostoli\" a fondo oro nell'Alte Pinakothek di Monaco di Baviera (\"Santi Giuseppe e Gioacchino\", \"Santi Simeone e Lazzaro\"), che sarebbero state le facce interne della pala, mentre i due dipinti conosciuti (\"Giobbe\" e i \"Suonatori\"), a giudicare dalla continuit\u00e0 del paesaggio, sarebbero stati i pannelli esterni visibili quando il polittico era chiuso. Ci\u00f2 \u00e8 confermato anche dallo strascico del vestito della moglie di Giobbe, che invade l'altro pannello.\nAlla fine del Settecento l'opera si trovava nella cappella privata della famiglia Jabach a Colonia, da dove venne poi smembrata e dispersa.\nDescrizione e stile.\n\"Giobbe e la moglie\".\nLo scomparto destro, ridotto nelle dimensioni, mostra il profeta Giobbe che \u00e8 accasciato, disperato dalle avversit\u00e0, nella sfida che Satana gli impose di non rinunciare al suo Dio nelle pi\u00f9 difficili afflizioni: ecco che sullo sfondo vanno a fuoco le sue propriet\u00e0 e il suo gregge va disperso (pannello a fianco), mentre la sua pelle \u00e8 coperta dalle bolle di una malattia (particolarmente appropriata per un ex voto legato alla fine di una pestilenza). In lontananza, nello sfondo, il diavolo minuscolo fugge dalla distruzione. La moglie inoltre gli rovescia un mastello d'acqua sporca addosso.\nLa tavolozza \u00e8 chiara e traslucida, che ricorda la luminosit\u00e0 i colori ad acquerello in cui l'artista eccelleva.\n\"Pifferaio e suonatore di tamburo\".\nIl pannello destro mostra due suonatori in piedi, con quello di destra, il tamburino, che contiene probabilmente un autoritratto di D\u00fcrer. Il loro significato non \u00e8 stato pienamente chiarito. Forse essi simboleggiano l'estrema derisione verso il profeta ormai completamente in disgrazia, malato e abbandonato da tutti, oppure tentano di consolarlo con la musica."}
{"id": "3252667", "revid": "260676", "url": "https://it.wikipedia.org/wiki?curid=3252667", "title": "Tennent's", "text": ""}
{"id": "3252670", "revid": "277947", "url": "https://it.wikipedia.org/wiki?curid=3252670", "title": "Cattedrale di Truro", "text": "La cattedrale di Truro (cattedrale della Beata Vergine Maria, in inglese \"Cathedral Church of the Blessed Virgin Mary\") \u00e8 la chiesa principale della diocesi anglicana di Truro, in Cornovaglia (Inghilterra), progettata da John Loughborough Pearson."}
{"id": "3252679", "revid": "599013", "url": "https://it.wikipedia.org/wiki?curid=3252679", "title": "Roberto Cortellini", "text": "Carriera.\nA 17 anni entra nella prima squadra del Brescia che gioca nella stagione 1999-2000 nella serie cadetta. Per tutta l'annata 2000-2001 non riesce ad esordire in Serie A e nel 2002 viene ceduto al , in Serie C1. Al Lumezzane tra il 2002 e il 2004 riesce ad ottenere 47 presenze e 2 reti. Torna in Serie B nella stagione 2004-2005 nelle file del Treviso dove colleziona 11 presenze e un gol prima di tornare al Brescia nella stagione seguente dove gioca due stagioni piene. Nel 2007 si trasferisce al , in Serie B. A fine anno la squadra retrocede in Lega Pro Prima Divisione e viene ceduto in prestito alla . Nel 2009 viene acquistato dal Modena in Serie B dove gioca da titolare l'intera stagione 2009-2010. Segna il suo primo e unico gol nella trasferta vinta per 2-3 contro il Piacenza, con un potente tiro di sinistro. Nella prima met\u00e0 della stagione seguente non scende mai in campo con i canarini, e cos\u00ec nella sessione invernale di calciomercato si trasferisce al FeralpiSal\u00f2 in Lega Pro Seconda Divisione.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori. Nel settembre 2013 viene ingaggiato dalla Torres militante in Lega Pro Seconda Divisione.\nL'11 agosto 2014 passa a titolo definitivo al .\nIl 29 luglio 2015 viene ufficializzato l'acquisto del cartellino da parte della Fidelis Andria, squadra neopromossa in Lega Pro. Cortellini sottoscrive un contratto annuale."}
{"id": "3252682", "revid": "36426", "url": "https://it.wikipedia.org/wiki?curid=3252682", "title": "Pifferaio e suonatore di tamburo", "text": ""}
{"id": "3252686", "revid": "1573940", "url": "https://it.wikipedia.org/wiki?curid=3252686", "title": "Cattedrale di Peterborough", "text": "La cattedrale di Peterborough (cattedrale di San Pietro, San Paolo e Sant'Andrea, in inglese \"Cathedral Church of St Peter, St Paul and St Andrew\") \u00e8 la chiesa principale della diocesi anglicana di Peterborough, nel Cambridgeshire (Inghilterra). \u00c8 dedicata a San Pietro, San Paolo e Sant'Andrea, e loro effigi si incontrano nella facciata.\nFondata come un'abbazia in epoca anglosassone, lo stile architettonico \u00e8 per lo pi\u00f9 normanno, data l'importante ricostruzione del XII secolo. In seguito alla dissoluzione dei monasteri, divent\u00f2 una cattedrale nel 1541. Insieme alle cattedrali di Durham ed Ely, \u00e8 uno degli edifici pi\u00f9 importanti del XII secolo rimasti intatti in Inghilterra, sebbene abbia subito estensioni e restauri nel corso dei secoli.\nElemento caratterizzante e peculiare dell'edificio \u00e8 l'imponente facciata ovest con le sue tre arcate.\nNella cattedrale \u00e8 sepolta Caterina d'Aragona, unica moglie legittima di Enrico VIII e madre della regina Maria I d'Inghilterra."}
{"id": "3252691", "revid": "36426", "url": "https://it.wikipedia.org/wiki?curid=3252691", "title": "Museo Wallraf-Richartz", "text": ""}
{"id": "3252692", "revid": "767487", "url": "https://it.wikipedia.org/wiki?curid=3252692", "title": "4 da Fam", "text": "4 da Fam \u00e8 il primo singolo della cantante rap Amil, estratto dal suo primo album \"All Money Is Legal\".\nIl brano vede il featuring di Jay-Z, Memphis Bleek e Beanie Sigel, ed \u00e8 stata seguita da \"I Got That\" con Beyonc\u00e9 Knowles."}
{"id": "3252693", "revid": "110157", "url": "https://it.wikipedia.org/wiki?curid=3252693", "title": "Cattedrale di Gloucester", "text": "La cattedrale di Gloucester (cattedrale di San Pietro e della Santa e Indivisibile Trinit\u00e0, in inglese \"Cathedral Church of St Peter and the Holy and Indivisible Trinity\") \u00e8 la chiesa principale della diocesi anglicana di Gloucester, nel Gloucestershire (Inghilterra).\nTrae la sua origine da un'abbazia fondata alla fine del VII secolo dedicata a San Pietro e dissolta da Enrico VIII. Vi sono sepolti il re Edoardo II d'Inghilterra e Walter de Lacy.\nLa struttura attuale \u00e8 in gran parte risultato dei lavori intrapresi nel XIV secolo dall'abate Serlo e dai suoi successori che adottarono lo stile gotico perpendicolare.\nVi si conservava il cosiddetto candeliere di Gloucester, capolavoro di metallurgia romanica, ora al Victoria and Albert Museum."}
{"id": "3252695", "revid": "332944", "url": "https://it.wikipedia.org/wiki?curid=3252695", "title": "Oeystein Pettersen", "text": ""}
{"id": "3252696", "revid": "287204", "url": "https://it.wikipedia.org/wiki?curid=3252696", "title": "Oystein Pettersen", "text": ""}
{"id": "3252697", "revid": "36426", "url": "https://it.wikipedia.org/wiki?curid=3252697", "title": "Giobbe e la moglie", "text": ""}
{"id": "3252698", "revid": "1371684", "url": "https://it.wikipedia.org/wiki?curid=3252698", "title": "Wagner Tardelli", "text": "Carriera.\nAttivo a livello statale dal 1992, dal 1996 dirige in S\u00e9rie A, dopo essere approdato alle serie minori tre anni prima. \u00c8 stato affiliato sia alla CBF che alla Federazione Carioca. Ha arbitrato la finale del Campeonato Brasileiro S\u00e9rie B nel 1998, fatto che si ripeter\u00e0 nel 2001 e nel 2002. Tra i suoi risultati pi\u00f9 rilevanti negli incontri internazionali si annoverano la presenza in tre edizioni della Copa Libertadores e in cinque della Copa Sudamericana e la direzione dell'ultima amichevole del prima del (contro l'). Ha inoltre presenziato al Campionato sudamericano di calcio Under-20 2003 e ai Giochi Panamericani 2007."}
{"id": "3252703", "revid": "767487", "url": "https://it.wikipedia.org/wiki?curid=3252703", "title": "The Luyas", "text": "Gli The Luyas sono una formazione musicale indie canadese di Montr\u00e9al. I suoi membri principali sono Jessie Stein, Pietro Amato (Arcade Fire), Stefan Schneider (The Bell Orchestre) e Sarah Neufeld (Arcade Fire)."}
{"id": "3252706", "revid": "1371684", "url": "https://it.wikipedia.org/wiki?curid=3252706", "title": "Campionato sudamericano maschile di pallacanestro 1945", "text": "Il 12\u00ba Campionato dell'America Meridionale Maschile di Pallacanestro (noto anche come FIBA South American Championship 1945) si \u00e8 svolto dal 17 luglio al 2 agosto 1945 a Guayaquil in Ecuador. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252709", "revid": "125831568", "url": "https://it.wikipedia.org/wiki?curid=3252709", "title": "William Hunter (anatomista)", "text": "Biografia.\nOrigini e formazione.\nNato ad East Kilbride in Scozia, il 23 maggio 1718, Hunter era il settimo figlio di un contadino, John Hunter (1673-1741) e Agnes Paul (1690-1751).\nSpinto dal padre ad intraprendere la carriera ecclesiastica, egli dapprima frequent\u00f2 una scuola latina locale e poi si immatricol\u00f2 nell'universit\u00e0 di Glasgow, nel 1731. In questo ambiente scettico per\u00f2, ebbe alcune perplessit\u00e0 in materia religiosa, cos\u00ec abbandon\u00f2 tali studi senza laurearsi, nel 1736.\nUn amico di famiglia, William Cullen, che esercitava la professione medica ad Hamilton (Scozia), lo prese come apprendista e lo indusse ad abbracciare la medicina.\nPer migliorare le sue conoscenze, segu\u00ec le lezioni di anatomia di Alexander Munro (anatomista) e a Londra impar\u00f2 la pratica ostetrica da William Smellie.\nIn quel periodo James Douglas (medico ed anatomista), gli offr\u00ec un posto come suo assistente e come precettore del figlio William George. Permise inoltre ad Hunter di diventare allievo di chirurgia al St. George's Hospital.\nQuando Douglas mor\u00ec nel 1742, Hunter continu\u00f2 a vivere con la sua famiglia fino al 1749. Nel 1743 intanto, si era recato con William George a Parigi per seguire le lezioni di anatomia di Antoine Ferrein, e quelle di chirurgia di Henry-Fran\u00e7ois Le Dran.\nRientrato a Londra incontr\u00f2 nuovamente suo fratello pi\u00f9 giovane, John Hunter, e i due si stabilirono, nel 1749, con la loro famiglia a Covent Garden.\nCarriera.\nHunter fu ammesso gi\u00e0 nel 1747 nella \"Company of Surgeons\" e l'anno seguente fu nominato chirurgo ed ostetrico al Middlesex Hospital.\nNel 1756 abbandon\u00f2 la compagnia e divenne membro del \"Royal College of Physicians\" da cui per\u00f2 fu escluso a causa della sua pratica ostetrica. Cos\u00ec egli si un\u00ec alla rivale \"Society of Collegiate Physicians\" di cui divenne presidente. Pi\u00f9 tardi, nel 1767, fu eletto socio della \"Royal Society\".\nDurante quegli anni, le famiglie pi\u00f9 ricche ed aristocratiche cercarono la sua assistenza con crescente regolarit\u00e0. A quel tempo, sir Reginald Mannigham ed il dottor Francis Sandys dominavano la scena della pratica ostetrica a Londra, ma la morte del primo nel 1759 ed il ritiro dell'altro favorirono l'ascesa di Hunter in questo ambito.\nNel 1762, la supervisione di successo del parto della regina Carlotta, non solo fu un trionfo personale ma fece s\u00ec che egli divenne l'ostetrico per eccellenza di quel periodo.\nUltimi anni di vita.\nL'esercizio della professione, l'insegnamento ed oculate operazioni finanziarie fruttarono ad Hunter una notevole fortuna che invest\u00ec in splendide raccolte di libri, manoscritti, dipinti, medaglie, minerali, fossili, campioni di storia naturale, curiosit\u00e0 dei mari del sud, e in una vasta collezione di preparati anatomici.\nPoi commission\u00f2 all'architetto James Myle la progettazione di una dimora in Great Windmill Street in cui poter conservare le proprie collezioni ed insegnare anatomia.\nVi si stabil\u00ec nel 1767 e fu qui che Hunter mor\u00ec nel 1783 a causa di un collasso proprio durante una delle sue lezioni. Fu sepolto nella chiesa di St. James, a Piccadilly, dove in seguito venne innalzato un monumento in sua memoria.\nNel testamento espresse la volont\u00e0 di lasciare i suoi \u201ctesori\u201d all'universit\u00e0 di Glasgow dove oggi sono conservati nella biblioteca e nel Hunterian Museum and Art Gallery dell'Universit\u00e0 di Glasgow.\nContributo alla medicina.\nDopo che Hunter torn\u00f2 dal viaggio di Parigi, pratic\u00f2 sempre chirurgia ed ostetricia a Londra.\nNel 1746, il suo primo corso di anatomia fu modellato sullo stile di insegnamento Parigino: egli infatti fu il primo in Inghilterra a dare la possibilit\u00e0 agli allievi di eseguire essi stessi le dissezioni tanto da esser definito \u201cil miglior professore che il mondo abbia mai conosciuto\u201d. \nCome era usanza in quel periodo, Hunter us\u00f2 le sue lezioni di anatomia per divulgare molte sue scoperte (cosa che talvolta gli provoc\u00f2 il coinvolgimento in alcune dispute mediche).\nStudi e scoperte mediche.\nInfluenzato inizialmente dalle scoperte di Douglas, Hunter si occup\u00f2 della struttura e della patologia delle cartilagini articolari e cellulari (tessuto connettivale), ed in seguito della configurazione del testicolo, dell'insensibilit\u00e0 della dura madre, del periostio, del tendine e dei legamenti. Con il fratello John determin\u00f2 l'origine dell'ernia congenita; spieg\u00f2 il modo in cui potevano verificarsi fratture della rotula; prov\u00f2 che normalmente tra polmone e pleura non c'\u00e8 aria; propose trattamenti per la frattura del cranio, per le lussazioni, per la varice aneurismatica e per alcuni disturbi digestivi.\nSi interess\u00f2 del sistema linfatico, confermando il potere assorbente dei vasi linfatici, mostrando adeguatamente le loro ramificazioni nell'organismo e mettendo in evidenza il ruolo da essi giocato in materia nutritiva e patologica.\nIn veste di anatomista inoltre, forn\u00ec talvolta testimonianze di perito nei processi.\nTuttavia, la fama di William Hunter senz'altro giace nelle sue scoperte relative all'apparato riproduttore femminile e alla gravidanza. Gi\u00e0 nel 1743 aveva dimostrato la separazione, in caso di cani e gatti, tra circolazione materna e fetale.\nMa nel 1750 per la prima volta nella storia, il medico fu in grado di sezionare interamente un utero umano gravido arrivando a stabilire l'anatomia della circolazione sanguigna nella madre e nel feto attraverso la placenta; dimostr\u00f2 anche che la membrana embrionale esterna, il corion spugnoso, \u00e8 una produzione dell'utero e non del feto identificandone anche le parti costitutive come \"decidua vera\", \"decidua basalis\" e \"decidua reflexa\".\nLe scoperte di Hunter influenzarono le sue concezioni ostetriche: egli sostenne la non-interferenza nel processo natale (in particolar modo nell'espulsione della placenta), raccomand\u00f2 la prudenza nell'uso del forcipe, si dichiar\u00f2 contrario alla sezione della sinfisi pubica, effettuata allo scopo di aumentare lo spazio pubico, ed elabor\u00f2 una cura per l'utero retroverso.\nOpere principali.\nWilliam Hunter si serv\u00ec della collaborazione con l'artista Jan Van Rymsdyk per illustrare molte delle sue dissezioni.\nTali illustrazioni vennero poi inserite nell'opera \"Anatomy Of The Human Gravid Uterus Exhibited By Figures\" (anatomia dell'utero umano gravido esposta con immagini) pubblicata nel 1774.\nDegno di nota \u00e8 anche il testo \"Uncertainty of the Signs of Murder in the Case of Bastard Children\" (incertezza degli indizi di un omicidio nel caso di bambini bastardi) divenuto un classico della medicina legale."}
{"id": "3252710", "revid": "1371684", "url": "https://it.wikipedia.org/wiki?curid=3252710", "title": "Campionato sudamericano maschile di pallacanestro 1947", "text": "Il 13\u00ba Campionato dell'America Meridionale Maschile di Pallacanestro (noto anche come FIBA South American Championship 1947) si \u00e8 svolto dal 31 maggio al 17 giugno 1947 a Rio de Janeiro in Brasile. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252712", "revid": "118577748", "url": "https://it.wikipedia.org/wiki?curid=3252712", "title": "Radio y Televisi\u00f3n de Andaluc\u00eda", "text": "La Radio y Televisi\u00f3n de Andaluc\u00eda (\"Radio e Televisione di Andalusia\", RTVA) \u00e8 un ente radiotelevisivo pubblico spagnolo di carattere autonomo dell'Andalusia e membro della FORTA, la federazione spagnola delle emittenti radiotelevisive autonome.\nStoria.\nL'emittente prese vita nel 1988 con l'inaugurazione della rete \"Canal Sur Radio\". Un anno dopo il 28 febbraio 1989 cominciarono le trasmissioni di \"Canal Sur Televisi\u00f3n\" in seguito il 5 giugno 1998, in occasione del decimo anniversario di fondazione \"Canal 2 Andaluc\u00eda\", il quale esattamente dieci anni dopo cambia il nome in \"Canal Sur 2\".\nOltre a Canal Sur Radio vanta altre rete radiofoniche quali \"Radio Andaluc\u00eda Informaci\u00f3n\", dedicato alle notizie; \"Canal Flamenco Radio\" che trasmette solo musica flamenca e \"Canal Flamenco Radio\" orientata ad un pubblico giovane. Sul fronte televisivo dispone di un sistema televideo diffuso sui suoi tre canali video, le sopracitate Canal Sur Televisi\u00f3n e Canal Sur 2 oltre che \"Andaluc\u00eda Televisi\u00f3n\"."}
{"id": "3252713", "revid": "1371684", "url": "https://it.wikipedia.org/wiki?curid=3252713", "title": "Campionato sudamericano maschile di pallacanestro 1949", "text": "Il 14\u00ba Campionato dell'America Meridionale Maschile di Pallacanestro (noto anche come FIBA South American Championship 1949) si \u00e8 svolto dal 21 aprile al 7 maggio 1949 ad Asunci\u00f3n in Paraguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252714", "revid": "584834", "url": "https://it.wikipedia.org/wiki?curid=3252714", "title": "Cattedrale di Oxford", "text": ""}
{"id": "3252715", "revid": "1573940", "url": "https://it.wikipedia.org/wiki?curid=3252715", "title": "Cattedrale di Carlisle", "text": "La cattedrale di Carlisle (cattedrale della Santa e Indivisibile Trinit\u00e0, in inglese Cathedral Church of the Holy and Undivided Trinity) \u00e8 la chiesa principale della diocesi anglicana di Carlisle, in Cumbria (Inghilterra). Fu fondata come monastero e divenne cattedrale nel 1133.\n\u00c8, dopo quella di Oxford, la cattedrale antica pi\u00f9 piccola d'Inghilterra. Suoi elementi caratteristici sono la pietra di costruzione, gli stalli medievali e la pi\u00f9 grande finestra del gotico inglese."}
{"id": "3252716", "revid": "1371684", "url": "https://it.wikipedia.org/wiki?curid=3252716", "title": "Campionato sudamericano maschile di pallacanestro 1953", "text": "Il 15\u00ba Campionato dell'America Meridionale Maschile di Pallacanestro (noto anche come FIBA South American Championship 1953) si \u00e8 svolto dal 4 al 19 aprile 1953 a Montevideo in Uruguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252718", "revid": "767487", "url": "https://it.wikipedia.org/wiki?curid=3252718", "title": "Automotrice FI 040", "text": "Le automotrici FI 040 erano rotabili automotori termici alimentati a gasolio, a scartamento ridotto 950\u00a0mm, costruiti dalla Fiat Ferroviaria nel 1938 per il servizio viaggiatori veloce sulle linee della Tripolitania e della Cirenaica.\nStoria.\nLe automotrici furono costruite dalla Fiat, in numero di 8 unit\u00e0, in base al collaudato progetto di automotrice leggera ALn 56 come modello Fiat 040; al loro arrivo in Libia nel 1938 vennero divise in ragione di 5 unit\u00e0 attestate a Tripoli e 3 unit\u00e0 assegnate a Bengasi e immatricolate come gruppo FI. Rappresentarono un importante progresso nel servizio ferroviario della colonia i cui treni erano equipaggiati con locomotive a vapore. Vennero prodotte con allestimenti interni differenti e divisi in tre classi con 55 posti a sedere complessivi, con un comparto postale a una estremit\u00e0 e un bagagliaio e una ritirata all'altra. Nel secondo dopoguerra hanno continuato a servire il trasporto locale fino agli anni sessanta.\nTecnica.\nLe automotrici avevano la cassa a struttura tubolare saldata, molto allungata e poggiante su due carrelli mediante perno e rulli di scorrimento. Le testate erano prive di respingenti, con dispositivo di aggancio a barra rigida. Sull'imperiale era posto un secondo rivestimento con intercapedine per diminuire l'effetto del forte calore del sole.\nI carrelli erano costituiti da un telaio in acciaio saldato formato da due longheroni su cui poggiava la cassa per mezzo di rulli scorrevoli. La sede del perno, in posizione asimmetrica rispetto al centro del telaio, serviva per aumentare il peso gravante sull'asse motore. Le sospensioni erano a balestra corta. I motori trovavano posto sopra ciascun primo asse. \nLe automotrici montavano una coppia di motori diesel, del tipo 356 C a iniezione indiretta (con precamera), a sei cilindri in linea capaci di erogare 85\u00a0kW ciascuno."}
{"id": "3252719", "revid": "110157", "url": "https://it.wikipedia.org/wiki?curid=3252719", "title": "Cattedrale di Chichester", "text": "La cattedrale di Chichester (cattedrale della Santa Trinit\u00e0, in inglese \"Cathedral Church of the Holy Trinity\") \u00e8 la chiesa principale della diocesi anglicana di Chichester, nel West Sussex (Inghilterra). Fu fondata come cattedrale nel 1075, quando la sede vescovile fu trasferita in citt\u00e0 da Sesley.\nL'edificio, definito dallo storico Nikolaus Pevsner come \"la pi\u00f9 tipica cattedrale inglese\", ha tuttavia due aspetti unici: un campanile indipendente e le cinque navate.\nLa cattedrale, una delle due in Inghilterra (l'altra \u00e8 quella di Portsmouth) visibile dal mare, \u00e8 un punto di riferimento sia per i marinai che per quanti si trovano nelle campagne del West Sussex.\nCollegamenti esterni.\n "}
{"id": "3252721", "revid": "599013", "url": "https://it.wikipedia.org/wiki?curid=3252721", "title": "Ant\u00f4nio Pereira da Silva", "text": "Carriera.\nAttivo a livello statale dal 1982, dal 1986 ha diretto in S\u00e9rie A. \u00c8 stato affiliato sia alla CBF che alla Federazione Goianiense. Ha arbitrato la finale di andata del Campeonato Brasileiro S\u00e9rie A 1994, del 1997 e del 2002. Ha poi diretto la finale della Coppa del Brasile 1994, nonch\u00e9 quelle del 1995, 1999, 2000 e 2001. Tra i suoi risultati pi\u00f9 rilevanti negli incontri internazionali si annoverano la presenza in nove edizioni della Copa Libertadores e la direzione di varie partite tra Nazionali. Ha partecipato a , arbitrando due incontri, alla Copa Am\u00e9rica 1997, dirigendone altrettanti, e alle qualificazioni al campionato mondiale di calcio 2002: in quest'ultima competizione ha diretto sia il girone CONMEBOL che quello CONCACAF, presenziando inoltre allo spareggio inter-zona tra e del 10 novembre 2001."}
{"id": "3252722", "revid": "729019", "url": "https://it.wikipedia.org/wiki?curid=3252722", "title": "Stazione di Paese", "text": "La stazione di Paese \u00e8 una fermata ferroviaria di superficie, passante, della linea ferroviaria Vicenza-Treviso, fra le stazioni di Treviso Centrale e Istrana.\nLa fermata serve il centro di Paese e la zona commerciale limitrofa.\nNel comune \u00e8 presente un'altra stazione, con denominazione simile, ovvero la stazione di Paese-Castagnole, sita nell'omonima frazione. Questa stazione, per\u00f2, si trova in un'altra linea ferroviaria, la Montebelluna-Treviso.\nStoria.\nOriginariamente stazione, venne declassata a fermata impresenziata il 3 dicembre 2003.\nStrutture e impianti.\nLa fermata, impresenziata, dispone di due binari passanti.\nLa fermata dispone di obliteratrici e di parcheggio per automobili e biciclette.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "3252723", "revid": "675860", "url": "https://it.wikipedia.org/wiki?curid=3252723", "title": "SuperWASP", "text": "SuperWASP (Wide Angle Search for Planets) \u00e8 un'organizzazione internazionale di ricerca di pianeti extrasolari tramite il metodo del transito, analizzando contemporaneamente vaste aree della volta celeste (osservazioni \"ultra-wide angle\"). L'organizzazione punta ad analizzare tutte le stelle visibili nel cielo fino alla magnitudine 15.\nEquipaggiamenti.\nSuperWASP consta di due telescopi robotizzati, il SuperWASP-North all'Osservatorio del Roque de los Muchachos nell'isola di La Palma nelle Canarie e SuperWASP-South presso il South African Astronomical Observatory in Sud Africa. Ogni osservatorio utilizza un array di otto lenti Canon 200\u00a0mm f1.8 supportate da un CCD 2k x 2k di alta qualit\u00e0 per applicazioni scientifiche. I sensori ottici sono montati su un telescopio equatoriale costruito dalla Optical Mechanics, Inc.. Il largo campo visivo delle lenti consente di coprire per ogni osservazione fino a 500 gradi quadrati.\nFunzionamento.\nGli osservatori controllano costantemente il cielo e approssimativamente ogni minuto catturano un'immagine, generando circa 100 Gb di dati ogni notte. Usando il metodo del transito, i dati prodotti dai telescopi vengono analizzati alla ricerca di variazioni di luminosit\u00e0 delle stelle. Variazioni della luminosit\u00e0 di una stella potrebbero indicare il passaggio di un pianeta tra la stella e il telescopio. Si spera che il progetto SuperWASP rivoluzioni le conoscenze sulla formazione dei pianeti extrasolari e apra la strada a future missioni di ricerca di pianeti simili alla Terra.\nFondatori.\nSuperWASP opera grazie a un consorzio di otto istituzioni accademiche:\nScoperte.\nIl 26 settembre 2006 venne annunciata la scoperta dei primi due pianeti extrasolari, WASP-1 b (orbitante a 6 milioni di km dalla sua stella con un periodo di 2,5 giorni) e WASP-2 b (orbitante a 4,5 milioni di km e con un periodo di 2 giorni).\nIl 31 ottobre 2007 il team ha annunciato la scoperta di tre ulteriori pianeti: WASP-3 b, WASP-4 b e WASP-5 b. Tutti e tre i pianeti sono simili a Giove in quanto a massa e sono cos\u00ec vicini alle rispettive stelle che i loro periodi orbitali sono tutti inferiori ai due giorni, tra i minori scoperti all'epoca. Per la grande vicinanza alla loro stella la temperatura superficiale dei pianeti \u00e8 probabilmente superiore ai 2000 gradi Celsius. Le tre scoperte rendono il SuperWASP il primo e unico progetto di ricerca di pianeti extrasolari a scoprire pianeti in entrambi gli emisferi celesti, usando la tecnica del transito. WASP-4 b e WASP-5 b sono i primi pianeti scoperti dall'osservatorio sudafricano, mentre WASP-3 b \u00e8 il terzo pianeta scoperto dall'osservatorio di La Palma.\nIl pianeta WASP-9 b manca dal catalogo in quanto l'oggetto dopo la pubblicazione si rivel\u00f2 essere un falso positivo in un sistema di binarie ad eclisse strettamente interagenti, e quindi venne rimosso dall'elenco delle scoperte. Ad oggi non sono ancora state pubblicate le coordinate della stella.\nIl 1\u00ba aprile 2008 viene annunciata la scoperta di WASP-12 b, che infranse numerosi record. Il pianeta all'epoca era il pi\u00f9 grande, il pi\u00f9 caldo e il pi\u00f9 vicino a una stella di tipo solare mai scoperto, e successivi studi ne scoprirono la particolare composizione; il pianeta infatti abbonda di carbonio, il suo rapporto con l'ossigeno \u00e8 circa il doppio di quello dei giganti gassosi del sistema solare, ed \u00e8 quindi il primo pianeta di carbonio mai scoperto..\nNell'agosto del 2009 \u00e8 stata annunciata la scoperta di WASP-17 b, ritenuto il primo pianeta scoperto ad orbitare nella direzione opposta a quella di rotazione della sua stella, WASP-17.\nNel gennaio 2013 il progetto contava 73 pianeti transitanti scoperti in entrambi gli emisferi celesti e 3 candidati individuati tramite metodo delle variazioni di transito, pi\u00f9 un falso positivo. Tali pianeti fanno quasi tutti parte della categoria dei pianeti gioviani caldi e appartengono quasi tutti a sistemi planetari con un solo membro, eccetto per WASP-3, WASP-10 e WASP-12. Tali sistemi sono appunto quelli che ospitano i tre pianeti ipotizzati per spiegare alcune anomalie orbitali e di transito, e sono probabilmente o non transitanti o troppo piccoli per essere rivelati da WASP.\n\u00c8 capitato inoltre che alcuni pianeti siano stati identificati contemporaneamente dal team di WASP e da quello del progetto HATNet. Il loro nome \u00e8 deciso in base a quale team ha enunciato per primo la scoperta, seguito dal nome del progetto secondo arrivato.\nNel 2017, un gruppo di astronomi presso l'universit\u00e0 di Cambridge ha scoperto la pi\u00f9 piccola stella sino ad allora rilevata. EBLM J0555-57Ab, probabilmente una nana ultra fredda distante circa 600 anni luce dalla Terra, ha una massa paragonabile a quella di TRAPPIST-1 ma un raggio del 30% inferiore."}
{"id": "3252724", "revid": "1543377", "url": "https://it.wikipedia.org/wiki?curid=3252724", "title": "Adorazione dei Magi (D\u00fcrer)", "text": "L'Adorazione dei Magi \u00e8 un dipinto a olio su tavola (199x113,5\u00a0cm) di Albrecht D\u00fcrer, siglato col monogramma e datato 1504, e conservato nella Galleria degli Uffizi di Firenze.\nStoria.\nL'opera fu commissionata da Federico il Saggio per l'altare della cappella del castello di Wittenberg e venne terminata nel 1504, come testimonia la data sulla pietra in primo piano vicino al monogramma dell'artista. Si tratta di uno dei dipinti pi\u00f9 significativi dell'artista nel periodo compreso tra il primo (1494-1495) e il secondo viaggio in Italia (1505).\nL'opera stette nelle collezioni imperiali di Vienna di Rodolfo II, in particolare nella Kunstkammer del palazzo, dal 1603, come dono dell'elettore Cristiano II di Sassonia.\nRimase a Vienna fino al 1793, quando il direttore degli Uffizi Luigi Lanzi, desideroso di arricchire organicamente le collezioni della galleria fiorentina con un'opera importante che rappresentasse il rinascimento tedesco, propose e vide accettato un normale scambio di opere, dando una pala di Fra Bartolomeo, la \"Presentazione al Tempio\" del 1516.\nNelle antiche descrizioni del castello di Wittenbach si cita anche la figura di san Giuseppe, che si sarebbe dovuta trovare a sinistra della capannuccia, descritto chiaramente come in piedi accanto all'asino che mostra i denti. Ma la sua figura non esiste neanche nella copia del dipinto dei primi del Cinquecento nella Biblioteca Universitaria di Erlangen, per cui si \u00e8 ipotizzato che fosse un'aggiunta apocrifa del periodo controriformistico tra Cinque e Seicento, quando la figura del padre putativo di Ges\u00f9 assunse un ruolo preminente nella liturgia cattolica.\nSi \u00e8 ipotizzato che la tavola fosse lo scomparto centrale dell'\"Altare Jabach\", ma appare piuttosto inverosimile poich\u00e9 i due pannelli laterali, che si sarebbero dovuti chiudere ad anta su di esso, per quanto di misure compatibili hanno la sommit\u00e0 centinata, che non avrebbe potuto coprire lo scomparto centrale. Tra i vari disegni ascrivibili a studi per la pala c'\u00e8 un foglio nell'album di schizzi di Dresda (1500-1503 circa) che riproduce una splendida coppa molto simile a quella tenuta al centro del dipinto dal re in piedi.\nDescrizione e stile.\nL'Adorazione si svolge secondo uno schema collaudato, con la Madonna di profilo che offre il Bambino all'adorazione dei Magi. La grande originalit\u00e0 dell'opera risiede per\u00f2 soprattutto nella commistione, ormai arrivata a un livello quasi perfetto, tra elementi italiani e nordici, che interessa la produzione del grande pittore tedesco dopo il suo rientro dal primo viaggio a Venezia. La centralit\u00e0 delle figure principali, l'orizzonte basso e alcuni dettagli come l'edificio classicheggiante in rovina o le nubi leggere che solcano il cielo rimandano infatti ai modelli italiani, mentre tipicamente nordiche sono l'attenzione al dettaglio e la ricchezza dell'ornato, soprattutto nelle vesti e nei gioielli dei Magi, che per\u00f2 non scavalcano mai il senso armonico generale dell'insieme.\nTipica di D\u00fcrer \u00e8 poi la cromia che ricorda i toni luminosi e translucidi dell'acquerello, aggiornata alla ricchezza coloristica veneziana, con una dominante azzurrina nel cielo e nel paesaggio che \u00e8 accostata ai colori pi\u00f9 caldi delle figure in primo piano. Sapiente \u00e8 quindi il dosaggio della saturazione dei colori, dalla scura capannuccia, da cui sporgono il bue e l'asinello ragliante, di grande naturalismo, fino al cielo terso e la straordinaria rocca sul picco di un monte sullo sfondo che appare velata dalla foschia, secondo le regole della prospettiva aerea, che genera un effetto di particolare preziosit\u00e0 ed amplifica la profondit\u00e0 spaziale, senza peraltro comprometterne mai l'unitariet\u00e0. Le figure si trovano disposte su pi\u00f9 piani paralleli, evitando la frontalit\u00e0 rigida e creando sfondi diversificati per accentuare le figure principali. Perfette sono le proporzioni tra figure e ambiente.\nLa Madonna indossa il tipico manto blu, che le d\u00e0 un particolare rilievo plastico, e un velo bianco, che spicca facendo convergere l'occhio dello spettatore sulla sua figura e sul vicino Bambino. I tre Magi, uno giovane e di colore, uno di et\u00e0 matura e fisionomia nordica (in cui qualcuno ha voluto riconoscere un autoritratto), uno anziano e di etnia caucasica, indossano una profusione di vesti ornate da ricami, pellicce e piume, con numerosi gioielli i cui riflessi luminosi testimoniano l'assimilazione della lezione fiamminga sui riflessi luminosi delle varie superfici. Portano doni che sono veri e propri capolavori d'oreficeria, riprendendo le forme dei reliquiari e di altri manufatti dell'epoca: sia il padre che i fratelli di D\u00fcrer erano infatti importanti orafi a Norimberga.\nQuesta scena principale si svolge su una platea rialzata di qualche gradino, al di fuori della quale i colori delle figure diventano gi\u00e0 pi\u00f9 diafani, come nel servitore vestito alla turca in basso a destra, che fruga in una grande borsa di pelle. Sopra di esso si vedono alcuni cavalieri, che ricordano da vicino il gruppo sfondo dell'\"Adorazione dei Magi\" di Leonardo da Vinci, tanto che si pensa che D\u00fcrer dovette studiarne una copia su disegno o su stampa: ad esempio il cavallo che si impenna \u00e8 quasi identico.\nL'edificio in rovina, con gli archi che ricordano l'architettura romana, era tipico delle scene dell'\"Adorazione\" e simboleggiava il sorgere del Cristianesimo dal Paganesimo (strutture lapidee) e l'Ebraismo (strutture lignee) in rovina.\nNel primissimo piano, tra frammenti di pietra disconnessi, sono raffigurati con meticolosit\u00e0, a fronte di veri e propri studi dal vero, una serie di pianticelle e alcuni insetti, come la farfalla bianca, un cervo volante e un grillo. Essi hanno precisi significati simbolici, legati alla salvezza dell'uomo ottenuta tramite il sacrificio di Cristo."}
{"id": "3252726", "revid": "1371684", "url": "https://it.wikipedia.org/wiki?curid=3252726", "title": "Campionato sudamericano maschile di pallacanestro 1955", "text": "Il 16\u00ba Campionato dell'America Meridionale Maschile di Pallacanestro (noto anche come FIBA South American Championship 1955) si \u00e8 svolto dal 13 al 31 agosto 1955 a San Jos\u00e9 de Cuc\u00fata in Colombia. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252727", "revid": "199745", "url": "https://it.wikipedia.org/wiki?curid=3252727", "title": "Wunderlichioideae", "text": ""}
{"id": "3252728", "revid": "287204", "url": "https://it.wikipedia.org/wiki?curid=3252728", "title": "Antonio Pereira da Silva", "text": ""}
{"id": "3252731", "revid": "1371684", "url": "https://it.wikipedia.org/wiki?curid=3252731", "title": "Campionato sudamericano maschile di pallacanestro 1958", "text": "Il 17\u00ba Campionato dell'America Meridionale Maschile di Pallacanestro (noto anche come FIBA South American Championship 1958) si \u00e8 svolto dal 24 gennaio all'11 febbraio 1958 a Santiago in Cile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252733", "revid": "842", "url": "https://it.wikipedia.org/wiki?curid=3252733", "title": "WASP-17b", "text": ""}
{"id": "3252735", "revid": "2043462", "url": "https://it.wikipedia.org/wiki?curid=3252735", "title": "Gabriele Lupini", "text": "Biografia.\nNel 1981 si laurea in medicina e chirurgia all'universit\u00e0 La Sapienza e quattro anni dopo, nel 1985, consegue la specializzazione in malattie dell'apparato respiratorio. Nel 1993 consegue un'ulteriore specializzazione in medicina legale e, successivamente, anche un perfezionamento in protezione civile.\nDopo la laurea frequenta il 61\u00ba corso allievi ufficiali di complemento dell'Aeronautica Militare e il 14 luglio 1982 ottiene la qualifica di sottotenente medico del Corpo sanitario aeronautico. Nel 1991 viene richiamato in servizio come capitano medico presso il quartier generale della II Regione Aerea.\nIl suo servizio volontario per il Corpo militare della Croce Rossa Italiana era iniziato gi\u00e0 nel 1977, e nel 1983 era passato a servizio continuativo.\nDal 1986 al 1990 \u00e8 direttore dell'ufficio sanitario del IX centro di mobilitazione e successivamente capo dell'ufficio sanitario militare centrale dell'Ispettorato nazionale del Corpo, fino al 2003. Dal 2003 al 2005 \u00e8 responsabile sanitario della Croce Rossa per la regione Lazio.\nCon il grado di colonnello medico, dal 2003 al 2010 \u00e8 direttore di sanit\u00e0 del Corpo Militare, incarico che manterr\u00e0 fino al 2010 quando, il 26 febbraio, viene nominato ispettore nazionale facente funzione del corpo militare, sostituendo il colonnello Roberto Orchi. Il 6 ottobre dello stesso anno viene nominato maggior generale medico e ispettore nazionale del corpo.\nNella sua carriera ha prestato pi\u00f9 volte la sua consulenza e ha tenuto attivit\u00e0 di docenza riguardo tematiche medico-giuridiche e di diritto internazionale umanitario, materia di cui \u00e8 istruttore di livello superiore e consigliere qualificato; \u00e8 inoltre consigliere giuridico nelle Forze Armate e istruttore di Operazioni Militari Diverse dalla Guerra (IDOM)."}
{"id": "3252738", "revid": "1371684", "url": "https://it.wikipedia.org/wiki?curid=3252738", "title": "Campionato sudamericano maschile di pallacanestro 1960", "text": "Il 18\u00ba Campionato dell'America Meridionale Maschile di Pallacanestro (noto anche come FIBA South American Championship 1960) si \u00e8 svolto dal 3 marzo al 18 marzo 1960 a C\u00f3rdoba in Argentina. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252743", "revid": "1428919", "url": "https://it.wikipedia.org/wiki?curid=3252743", "title": "Campionato sudamericano maschile di pallacanestro 1961", "text": "Il 19\u00ba Campionato dell'America Meridionale Maschile di Pallacanestro (noto anche come FIBA South American Championship 1961) si \u00e8 svolto dal 20 aprile al 30 aprile 1961 a Rio de Janeiro in Brasile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252744", "revid": "767487", "url": "https://it.wikipedia.org/wiki?curid=3252744", "title": "Absintina", "text": "L'absintina \u00e8 un guaianolide dimerico isolato nel 1953, facente parete della famiglia dei triterpeni, principale principio attivo estratto dalla pianta di \"Artemisia absinthium\".\nLa sua struttura molecolare \u00e8 stata completata solo nel 1980, grazie a tecniche di ricerca pi\u00f9 avanzate quali risonanze magnetiche nucleari e cristallografie a raggi-X.\nL'absintina \u00e8 inoltre responsabile del sapore amaro della pianta, o del distillato d'assenzio."}
{"id": "3252745", "revid": "179980", "url": "https://it.wikipedia.org/wiki?curid=3252745", "title": "Wagner Tardelli de Azevedo", "text": ""}
{"id": "3252746", "revid": "1371684", "url": "https://it.wikipedia.org/wiki?curid=3252746", "title": "Campionato sudamericano maschile di pallacanestro 1963", "text": "Il 20\u00ba Campionato dell'America Meridionale Maschile di Pallacanestro (noto anche come FIBA South American Championship 1963) si \u00e8 svolto dal 14 febbraio al 4 marzo 1963 a Lima in Per\u00f9. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252750", "revid": "1573940", "url": "https://it.wikipedia.org/wiki?curid=3252750", "title": "Krasnye Barrikady", "text": "Krasnye Barrikady \u00e8 una cittadina della Russia europea meridionale, situata nella oblast' di Astrachan'; dipende amministrativamente dal \"rajon\" Ikrjaninskij.\nSorge nella parte meridionale della \"oblast'\", nella regione del delta del Volga, sul ramo deltizio chiamato \"Bachtemir\"."}
{"id": "3252751", "revid": "1371684", "url": "https://it.wikipedia.org/wiki?curid=3252751", "title": "Campionato sudamericano maschile di pallacanestro 1966", "text": "Il 21\u00ba Campionato dell'America Meridionale Maschile di Pallacanestro (noto anche come FIBA South American Championship 1966) si \u00e8 svolto dal 2 al 12 dicembre 1966 a Mendoza e San Juan in Argentina. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252761", "revid": "36972144", "url": "https://it.wikipedia.org/wiki?curid=3252761", "title": "Monica Anna Maria Bellucci", "text": ""}
{"id": "3252766", "revid": "1371684", "url": "https://it.wikipedia.org/wiki?curid=3252766", "title": "Campionato sudamericano maschile di pallacanestro 1968", "text": "Il 22\u00ba Campionato dell'America Meridionale Maschile di Pallacanestro (noto anche come FIBA South American Championship 1968) si \u00e8 svolto dal 27 aprile al 12 maggio 1968 ad Asunci\u00f3n in Paraguay. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252778", "revid": "1371684", "url": "https://it.wikipedia.org/wiki?curid=3252778", "title": "Campionato sudamericano maschile di pallacanestro 1969", "text": "Il 23\u00ba Campionato dell'America Meridionale Maschile di Pallacanestro (noto anche come FIBA South American Championship 1969) si \u00e8 svolto dal 16 al 26 marzo 1969 a Montevideo in Uruguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252784", "revid": "2161162", "url": "https://it.wikipedia.org/wiki?curid=3252784", "title": "Cattedrale di Rochester", "text": "La cattedrale di Rochester (cattedrale di Cristo e della Beata Vergine Maria, in inglese \"Cathedral Church of Christ and the Blessed Virgin Mary\") \u00e8 la chiesa principale della diocesi anglicana di Rochester, nel Kent (Inghilterra).\nStoria.\nLa diocesi fu fondata da Giusto di Canterbury, che accompagn\u00f2 Agostino di Canterbury nell'opera della diffusione del Cristianesimo nel VII secolo. Giusto ebbe il permesso da Etelberto del Kent di fondare una cattedrale dedicata ad Andrea apostolo sul sito ancora oggi occupata da essa. Insieme alla cattedrale nacque la scuola per preti secolari, ancora oggi esistente sotto come King's School, Rochester. Il coro, richiesto al pari della scuola dal sistema ecclesiastico romano, era diretto da Beda il Venerabile.\nIthamar fu il primo vescovo nato in Inghilterra ad essere consacrato nella cattedrale, il 26 Marzo 655. Questi poi consacr\u00f2 vescovo Adeodato di Canterbury, che fu anche il primo arcivescovo di Canterbury non latino.\nLa cattedrale non fu risparmiata poi dai danni delle devastazioni del Kent del 676 da parte del re Aethelred di Mercia. La distruzione fu tale che Putta, si ritir\u00f2 dalla diocesi, e il suo successore, Cwichhelm, evit\u00f2 di visitare la diocesi \"a causa della sua povert\u00e0\".\nNel 762, il signore locale, Sigerd, attribu\u00ec delle terre al vescovo: lo stesso fece il suo successore, Egbert II del Kent: tale documento \u00e8 notevole in quanto \u00e8 stato confermato da Offa di Mercia in qualit\u00e0 di sovrano del regno locale.\nIn seguito all'invasione del 1066, Guglielmo il Conquistatore concesse la cattedrale e le sue propriet\u00e0 al suo fratellastro, Oddone di Bayeux. Oddone si appropri\u00f2 indebitamente delle risorse della cattedrale, che ridusse alla quasi-miseria. L'edificio stesso era ormai in rovina: durante l'episcopato di Siward (1058-1075) esso era servito da quattro o cinque canonici \"che vivono nello squallore e nella povert\u00e0\".\nLa chiesa di Gundulf.\nDopo la sconfitta finale di Oddone, nel 1077 Gundulf divenne il primo vescovo normanno di Rochester. Gundulf torn\u00f2 cos\u00ec in possesso della cattedrale e delle sue terre. Nel 1078 Gudulf fond\u00f2 anche il St Bartholomew's Hospital appena fuori dalla citt\u00e0 di Rochester: il Priorato di Sant'Andrea contribu\u00ec con provviste giornaliere e settimanali all'ospedale che ricevette anche le offerte dai due altari di San Giacomo e di San Giles.\nEdificio.\nL'edificio originario della cattedrale era alto 13 metri e largo 8.5 metri.\nGundulf ricostru\u00ec la cattedrale nel XI secolo: la prima impresa di Gundulf nella costruzione della nuova cattedrale sembra essere stata la costruzione della torre che oggi porta il suo nome, ma intorno al 1080 inizi\u00f2 la costruzione di una nuova cattedrale vera e propria in sostituzione della chiesa di Giusto. Egli era un architetto di talento che probabilmente ha svolto un ruolo importante nella progettazione o nelle opere che ha commissionato. La cattedrale originale aveva un presbiterio di sei campate con navate laterali della stessa lunghezza; le quattro baie pi\u00f9 orientali sovrastavano un sottosuolo che fa parte dell'attuale cripta."}
{"id": "3252786", "revid": "1371684", "url": "https://it.wikipedia.org/wiki?curid=3252786", "title": "Campionato sudamericano maschile di pallacanestro 1971", "text": "Il 24\u00ba Campionato dell'America Meridionale Maschile di Pallacanestro (noto anche come FIBA South American Championship 1971) si \u00e8 svolto dal 18 al 30 marzo 1971 a Montevideo in Uruguay. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252787", "revid": "223320", "url": "https://it.wikipedia.org/wiki?curid=3252787", "title": "4 Da Fam", "text": ""}
{"id": "3252790", "revid": "1371684", "url": "https://it.wikipedia.org/wiki?curid=3252790", "title": "Campionato sudamericano maschile di pallacanestro 1973", "text": "Il 25\u00ba Campionato dell'America Meridionale Maschile di Pallacanestro (noto anche come FIBA South American Championship 1973) si \u00e8 svolto dal 26 luglio al 7 agosto 1973 a Bogot\u00e0 in Colombia. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252793", "revid": "287204", "url": "https://it.wikipedia.org/wiki?curid=3252793", "title": "Brian Charlesworth", "text": "\u00c8 membro della Royal Society ed editore della rivista scientifica \"Biology Letters\".\nBiografia.\nBrian Charlesworth ha ottenuto il Bachelor of Arts al Queens' College di Cambridge nel 1960 discutendo una tesi in genetica. Fra il 1971 e il 1974 ha effettuato numerosi stages post dottorato all'Universit\u00e0 di Chicago e all'Universit\u00e0 di Liverpool e fra il 1974 e il 1982 ha frequentato il laboratorio di John Maynard Smith all'Universit\u00e0 del Sussex. Dal 1985 al 1997 ha poi ricoperto l'incarico di professore di ecologia ed evoluzione all'Universit\u00e0 di Chicago.\n\u00c8 diventato membro della Royal Society nel 1991 ed ha vinto la medaglia Darwin nel 2000 con la motivazione che i suoi lavori sull'evoluzione di sistemi genetici sono importanti sia per il contributo teorico che per quello sperimentale. Dal 1997, \u00e8 diventato professore presso l'Istituto di biologia dell'evoluzione dell'Universit\u00e0 di Edimburgo.\n\u00c8 sposato con Deborah Charlesworth, biologa e membro della Royal Society.\nContributi scientifici.\nBrian Charlesworth si occupa dell'evoluzione genetica utilizzando la drosofila come modello. Ha condotto numerosi studi teorici sull'invecchiamento e sull'evoluzione della ricombinazione dei cromosomi sessuali."}
{"id": "3252796", "revid": "729019", "url": "https://it.wikipedia.org/wiki?curid=3252796", "title": "Sabbath Bloody Sabbath (brano musicale)", "text": "Sabbath Bloody Sabbath \u00e8 un brano musicale heavy metal del gruppo inglese Black Sabbath. \u00c8 la prima traccia, e title-track, del loro quinto album in studio, pubblicato nel 1973.\nIl riff di chitarra della canzone \u00e8 famoso col nome di \"Il riff che salv\u00f2 i Black Sabbath\", dovuto al fatto che Tony Iommi in quel periodo fu colpito dal \"blocco dello scrittore\", e per trovare l'ispirazione ricorse a misure drastiche, tra cui l'affitto del presunto castello infestato di Clearwell. Questo brano ha la particolarit\u00e0 di essere stato eseguito poche volte dal vivo, a causa della sua difficolt\u00e0 di esecuzione vocale.\nCover.\nIl brano \u00e8 stato reinterpretato da:"}
{"id": "3252797", "revid": "767487", "url": "https://it.wikipedia.org/wiki?curid=3252797", "title": "Consulenza genetica", "text": " \nLa consulenza genetica \u00e8 un processo educativo a breve termine, con il compito di informare i cittadini e le famiglie che hanno una malattia genetica, o un forte rischio in merito. La consulenza genetica fornisce informazioni sulla loro malattia, aiutando i pazienti a prendere decisioni relative alla gestione della stessa, ed agli eventuali rischi riproduttivi legati alla trasmissione della stessa alla prole.\nSecondo l\"'American Society of Human Genetics\", i suoi obiettivi sono:\n\u00c8 quindi un processo complesso, che coinvolge componenti clinici, psicologici, educativi ed etici.\nLa comunicazione del rischio \u00e8 un processo educativo in cui il consulente genetico tenta di spiegare come una malattia genetica ereditaria possa essere trasmessa ai figli."}
{"id": "3252798", "revid": "599013", "url": "https://it.wikipedia.org/wiki?curid=3252798", "title": "Art\u016brs Zakre\u0161evskis", "text": "Carriera.\nHa partecipato ad Euro 2004 con la Nazionale lettone."}
{"id": "3252800", "revid": "1371684", "url": "https://it.wikipedia.org/wiki?curid=3252800", "title": "Campionato sudamericano maschile di pallacanestro 1976", "text": "Il 26\u00ba Campionato dell'America Meridionale Maschile di Pallacanestro (noto anche come FIBA South American Championship 1976) si \u00e8 svolto dal 30 marzo al 9 aprile 1976 a Medell\u00edn in Colombia. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252805", "revid": "932277", "url": "https://it.wikipedia.org/wiki?curid=3252805", "title": "Luna (pattinaggio)", "text": "La Luna su filo interno \u00e8 una figura del pattinaggio su ghiaccio e anche del pattinaggio a rotelle, dove viene chiamata \"papera\".\nIn questa figura il pattinatore o la pattinatrice hanno le gambe leggermente divaricate ed entrambi i piedi sono rivolti verso l'esterno con i pattini sulla medesima linea. Si deve avere il peso (cio\u00e8 \"premere\") sulla parte interna della lama nel caso del pattinaggio su ghiaccio, oppure sulle ruote interne nel caso del pattinaggio a rotelle. La papera e pu\u00f2 essere eseguita affrontando una curva dal filo esterno o da quello interno.\nLa papera si divide fondamentalmente in tre tipi:"}
{"id": "3252806", "revid": "1371684", "url": "https://it.wikipedia.org/wiki?curid=3252806", "title": "Campionato sudamericano maschile di pallacanestro 1977", "text": "Il 27\u00ba Campionato dell'America Meridionale Maschile di Pallacanestro (noto anche come FIBA South American Championship 1977) si \u00e8 svolto dal 20 febbraio al 3 marzo 1977 a Valdivia in Cile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252808", "revid": "124882809", "url": "https://it.wikipedia.org/wiki?curid=3252808", "title": "Tomba del cane", "text": "La tomba Bonomini, popolarmente nota come tomba del cane, \u00e8 un monumento sepolcrale situato a Brescia, sui colli Ronchi immediatamente a nord-est del centro storico cittadino, lungo via Panoramica, al primo tornante dopo l'imbocco da via Filippo Turati. Costruita nel 1860 su progetto di Rodolfo Vantini per ospitare le spoglie di Angelo Bonomini e del socio Giuseppe Simoni, benefattori degli Spedali Civili di Brescia, alla fine non accolse mai le due salme a causa di nuove ordinanze comunali riguardanti le norme sul seppellimento, che lo vincolavano ai cimiteri pubblici.\nLa tradizione popolare vuole quindi che vi sia stato deposto solo un cane, da cui la denominazione abituale. Il sepolcro \u00e8 uno dei pi\u00f9 singolari monumenti bresciani dell'Ottocento e ancora oggi, trovandosi in una posizione ben visibile dalla citt\u00e0, ricopre un notevole ruolo paesaggistico, ad esempio nel fortunato cannocchiale ottico di piazzale Arnaldo.\nStoria.\nIl progetto della tomba fu bandito dagli Spedali Civili di Brescia in onore del benefattore Angelo Bonomini, morto nel 1841. Il Bonomini era un ricco commerciante del centro della citt\u00e0, titolare di un negozio di seterie, che alla sua morte aveva lasciato tutti i suoi averi all'ospedale, con la sola clausola che venisse costruito sui Ronchi, le colline immediatamente a nord-est della citt\u00e0, un monumento marmoreo per lui e per il suo socio d'affari Giuseppe Simoni.\nIl 3 luglio 1847 venne indetto il concorso, portato a termine nel 1854 con la vincita del progetto di Rodolfo Vantini. I lavori furono avviati nel febbraio 1856. A novembre del medesimo anno il Vantini mor\u00ec e le competenze dovute, 315 lire austriache, vennero pagate alla vedova. Lo scultore Giovanni Battista Lombardi, che aveva eseguito il progetto, ricevette invece un compenso di 2247 lire.\nIl piccolo mausoleo, in pietra di Botticino, venne infine inaugurato il 20 luglio 1860. L'opera cost\u00f2 in totale 28.704 lire austriache, pari a circa 100.000 euro odierni. Il sepolcro, ormai pronto ad accogliere le salme del Bonomini e del socio Simoni, alla fine non pot\u00e9 mai riceverle a causa di nuove ordinanze comunali riguardanti le norme sul seppellimento, che lo vincolavano solamente ai cimiteri pubblici. La tradizione popolare vuole quindi che nel sarcofago sia stato semplicemente deposto un cane, da cui la denominazione di \"tomba del cane\".\nIl mausoleo.\nIl sepolcro consiste in un piccolo tempietto neogotico a pianta quadrata con angoli prominenti. Su un alto basamento, nel quale \u00e8 collocato l'ingresso, si imposta direttamente l'alta e caratteristica copertura, costituita da una guglia piramidale dalla quale si dipartono a croce quattro corpi cuspidati, i cui fronti sono quasi del tutto svuotati da ampie aperture trilobate. Agli angoli sono invece collocate quattro edicole gotiche tradizionali, con colonnine di sostegno, guglia e pinnacoli. Nelle quattro edicole sono collocate quattro statue raffiguranti le personificazioni del \"Commercio\", dell\"Agricoltura\", delle \"Belle Arti\" e delle \"Arti Industriali\". Nell'ampio vano centrale sono invece posti i due sarcofagi con relative iscrizioni dedicatorie, vuoti e mai utilizzati.\nLa tomba Bonomini, in quanto ultima opera del Vantini, \u00e8 una tappa importante per la ricostruzione del percorso stilistico dell'architetto. Il tempietto neogotico testimonia infatti l'avvenuto passaggio dal rigido e marcato neoclassicismo, che aveva sempre caratterizzato l'opera del Vantini, a un pi\u00f9 libero eclettismo, proprio dell'Ottocento inoltrato, al quale l'architetto aveva ormai ceduto."}
{"id": "3252810", "revid": "599013", "url": "https://it.wikipedia.org/wiki?curid=3252810", "title": "Christian Plaziat", "text": "Biografia.\nSpecialista dell'eptathlon indoor, in questa specialit\u00e0 \u00e8 stato anche campione del mondo. Vanta, comunque, un titolo europeo anche nel decathlon. Vanta anche tre partecipazioni olimpiche, da (5\u00ba posto, miglior risultato ai Giochi) ad ."}
{"id": "3252813", "revid": "298229", "url": "https://it.wikipedia.org/wiki?curid=3252813", "title": "Selezione di pallavolo maschile di Gibilterra", "text": "La selezione di pallavolo maschile di Gibilterra \u00e8 una squadra europea composta dai migliori giocatori di pallavolo di Gibilterra. La squadra \u00e8 sotto l'egida della \"Federazione pallavolistica di Gibilterra (Gibraltar Volleyball Association)\". Attualmente Gibilterra non rientra nella ranking mondiale FIVB.\nStoria.\nLa nazionale di Gibilterra non ha mai partecipato ad alcuna competizione.\nNonostante l'avvio del campionato europeo dei piccoli stati, la nazionale non ha mai partecipato alle qualificazioni per il torneo.\nNon ha il diritto di partecipazione ai Giochi dei piccoli stati d'Europa.\nPartecipazioni a competizioni ufficiali.\nLa selezione di pallavolo maschile di Gibilterra non si \u00e8 mai qualificata ad alcuna competizione."}
{"id": "3252815", "revid": "339392", "url": "https://it.wikipedia.org/wiki?curid=3252815", "title": "Citt\u00e0 autonoma della Spagna", "text": ""}
{"id": "3252816", "revid": "1371684", "url": "https://it.wikipedia.org/wiki?curid=3252816", "title": "Campionato sudamericano maschile di pallacanestro 1979", "text": "Il 28\u00ba Campionato dell'America Meridionale Maschile di Pallacanestro (noto anche come FIBA South American Championship 1979) si \u00e8 svolto dal 14 al 21 aprile 1979 a Bah\u00eda Blanca in Argentina. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252817", "revid": "767487", "url": "https://it.wikipedia.org/wiki?curid=3252817", "title": "Vous remercier", "text": "Vous remercier \u00e8 l'album di debutto della cantante francese Jena Lee, pubblicato il 2 novembre 2009 in formato digitale e il 9 novembre dello stesso anno nei negozi di dischi francesi dall'etichetta discografica Mercury Records. Jena si ritiene l'ideatrice di un nuovo genere musicale, che lei definisce \"Emo R&amp;B\", non inteso come R&amp;B misto ad emocore, ma come R&amp;B emotivo.\nL'album ha avuto un ottimo successo in Francia: \u00e8 entrato alla sesta posizione della classifica degli album, ed \u00e8 stato nella top 200 per 53 settimane. \u00c8 stato certificato doppio disco di platino per aver venduto oltre 200.000 copie in Francia. Ha avuto un discreto successo anche in Vallonia e in Svizzera, dove \u00e8 entrato rispettivamente alle posizioni numero 53 e 98.\nDa \"Vous remercier\" sono stati estratti tre singoli, tutti entrati nella top 10 francese. Nel luglio del 2009 \u00e8 stato pubblicato in formato digitale il brano \"J'aimerais tellement\", che \u00e8 entrato direttamente alla vetta della classifica dei singoli francesi. Sono poi state pubblicate come singoli le canzoni \"Je me perds\", che ha raggiunto la quarta posizione, e \"Du style\", che \u00e8 arrivata fino al numero dieci."}
{"id": "3252819", "revid": "1371684", "url": "https://it.wikipedia.org/wiki?curid=3252819", "title": "Campionato sudamericano maschile di pallacanestro 1981", "text": "Il 29\u00ba Campionato dell'America Meridionale Maschile di Pallacanestro (noto anche come FIBA South American Championship 1981) si \u00e8 svolto a dal 31 luglio all'8 agosto 1981 a Montevideo in Uruguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252826", "revid": "287204", "url": "https://it.wikipedia.org/wiki?curid=3252826", "title": "Ma.Ra.Cash Records", "text": "La Ma.Ra.Cash Records \u00e8 un'etichetta discografica indipendente italiana con sede a Vigevano che si occupa prevalentemente di progressive rock e indie rock.\nStoria.\nMa.Ra.Cash \u00e8 stata fondata nel 2005 da Massimo Orlandini dell'associazione culturale Camelot Club di Vigevano, con Domizia Parri, e Raoul Caprio della non pi\u00f9 attiva etichetta Kaliphonia, che tuttavia nel 2007 ha abbandonato Ma.Ra.Cash.\nHa pubblicato dischi di artisti italiani emergenti in ambito rock progressivo come La Torre dell'Alchimista ed i Conqueror, e uno storico live del Banco del mutuo soccorso tratto da un concerto del 1975. Nel 2010, un EP di inediti dei ClanDestino.\nHa vinto la prima edizione del \"ProgAwards\" nel 2006, come \"migliore etichetta indipendente\" italiana di rock progressivo.\nL'etichetta oltre a produrre dischi propri distribuisce il catalogo di altre etichette indipendenti prog: \"Electromantic Music\" (Arti e Mestieri, Castello di Atlante, Malibran, Randone), della \"AltRock\", della \"Lizard\", della \"White Knight\", nonch\u00e9 gli album de Le Orme, dei Mangala Vallis, Moongarden, Ku.dA, Plurima Mundi, Marygold, Maetrika e molti altri artisti autoprodotti italiani e non."}
{"id": "3252830", "revid": "610351", "url": "https://it.wikipedia.org/wiki?curid=3252830", "title": "Campionato sudamericano maschile di pallacanestro 1983", "text": "Il 30\u00ba Campionato dell'America Meridionale Maschile di Pallacanestro (noto anche come FIBA South American Championship 1983) si \u00e8 svolto dal 21 al 28 maggio 1983 a San Paolo in Brasile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252831", "revid": "767487", "url": "https://it.wikipedia.org/wiki?curid=3252831", "title": "La chiave di vetro (film)", "text": "La chiave di vetro (\"The Glass Key\") \u00e8 un film noir del 1942, diretto da Stuart Heisler. La pellicola \u00e8 il secondo adattamento cinematografico dell'omonimo romanzo di Dashiell Hammett.\nTrama.\nPer amore della giovane Janet Henry, il potente e corrotto Paul Madvig \u00e8 disposto a tutto: pur di compiacerla, per prima cosa decide di sostenere il padre della ragazza, il suo rivale Ralph Henry, alle elezioni per la carica di governatore, e poi annuncia persino di voler troncare ogni rapporto che aveva con la malavita, a partire dal gangster Nick Vanda; ma quest'ultima decisione non porter\u00e0 altro che guai.\nIl giorno in cui il figlio di Henry, lo scapestrato Taylor, viene trovato morto, Madvig si trova ad essere il principale sospettato dell'omicidio: il movente \u00e8 che Madvig non sopportava la relazione tra il defunto e sua sorella Opal Madvig. Ma Ed Beaumont, braccio destro di Paul e suo migliore amico, \u00e8 convinto della sua innocenza ed inizia ad indagare.\nCitazioni e riferimenti ad altre pellicole.\nLa pellicola \u00e8 il remake di \"The Glass Key\" del 1935; il racconto da cui sono stati tratti i due film ha ispirato Akira Kurosawa per la realizzazione nel 1961 de \"La sfida del samurai\"."}
{"id": "3252842", "revid": "767487", "url": "https://it.wikipedia.org/wiki?curid=3252842", "title": "Brian Tuhiana", "text": "Carriera.\nClub.\nNel 2008 si trasferisce all'Hekari United, con cui vince anche l'OFC Champions League 2009-2010."}
{"id": "3252844", "revid": "79968", "url": "https://it.wikipedia.org/wiki?curid=3252844", "title": "Legend of the Galactic Heroes", "text": ", colloquialmente abbreviato in , \u00e8 una serie di romanzi fantascientifici del filone della space opera scritti da Yoshiki Tanaka. Ambientata nel futuro, intorno al trentacinquesimo secolo, chiamato nella finzione della storia ottavo secolo dell'era spaziale, \"Legend of Galactic Heroes\" \u00e8 la storia della guerra fra il monarchico Impero galattico e la democratica Alleanza dei Pianeti Liberi.\nI romanzi sono stati adattati in una serie di OAV pubblicata dal 1988 al 2000 e in una nuova serie televisiva anime iniziata nel 2018, oltre che in diversi film, manga, videogiochi e in un musical.\n\"Legend of the Galactic Heroes\" \u00e8 considerato il \"magnum opus\" di Tanaka. La serie di light novel ha venduto 15 milioni di copie e ha vinto nel 1988 il premio Seiun come miglior romanzo giapponese. L'opera inoltre \u00e8 nota per essere la pi\u00f9 lunga serie OAV mai realizzata e per essere relativamente poco conosciuta a livello internazionale e mainstream, nonostante la sua longevit\u00e0, il successo ottenuto e la sua folta schiera di appassionati.\nTrama.\nLa storia si svolge in un lontano futuro all'interno della Via Lattea, all'incirca nel 34\u00ba secolo. Una parte della galassia si \u00e8 riempita di pianeti terraformati, abitati da esseri umani giunti l\u00ec grazie a viaggi interstellari. Per centocinquant'anni le due principali potenze spaziali hanno combattuto in modo intermittente l'una contro l'altra: l'Impero Galattico e l'Alleanza dei Pianeti Liberi.\nAll'interno dell'Impero Galattico un ambizioso genio militare, Reinhard von M\u00fcsel, \u00e8 al potere. Reinhard \u00e8 guidato dal desiderio di liberare la sorella Annerose, che \u00e8 stata rapita dal Kaiser come concubina. In seguito le sue ambizioni lo porteranno non soltanto a voler porre fine alla corrotta dinastia Goldenbaum, ma anche a sconfiggere l'Alleanza dei Pianeti Liberi e a unificare l'intera galassia sotto il suo governo.\nNella flotta spaziale dell'Alleanza dei Pianeti Liberi c'\u00e8 un altro protagonista delle vicende, Yang Wen-li. Egli inizialmente aspirava a diventare uno storico e si un\u00ec all'esercito solo perch\u00e9 aveva bisogno di denaro per le lezioni. Tuttavia, Yang Wen-li viene rapidamente promosso ad ammiraglio grazie all'eccellenza dimostrata nella strategia militare. Involontariamente Yang Wen-li diventa il principale rivale di Reinhard, anche se per tutta la storia i due proveranno un grande rispetto l'uno nei confronti dell'altro.\nCome storico, Yang racconta spesso la storia del suo mondo, commentandola. Una delle sue frasi famose \u00e8: \"Sono poche le guerre tra il bene e il male, la maggior parte sono tra un bene e un altro bene.\"\nOltre alle vicende dei due protagonisti, la storia si dipana in varie sottotrame di personaggi secondari e intricati scenari di fantapolitica. Nella trama principale si intrecceranno le sorti di ogni genere di personaggio: nobili, militari, politici, soldati semplici e contadini.\nIn questo scenario, vi \u00e8 una terza forza neutrale nominalmente collegata all'Impero Galattico, il Dominio di Fezzan, uno Stato-pianeta, che commercia con entrambe le potenze in guerra. Inoltre, \u00e8 presente anche una religione chiamata terraismo, che avr\u00e0 spesso una grande influenza sull'evolversi delle vicende e la cui linea di pensiero sostiene che gli esseri umani dovrebbero tornare a vivere unicamente sulla Terra.\nMedia.\nRomanzi.\nSerie principale.\nLa serie principale di romanzi, conosciuta come \u00e8 scritta da Yoshiki Tanaka ed \u00e8 composta da dieci volumi, pubblicati dal 30 novembre 1982 al 15 novembre 1987 dalla casa editrice Tokuma Shoten. Le illustrazioni dei primi cinque volumi sono state curate da Naoyuki Kato, mentre degli ultimi cinque da Yukihisa Kamoshita.\nAltre storie.\nAltri volumi della serie, conosciuti come , includono dei racconti prequel o di varia natura. Essi sono stati scritti da Yoshiki Tanaka e comprendono cinque volumi: quattro volumi per i prequel e un volume per i racconti brevi, pubblicati da 1\u00ba settembre 1984 al 31 luglio 1989 dalla Tokuma Shoten. Le illustrazioni delle storie brevi sono state curate da Hiroshi Yokoyama, mentre quelle dei prequel da Katsumi Michihara (volumi 1, 3-4) e da Akira Kasahara (volume 2).\nAnime.\n\"Legend of the Galactic Heroes\".\nI lavori per un primo adattamento anime dei romanzi furono avviati nel 1987 da Kitty Films. L'opera venne concepita inizialmente come una serie televisiva, che era la forma pi\u00f9 diffusa all'epoca per distribuire una serie lunga, ma la sua produzione era ostacolata dal fatto che l'autore Yoshiki Tanaka non fosse molto conosciuto e che gli anime tratti da romanzi erano ancora estremamente rari. Traendo ispirazione dal contemporaneo successo dell'edizione laserdisc di \"Lam\u00f9\", il produttore Tahara Masatoshi propose allora di rendere l'anime una serie OAV per il solo home video, distribuendola in VHS e laserdisc per posta agli abbonati in modo da risparmiare sui costi intermedi. Per sondare la fattibilit\u00e0 dell'operazione venne realizzato un episodio pilota, \"Legend of the Galactic Heroes waga yuku wa hoshi no taikai\", distribuito al cinema come un film a febbraio 1988. La buona accoglienza del film spinse Kitty Films a produrre l'intero adattamento dei romanzi. La prima distribuzione comprendeva un VHS/laserdisc per episodio; in seguito la serie \u00e8 stata riedita numerose volte in cofanetti, \u00e8 stata convertita in DVD e Blu-ray Disc e ha avuto anche numerosi passaggi televisivi.\nL'anime venne diretto da Noboru Ishiguro e prodotto dagli studi di animazione Artland, Magic Bus e Madhouse. Una prima serie, , venne distribuita da dicembre 1988 a gennaio 1997 in 110 episodi divisi in quattro stagioni: la prima di 26 episodi pubblicati tra il 1988 e il 1989, la seconda di 28 episodi tra il 1991 e il 1992, la terza di 32 episodi tra il 1994 e il 1995, e la quarta di 24 episodi tra il 1996 e il 1997. A questa fece seguito una serie OAV prequel di 52 episodi, intitolata e tratta dai restanti romanzi e storie brevi di \"Legend of the Galactic Heroes\" di Tanaka. La prima stagione, sottotitolata \"Sen oku no hoshi, sen oku no hikari\", conta 24 episodi e venne pubblicata tra il 1998 e il 1999; la seconda, \"Rasen meiky\u016b\", usc\u00ec tra il 1999 e il 2000 per un totale di 28 episodi\nFurono prodotti anche tre film cinematografici. Il primo \u00e8 ed \u00e8 uscito a febbraio 1988 per una durata di 59 minuti. Esso si colloca prima dell'inizio della serie OAV e narra del primo scontro nella battaglia di Iserlohn tra i due protagonisti della serie Reinhard von M\u00fcsel e Yang Wen-li. Il secondo \u00e8 , uscito a ottobre 1992 e della durata di 60 minuti. Si differenzia dagli altri film e dalla serie OAV in quanto il suo stile ricalca quello dell'adattamento manga di Katsumi Michihara. Il terzo e ultimo film \u00e8 , che \u00e8 uscito a dicembre 1993 per una durata di 90 minuti. Si tratta di un remake dei primi due episodi della serie OAV, con scene aggiuntive che fungono da collegamento tra essa e il primo film.\nLe musiche della serie furono composte da Shinsuke Kazato. Queste rappresentano solo una piccola parte della colonna sonora, che utilizza prevalentemente brani di compositori classici come Mahler, Beethoven e Ravel. Le sigle di apertura sono \"Skies of Love\" cantata da Michiru Akiyoshi per la prima stagione, \"I Am Waiting for You\" cantata da Michiru Akiyoshi per la seconda, \"Sea of the Stars\" cantata da LISA per la terza, e \"Must Be Something\" cantata da Hitomi Konno per la quarta. Le sigle di chiusura invece sono \"Hikari no hashi wo koete\" cantata da Kei Ogura nella prima stagione, \"Tabidachi no jyokyoku\" cantata da Kei Ogura nella seconda, \"Kans\u014d no uta\" cantata da Kei Ogura nella terza, e \"Uch\u016b no kakehashi\" cantata da Kei Ogura nella quarta.\n\"Legend of the Galactic Heroes: Die Neue These\".\nNel 2014 Production I.G ha annunciato un nuovo adattamento anime della serie intitolato . La prima stagione, sottotitolata , ha debuttato sulle reti giapponesi Family Gekijo, Tokyo MX, MBS e BS11 dal 3 aprile al 26 giugno 2018 e conta 12 episodi. La seconda stagione si intitola ed \u00e8 stata trasmessa come tre film cinematografici, ognuno della durata di quattro episodi, il 27 settembre, 25 ottobre e 29 novembre 2019.\nManga.\n\"Legend of the Galactic Heroes\" ha ricevuto diversi adattamenti manga. Le prime opere furono realizzate da Katsumi Michihara, la quale si era gi\u00e0 occupata delle illustrazioni dei romanzi \"gaiden\". venne pubblicato nel corso del 1986 sulla rivista \"Animage\" e fu in seguito raccolto in un volume uscito il 23 agosto 1995. Esso ha ispirato il film omonimo prodotto nel 1992. Dal 1989 al 2000 l'autrice realizz\u00f2 , pubblicato sulla rivista \"sh\u014dnen\" di Tokuma Shoten \"Sh\u014dnen Captain\" fino al 1992 e in seguito sul magazine \"sh\u014djo\" \"Chara\" dal 1994, per poi essere raccolto in 11 volumi \"tank\u014dbon\" tra il 1995 e il 2000. Questo adattamento \u00e8 ispirato ai primi due volumi della serie di romanzi e si mantiene molto fedele al materiale originale, tranne apportare alcune modifiche relativamente importanti come il sesso di alcuni personaggi cambiato. Il mecha design del manga \u00e8 opera di Akira Kasahara. Michihara prosegu\u00ec la storia con il seguito , serializzato sulla rivista \"seinen\" \"Monthly Comic Ry\u016b\" di Tokuma Shoten dal 19 ottobre 2006 al 19 dicembre 2012 e poi raccolto in quattro volumi \"tank\u014dbon\".\nUn nuovo adattamento manga a opera di Ryu Fujisaki, intitolato semplicemente \"Ginga eiy\u016b densetsu\", inizi\u00f2 a essere serializzato su \"Weekly Young Jump\" di Sh\u016beisha dall'8 ottobre 2015. Nel 2020 la pubblicazione \u00e8 passata sulla rivista \"Ultra Jump\".\nAltro.\nSono stati pubblicati sul mercato giapponese numerosi videogiochi ispirati alla storia di \"Ginga eiy\u016b densetsu\" e di vario genere, dai RPG tattici ai MMORPG. Fra i pi\u00f9 celebri \"Ginga eiy\u016b densetsu\" pubblicato dalla Microvision per PC nel 2008.\nNel 2012 la serie \u00e8 stata adattata in un musical dalla troupe femminile Takarazuka Revue.\nAccoglienza.\n\"Legend of the Galactic Heroes\" \u00e8 considerato il \"magnum opus\" di Yoshiki Tanaka e la sua opera pi\u00f9 riuscita. La serie di light novel ha venduto 15 milioni di copie e ha vinto nel 1988 il premio Seiun come miglior romanzo giapponese.\n\"Legend of the Galactic Heroes\" \u00e8 noto per essere la pi\u00f9 lunga serie OAV mai realizzata e per essere relativamente poco conosciuto nonostante la sua longevit\u00e0, il successo ottenuto e la sua folta schiera di appassionati. A livello internazionale la serie OAV \u00e8 stata adattata soltanto per il mercato cinese, francese e inglese.\nL'opera ha riscosso un alto gradimento su vari siti web specializzati: Anime News Network le assegna una valutazione basata sui giudizi degli utenti di 8,82/10 e la classifica al 13\u00ba posto nella lista delle cinquanta serie con la migliore valutazione; su MyAnimeList si colloca al decimo posto tra gli anime pi\u00f9 apprezzati; e su AnimeClick.it l'opera ha una media di 9/10."}
{"id": "3252849", "revid": "287204", "url": "https://it.wikipedia.org/wiki?curid=3252849", "title": "Thones", "text": ""}
{"id": "3252851", "revid": "767487", "url": "https://it.wikipedia.org/wiki?curid=3252851", "title": "The Most Beautiful Day - Il giorno pi\u00f9 bello", "text": "The Most Beautiful Day - il giorno pi\u00f9 bello (\"Der geilste Tag\") \u00e8 un film commedia del 2016 scritto e diretto da Florian David Fitz. Il film, campione di incassi in Germania \u00e8 interpretato da Florian David Fitz e da Matthias Schweigh\u00f6fer, due idoli del panorama cinematografico tedesco molto amati dal pubblico per la loro verve comica e il loro sex appeal.\nTrama.\nIl film \u00e8 un road-movie che, attraverso il tema del viaggio, veicola una riflessione sul senso della vita. Al centro della storia, due giovani malati molto anti-convenzionali: l\u2019ambizioso e bizzarro pianista Andi e lo spensierato scansafatiche Benno. Non appena scappati dalla clinica, e dopo aver racimolato con destrezza il denaro necessario, Benno e Andi si mettono in viaggio in prima classe verso l\u2019Africa alla ricerca dell\u2019ultimo e pi\u00f9 bel giorno delle loro vite. Per l'ipocondriaco Andi l'inizio del viaggio si rivela un vero e proprio incubo, mentre Benno persegue segretamente un piano nascosto per confrontarsi finalmente con la sua vita passata. La loro avventura li porter\u00e0 a vivere situazioni tragi-comiche fra divertenti gag e momenti seri.\nDistribuzione.\nIn Italia il film \u00e8 distribuito dalla Nomad Film Distribution ed \u00e8 in sala dal 30 Marzo 2017.\nHome Video.\nIl film \u00e8 uscito in DVD a dicembre 2017, distribuito dalla CG Entertainment, con all'interno il trailer italiano come contenuto speciale."}
{"id": "3252853", "revid": "92723", "url": "https://it.wikipedia.org/wiki?curid=3252853", "title": "Cosimo Alessandro Collini", "text": "Biografia.\nCosimo Alessandro Collini era discendente di una nobile famiglia fiorentina. Abbandon\u00f2 gli studi di giurisprudenza all'universit\u00e0 di Pisa, e dopo la morte del padre si trasfer\u00ec prima a Coira e poi a Berlino, dove conobbe Voltaire e divenne suo segretario, dal 1751 al 1756 . Dopo la rottura tra Voltaire e Federico il Grande, Collini si trasfer\u00ec a Francoforte sul Meno e qui fu invitato dal Principe elettore Carlo Teodoro di Baviera per rispondere agli eventuali scontri visti tra il Voltaire e il Principe. Collini venne descritto come un uomo scontroso, spesso in litigio con la nipote del filosofo, Madame Denis. Dopo la rottura con Voltaire, Collini venne accusato di furto di un manoscritto del filosofo francese dopo una perquisizione della stanza privata; si trattava di un libro (intitolato \"Mon s\u00e9jour aupr\u00e8s de Voltaire\"), che raccontava della vita di Voltaire trascorsa con Collini, il quale venne poi pubblicato nel 1807 . I rapporti tra i Voltaire migliorarono, dopo il licenziamento.\nIn seguito, Collini venne nominato direttore del Gabinetto di storia naturale di Mannheim (\"Naturalienkabinetts\") . A Collini si deve la descrizione iniziale dello Pterodactylus, un rettile volante, o pterosauro, vissuto nel Giurassico superiore, circa 145 milioni di anni fa, il cui fossile fu rinvenuto ad Eichst\u00e4tt nel 1780. La descrizione del rettile fu poi completata con maggiore accuratezza da Georges Cuvier, 17 anni dopo.\nNegli ultimi anni, Collini denunci\u00f2 ampiamente il fanatismo durante le Guerre rivoluzionarie francesi in Europa e nel 1799 difese tutti i reperti del Gabinetto dalle distruzioni, reperti che furono poi trasferiti, quattro anni dopo, a Monaco di Baviera.\nMor\u00ec a Mannheim il 21 marzo 1806."}
{"id": "3252854", "revid": "2079728", "url": "https://it.wikipedia.org/wiki?curid=3252854", "title": "Strada statale 267 del Cilento", "text": "La ex strada statale 267 del Cilento (SS 267), ora \"strada regionale 267/a Innesto SS 18 (Agropoli)-Innesto SP 430 (Svincolo Agropoli Nord)-Innesto SP 278 (SR 267/a)\" tra Ogliastro Cilento e Agropoli, \"strada regionale 267/b Agropoli (Ospedale Civile)-Innesto SP 430 (Svincolo Agropoli Sud)-Innesto SP 15 (San Pietro)-Innesto SP 237 (Sant'Andrea) (SR 267/b)\" tra Agropoli e Santa Maria di Castellabate, \"strada regionale 267/c Innesto SP 237 (Sant'Andrea)-Bivio Montecorice-Bivio Agnone-Innesto SP 15 (Acciaroli) (SR 267/c)\" tra Santa Maria di Castellabate e Acciaroli, \"strada regionale 267/d Innesto SP 15 (Acciaroli)-Innesto SP 161 (Casalvelino Marina) (SR 267/d)\" tra Acciaroli e Marina di Casal Velino e \"strada regionale 267/e Innesto SP 161 (Casalvelino Marina)-Innesto SR 447 (Casalvelino Scalo)-Innesto SS 18 (Vallo Scalo) (SR 267/e)\" tra Marina di Casal Velino e Vallo Scalo, \u00e8 una strada regionale italiana che attraversa il territorio omonimo.\nPercorso.\nLa strada ha origine dall'innesto con la strada statale 18 Tirrena Inferiore nei pressi della stazione di Ogliastro Cilento. Il tracciato prosegue verso la costa attraversando da nord a sud il centro abitato di Agropoli e proseguendo nella medesima direzione costeggiando il monte Tresino ad est. La strada devia quindi verso sud-ovest raggiungendo Santa Maria di Castellabate e prosegue riallantonandosi dalla costa per aggirare il monte Licosa ad est. A questo punto la strada si riavvicina al litorale attraversando le localit\u00e0 di Case del Conte ed Agnone Cilento nel comune di Montecorice.\nLa strada entra nel territorio comunale di San Mauro Cilento e poi in quello di Pollica dove attraversa le localit\u00e0 di Acciaroli e Pioppi. Entrato nel territorio del comune di Casal Velino, viene attraversata la localit\u00e0 di Marina di Casal Velino per puntare poi verso l'entroterra dove all'altezza di Casal Velino Scalo incrocia la ex strada statale 447 di Palinuro ed infine si innesta poco pi\u00f9 a nord sulla strada statale 18 Tirrena Inferiore presso Vallo Scalo.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "3252856", "revid": "287204", "url": "https://it.wikipedia.org/wiki?curid=3252856", "title": "Charles-Fran\u00e7ois Kn\u00e9bel", "text": "Biografia.\nNel 1822 a soli 12 anni giunse a Roma chiamato dal cugino Fran\u00e7ois Keiserman, che gi\u00e0 aveva fama di acquarellista esimio. Sotto la sua guida si distinse nel disegno e nella pittura, ma il deterioramento dei loro rapporti lo port\u00f2 a rompere col maestro e ad abbandonarne la casa di Piazza di Spagna, intraprendendo l'attivit\u00e0 autonoma.\nDel 1843 \u00e8 la prima presenza documentata alla esposizione romana della Societ\u00e0 degli amatori e Cultori di Belle Arti di Roma."}
{"id": "3252857", "revid": "300067", "url": "https://it.wikipedia.org/wiki?curid=3252857", "title": "Pawtucket (Rhode Island)", "text": ""}
{"id": "3252861", "revid": "36973763", "url": "https://it.wikipedia.org/wiki?curid=3252861", "title": "Bump offset mapping", "text": ""}
{"id": "3252862", "revid": "287204", "url": "https://it.wikipedia.org/wiki?curid=3252862", "title": "Elisabeth Chaud", "text": ""}
{"id": "3252865", "revid": "765341", "url": "https://it.wikipedia.org/wiki?curid=3252865", "title": "Relief mapping", "text": "In Computer grafica 3D il Relief mapping (tradotto letteralmente \"mappatura del rilievo\") \u00e8 una tecnica alternativa di mappatura al Parallax mapping che risulta molto pi\u00f9 precisa e pu\u00f2 supportare Self-shadowing e Normal mapping. Esso sfrutta un processo che agevola la rappresentazione della geometria tridimensionale delle cose simulando ombre sulla loro superficie. Pu\u00f2 essere semplicemente descritto come una breve distanza di Ray tracing fatta su un pixel shader; varie tecniche possono essere implementate per velocizzare il raytrace, assumendo dimensioni di fase variabile.\nIl Relief mapping produce su un medesimo oggetto 3d tecniche di auto-occlusione, self-shadowing, Parallax visibile in movimento e silhouette. Questa tecnica permette di migliorare l'aspetto di superfici 3D e scene aumentando tramite le texture, la profondit\u00e0 di tassellatura.\nNon \u00e8 una tecnica cos\u00ec comune nei videogiochi, almeno allo stato attuale dello sviluppo tecnologico, in quanto \u00e8 una tecnica lenta da caricare a causa della necessit\u00e0 di una grande quantit\u00e0 di elaborazione per pixel. Videogiochi come \"Crysis, \", e \"Unreal Tournament 3\" usano una tecnica simile, chiamata Parallax mapping."}
{"id": "3252872", "revid": "121707873", "url": "https://it.wikipedia.org/wiki?curid=3252872", "title": "Alexandra Breckenridge", "text": "Biografia.\nNata a Bridgeport, nel Connecticut, ha vissuto fino ai dieci anni a Darien, successivamente lei e la madre si sono trasferite a Los Angeles, per poi stabilirsi nella cittadina di Mill Valley, in California. Dell'et\u00e0 di tredici anni la Breckenridge inizia ad interessarsi di recitazione, fotografia, canto e chitarra. Suo zio \u00e8 l'attore Michael Weatherly.\nInizia la sua carriera con piccole apparizioni in serie televisive come \"Dawson's Creek\", \"Freaks and Geeks\", \"Opposite Sex\", \"Streghe\", \"Undeclared\", \"Buffy l'ammazzavampiri\" e molte altre. Il suo debutto cinematografico avviene nel 2002, con una piccola parte in \"Orange County\" di Jake Kasdan, nello stesso anno recita nel film \"Big Fat Liar\".\nNel 2005 recita al fianco di Katherine Heigl in \"Romy &amp; Michelle - Quasi ricche e famose\", prequel televisivo del film del 1998 \"Romy &amp; Michelle\". Dal 2005 inizia l'attivit\u00e0 di doppiatrice, prestando la voce a vari personaggi della serie animata \"I Griffin\", oltre al doppiaggio dell'episodio \"Con gli amici di Steve\" della serie \"American Dad!\".\nCome attrice acquista popolarit\u00e0 grazie al ruolo di Willa McPherson nella serie televisiva \"Dirt\", interpretato dal 2007 al 2008. In seguito fa parte del cast della serie TV di breve vita \"The Ex List\".\nDa sempre appassionata di fotografia, possedendo una camera oscura nel suo appartamento, dall'et\u00e0 di 24 anni ha iniziato a prendere sul serio questa sua passione, tanto da allestire la sua prima mostra nel 2008 con l'aiuto del fidanzato di allora, il pittore figurativo Bryten Goss.\nNel 2009 recita nel film indipendente \"The Bridge to Nowhere\", di Blair Underwood, l'anno seguente appare in due episodi di \"Padre in affitto\" ed interpreta il ruolo ricorrente di Abby Cassidy in \"Life Unexpected\". Nel 2011 partecipa alla quarta stagione delle serie televisiva \"True Blood\", nel ruolo di Katerina Pelham, spia al servizio del vampiro Bill Compton.\nNel 2011 entra nel cast della prima stagione della serie antologica \"American Horror Story\", interpretando il ruolo della domestica Moira O'Hara e nel 2013 viene riconfermata nella terza stagione della stessa serie televisiva.\nNel 2015 entra a far parte del cast della serie televisiva \"The Walking Dead\" interpretando il ruolo di Jessie Anderson, fino al 2016.\nInterpreta il ruolo dell'infermiera Mel Monroe, protagonista della serie Netflix \u201cVirgin River\u201d. \nDoppiatrici italiane.\nNelle versioni in italiano delle opere in cui ha recitato, Alexandra Breckenridge \u00e8 stata doppiata da:"}
{"id": "3252875", "revid": "92723", "url": "https://it.wikipedia.org/wiki?curid=3252875", "title": "Fato Metelli Romae fiunt consules", "text": "Fato Metelli Romae fiunt consules (alla lettera \"\u00e8 per volere del destino che a Roma i Metelli sono eletti consoli\") \u00e8 un'espressione latina tratta da un verso del Bellum Poenicum di Nevio, opera scritta nell'antico metro saturnio.\nSecondo la tradizione il verso rientrerebbe in una celebre altercatio tra il poeta e la potente famiglia romana in occasione dell'elezione a console nell'anno 206 di Quinto Cecilio Metello. Secondo alcuni Nevio avrebbe usato l'espressione per indicare che l'elezione era avvenuta senza meriti personali. Si pu\u00f2 anche leggere nel verso un doppio senso per intendere: \"\u00c8 per la rovina di Roma che i Metelli sono eletti consoli\". \nSecondo la tradizione i Metelli risposero con l'espressione, anch'essa a doppio senso \"Malum dabunt Metelli Naevio poetae\" che pu\u00f2 intendersi sia \"I Metelli offriranno una mela al poeta Nevio\" che \"I Metelli faranno male al poeta Nevio.\"\nA causa di questo contrasto e di un altro attacco polemico, nientemeno che contro Publio Cornelio Scipione Africano, il Poeta fin\u00ec in prigione, da dove usc\u00ec solo dopo aver in qualche modo fatto ammenda delle offese nelle due commedie \"Ariolus\" e \"Leo\"."}
{"id": "3252880", "revid": "104458", "url": "https://it.wikipedia.org/wiki?curid=3252880", "title": "Patricia Chauvet-Blanc", "text": ""}
{"id": "3252882", "revid": "670104", "url": "https://it.wikipedia.org/wiki?curid=3252882", "title": "Bruno Campese", "text": ""}
{"id": "3252886", "revid": "287204", "url": "https://it.wikipedia.org/wiki?curid=3252886", "title": "Briancon", "text": ""}
{"id": "3252887", "revid": "1573940", "url": "https://it.wikipedia.org/wiki?curid=3252887", "title": "Chiesa di Santa Maria della Pace (Firenze)", "text": "La chiesa di Santa Maria della Pace, \u00e8 una chiesa di Firenze, oggi ridotta a cappella, situata nella zona di Porta Romana, poco fuori le mura.\nStoria e descrizione.\nLa chiesa fu edificata sul posto di un oratorio distrutto durante l'assedio del 1530. Secondo la tradizione l'occasione per l'edificazione fu un tabernacolo miracolosamenta scampato ad un incendio.\nLa chiesa fu consacrata nel 1573 come Santa Maria della Neve e poi dedicata a Santa Maria della Pace ed era parte di un complesso conventuale, passato nel 1616 ai monaci di san Bernardo di Chiaravalle, poi in disuso ed alienato a privati nel XIX secolo.\nL'edificio del convento, che era stato patronato dai Medici, in particolare sotto Cosimo II e Cosimo III, fu smantellato in occasione dei lavori per il trasferimento della capitale da Torino a Firenze, quando si rese necessaria la realizzazione di nuove scuderie reali in sostituzione di quelle di San Marco. Ne furono ricavate delle abitazioni private, proprio come per la chiesa di San Pier Maggiore. Nel 1922 le \u201cR.R. Scuderie della Pace\u201d passarono in uso al Ministero della Pubblica Istruzione che le trasform\u00f2 nell'attuale Istituto d'arte.\nLa chiesa cinquecentesca, ad una sola navata, presentava un insolito colonnato esterno, non solo in facciata come pronao, ma anche sui fianchi, per il quale \u00e8 stato proposto come riferimento il modello di tempio periptero \"cristiano\" descritto da Leon Battista Alberti nel De Re Aedificatoria. \nLa chiesa sarebbe pertanto uno dei pochi tentativi di tradurre, secondo il suggerimento albertiano, lo schema planimetrico del tempio classico in un edificio di culto cristiano, con il colonnato a circondare la cella della navata interna.\nTra le opere in essa custodite, c'era la \"Visione di san Bernardo\" di Luca Giordano, dal 1790 alla cappella dei Pittori nell'Annunziata.\nIn un ambiente laterale \u00e8 stata ricavata una cappella tuttora consacrata, in cui sono conservati alcuni affreschi e opere della primitiva chiesa."}
{"id": "3252896", "revid": "107349342", "url": "https://it.wikipedia.org/wiki?curid=3252896", "title": "Monarchia costituzionale portoghese", "text": "La Monarchia costituzionale portoghese fu un periodo della storia del Portogallo in cui si produssero molti cambiamenti politici. Dopo la sconfitta degli assolutisti, la politica portoghese dell'Ottocento fu marcata dalle idee liberali. I liberali portoghesi formavano un gruppo eterogeneo e avevano in comune solamente il fatto di aver lottato contro gli assolutisti: per questo motivo si divisero fin dall'inizio in \"moderati\" e \"progressisti\". Il primo punto di scontro tra le due fazioni riguardava la costituzione da dare al paese. Mentre i progressisti, denominati \"Settembristi\", volevano tornare a reimpiantare la costituzione del 1821, i moderati, chiamati \"Cartisti\", volevano adottare la costituzione del 1826.\nMaria II.\nGoverno Cartista.\nLa regina Maria II era sostenitrice dei Cartisti. Tra il 1834 e il 1836 nomin\u00f2 governi conservatori. I primi ministri di quest'epoca furono eroi delle guerre liberali, tra cui il Marchese di Saldanha, quello di Terceira e Pedro de Sousa Holstein, marchese di Palmela. Questi politici tentarono di portare a termine riforme per porre fine alla legislazione assolutista ancora vigente. Furono riorganizzate l'amministrazione e la giustizia seguendo il modello napoleonico; i monopoli mercantili e le grandi corporazioni vennero aboliti. Gli ordini religiosi furono sciolti e il patrimonio ecclesiastico venne confiscato con l'obiettivo di migliorare la situazione economica dello stato attraverso la loro vendita. In questo modo si formarono grandi patrimoni fondiari. I governi mutavano assai velocemente per i loro scandali interni e per la resistenza dei Settembristi.\nI Settembristi al potere.\nL'esito delle elezioni del 1836 (rivelatesi poi truccate), che dava la vittoria ai Cartisti, provoc\u00f2 lo scoppio della Rivoluzione Settembrina, che diede il potere ai progressisti. Sebbene ci\u00f2 non corrispondesse ai suoi desideri, la regina dovette consegnare il potere ai progressisti e nomin\u00f2 come ministri Manuel da Silva Passos e il Marchese di S\u00e1 da Bandeira.\nContro il governo settembrista si form\u00f2 una forte resistenza conservatrice che, in modo a volte pubblico e a volte clandestino, era appoggiata dalla regina. Questa resistenza si vide nei sollevamenti degli anni 1836, 1837 e 1838.\nNonostante ci\u00f2, i settembristi riuscirono a varare una serie d'importanti riforme. Venne riformata l'istruzione e vennero create alcuni istituti che esistono tuttora come l'Accademia delle Belle Arti e il Teatro nazionale Do\u00f1a Mar\u00eda II. La base del sistema fiscale che si mantiene ancora fu opera di quei riformisti. Venne abolita la schiavit\u00f9 anche nelle colonie.\nNel 1837 si scelsero le nuove \"cortes\" costituenti, che diedero al paese una nuova costituzione molto avanzata in senso democratico.\nDal 1840 inizi\u00f2 a calare l'influenza dei Settembristi. La regina nomin\u00f2 Ant\u00f3nio Bernardo da Costa Cabral come ministro della giustizia per tenere una persona di sua fiducia all'interno del gabinetto conservatore.\nIl Cabralismo.\nLa scena politica dal 1842 al 1846 fu legata alla figura di Ant\u00f3nio Bernardo da Costa Cabral, il quale in seguito prese il nome di Marchese di Tomar. Per questo motivo quest'epoca viene definita comunemente come \"cabralismo\". Costa Cabral, che in quel periodo era ministro di giustizia, pose fine al governo settembrista nel 1842 con un colpo di stato. Cabral rimosse la costituzione progressista per restaurare quella precedente. Govern\u00f2 in modo autoritario, eliminando le riforme progressiste.\nGuerra Civile e Restaurazione.\nLo scontento generale della dittatura di Costa Cabral caus\u00f2 una rivolta nel 1846 che pose termine al mandato del dittatore. La regina, sebbene malvolentieri, dovette destituirlo e poco dopo dovette nominare un nuovo governo conservatore con a capo il Duca di Saldanha. I settembristi crearono a Oporto, il loro centro di appoggio, un governo parallelo, provocando la guerra civile. Inizialmente il governo non pot\u00e9 soffocare le rivolte nel nord del paese, per cui dovette chiedere aiuto al Regno Unito e alla Spagna per poter porre fine alla guerra nel 1847.\nDopo la guerra civile, la politica portoghese entr\u00f2 in una fase di tranquillit\u00e0. Dai Cartisti e dai Settembristi sorsero i primi partiti politici, il Partito Rigenerazionista (conservatore) e il Partito Storico (progressista). Le divergenze tra i due politici venivano affrontate per via politica, rifiutandosi di usare la forza militare. I governi conservatori si successero fino al 1856, specialmente sotto la direzione del Duca di Saldanha, che fu primo ministro per diverse legislature. Costa Cabral torn\u00f2 a essere capo del governo tra il 1849 e il 1851.\nCasa di Braganza-Sassonia-Coburgo-Gotha, gli ultimi re portoghesi.\nNel 1853 mor\u00ec Maria II dando ala luce il suo undicesimo figlio. Con il regno di Maria II termin\u00f2 la dinastia dei Braganza. La regina si era sposata nel 1836 con Fernando della Casa Sassonia-Coburgo-Gotha. Con questo matrimonio, la casa tedesca pass\u00f2 a regnare in Portogallo.\nIl successore di Maria II doveva essere suo figlio Pietro, ma quando mor\u00ec sua madre era ancora in minore et\u00e0, cos\u00ec il padre Ferdinando dovette assumere la reggenza. Nel 1855 Pietro divenne maggiorenne e prese le redini del regno.\nRotativismo.\nIn Portogallo si instaur\u00f2 una monarchia parlamentare, che divenne oligarchica. I politici, sia del Partito Rigenerazionista sia del Partito Storico, erano appoggiati dall'alta borghesia. Siccome si trattava di \u00e9lite chiuse, si cre\u00f2 una sorta di rotazione governativa, chiamato in Portogallo \"Rotativismo\". Quando un partito non aveva l'appoggio sufficiente per governare, veniva dato potere il governo al monarca il quale nominava capo del governo il leader dell'opposizione. Una volta formato il nuovo governo, il monarca scioglieva il Parlamento, per assicurarsi che il nuovo governo avesse l'appoggio parlamentare. Con questo sistema, i due maggiori partiti si succedettero alla guida del governo.\nIl turnismo inizi\u00f2 quando il nuovo re, Pietro V, nomin\u00f2 primo ministro il Duca di Saldanha e, dopo questi, il Duca di Loul\u00e9 il presidente del Partito Storico. Per la prima volta dalla dittatura di Costa Cabral arrivavano al potere i Settembristi. Il governo del Duca di Loul\u00e9 dur\u00f2 fino al 1859, cambiando al Partido Rigenerazionista (con il governo del Marchese di Terceira, e quello di Joaquim Ant\u00f3nio de Aguiar), tornando nuovamente al partito Progressista.\nIl regno di Pietro V termin\u00f2 tragicamente nel 1858. Si era sposato con Stefania di Hohenzollern, che era morta l'anno precedente. Il re cadde in una profonda depressione e nel 1861 mor\u00ec il re a solo ventiquattro anni come conseguenza di un'epidemia di febbre. Insieme al re morirono anche due suoi fratelli, per cui Luigi I, l'ultimo figlio vivente della Regina Maria II, sal\u00ec al trono.\nTra il 1865 e il 1868 govern\u00f2 una grande coalizione che comprendeva entrambi i partiti, sotto la guida di Joaquim Ant\u00f3nio de Aguiar. Per l'aumento delle imposte, all'inizio del 1868 scoppiarono diverse rivolte. La guida del governo pass\u00f2 al Partito Rigenerazionista, prima sotto Antonio Jos\u00e9 de \u00c1vila e poi sotto il Marchese di S\u00e1 da Bandeira, il quale aveva creato un suo partito, il Partito Riformista. Successivamente il governo pass\u00f2 sotto le mani del Marchese di Loul\u00e9, che fu rovesciato da un colpo di stato dal Duca di Saldanha. S\u00e1 da Bandeira termin\u00f2 con l'ultimo governo di Saldanha e convoc\u00f2 le elezioni.\nFontismo.\nDopo le nuove elezioni si form\u00f2 un nuovo governo diretto da Fontes Pereira de Melo del partito Rigenerazionista. Fontes Pereira de Melo rest\u00f2 al potere fino al 1877. In quel periodo morirono vari politici che avevano tenuto le redini del Portogallo: nel 1874 Joaquim Ant\u00f3nio de Aguiar, nel 1875 il Conte de Loul\u00e9 e nel 1876 il Marchese di S\u00e1 da Bandeira. In quel periodo fu fondato anche il Partito Repubblicano. Il governo di Fontes de Melo diede un forte impulso all'industrializzazione.\nIl Partito Repubblicano inizi\u00f2 fin da principio con rivolte, dopo la dichiarazione in Spagna della Prima repubblica nel 1873.\nCon la morte di Sa da Bandeira scomparse anche il Partito Riformista, una scissione del Partido Storico. Il partito Riformista si un\u00ec al Partito Storico, dando vita al Partito Progressista. Anselmo Jos\u00e9 Braamcamp divenne il nuovo portavoce. I progressisti portarono a capo grandi riforme, tra cui quella della costituzione, la decentralizzazione, il nuovo sistema elettorale e la nuova normativa in materia fiscale. Tra il 1877 e il 1878 Fontes de Melo dovette consegnare il governo ad Antonio Jos\u00e9 da \u00c1vila. Il ritorno di Fontes Pereira de Melo, nel gennaio del 1878, aument\u00f2 le proteste dei progressisti, i quali non protestavano non solo contro il primo ministro, ma anche contro il re. Nelle elezioni del novembre del 1878 venne scelto il Partito Progressista. Dopo quelle elezioni entrarono nell'Assemblea portoghese anche i candidati del Partito Repubblicano.\nDopo lo scoppio di uno scandalo, provocato dalle relazioni tra il ministro delle finanze e il Banco de Ultramar, il governo di Fontes de Melo cadde il 29 maggio del 1879. I progressisti salirono al potere, seguendo il sistema del turnismo, ma stavolta tra il Partito Rigenerazionista e il Partito Progressista.\nIl Partito Rigenerazionista fece un'opposizione senza compromessi al nuovo governo. Fontes Pereira de Melo fece passare una mozione di sfiducia nel 1881 per tornare a capo del governo. Il 16 settembre 1885 mor\u00ec il capo del Partito Progressista, Baamcamp; il suo successore fu Jos\u00e9 Luciano de Castro. Quando il governo di Fontes Pereira de Melo dovette dimettersi nel febbraio del 1886 per gli scandali fiscali, Jos\u00e9 Luciano de Castro assunse il potere.\nNel 1887 mor\u00ec Fontes Pereira de Melo. Nelle elezioni che si tennero lo stesso anno, i repubblicani ottennero due deputati.Ant\u00f3nio Serpa divenne il successore di Pereira de Melo. Nelle elezioni del 1888 venne eletto Te\u00f3filo Braga, il futuro primo presidente della repubblica. Nel 1889 mor\u00ec il re e suo figlio Carlos ascese al trono.\nCrisi coloniale.\nDurante il successivo periodo della storia portoghese torn\u00f2 l'interesse per le colonie d'oltremare, in particolare quelle africane. Nella Conferenza di Berlino del 1884, si dispose che l'esercizio della sovranit\u00e0 sui possedimenti in Africa si sarebbe basato sulle decisioni prese dalle grandi potenze europee.\nIl Portogallo presenzi\u00f2 alla Conferenza nel 1887 con un piano che pretendeva di unire i due possedimenti dell'Africa meridionale (Mozambico e Angola) con un corridoio, per\u00f2 cozzava con i piani britannici che pretendevano invece un corridoio dall'Egitto al Sudafrica. L'esercito portoghese inizi\u00f2 ad occupare dei territori fuori dalle sue colonie, che corrispondevano all'attuale Malawi. La Gran Bretagna protest\u00f2 energicamente contro queste occupazioni.\nAgli inizi del 1890, il governo britannico pose un ultimatum al Portogallo, nel quale si esigeva che i soldati che si trovavano nelle due colonie si ritirassero. In questa situazione, Carlo I nomin\u00f2 Antonio Serpa Pimentel, del Partito Rigenerazionista, come capo del governo.\nIl piano coloniale aveva creato un'ondata nazionalista. La rabbia della popolazione si rese visibile dopo l'ultimatum da parte britannica. La responsabilit\u00e0 della sconfitta politica non cadde solo sul governo, ma anche sulla monarchia. Di conseguenza l'opposizione repubblicana si fece pi\u00f9 forte. Le elezioni del marzo del 1890 ebbero un epilogo sanguinario, perch\u00e9 dieci persone morirono e altre quaranta furono ferite. I repubblicani ottennero tre seggi. Nel 1890 si celebr\u00f2 la Festa del lavoro.\nLa questione delle colonie africane port\u00f2 a una crisi politica. Dopo diversi negoziati, venne siglato il Trattato di Londra nel quale si fissarono i confini dell'Angola e del Mozambico con i possedimenti britannici. Quando il governo present\u00f2 il trattato al Parlamento per la ratifica, il parlamento intese che il Portogallo si sarebbe arreso all'ultimatum britannico. Allora si susseguirono momenti di tensione. Serpa Pimentel si ritir\u00f2 e il re nomin\u00f2 un nuovo governo. Tra il 1890 e il 1891 si susseguirono vari governi di poca durata. Agli inizi del 1891 ci fu una sollevazione repubblicana a Oporto. Si proclam\u00f2 la repubblica, ma la rivolta venne soffocata.\nProblemi economici.\nNel frattempo aumentavano i problemi di ordine economico. Il Portogallo vide aumentare la sua dipendenza verso le potenze straniere. La moneta portoghese venne svalutata e la situazione finanziaria del paese era assai delicata. Con l'indipendenza del Brasile si era persa la maggior fonte di entrate. Anche se il Portogallo aveva tentato di avviare la strada dell'industrializzazione, restava un paese a vocazione fortemente agricola. Il 7 maggio 1891 venne dichiarata la bancarotta dello stato. Il valore della moneta portoghese scese del 10%. La bancarotta dello stato implic\u00f2 la caduta della popolarit\u00e0 del re e del governo. Venne limitata la sovranit\u00e0 portoghese da parte dei creditori stranieri (Francia, Gran Bretagna e Germania). Vennero proposti vari piani per risollevare l'economia del paese. Il re respinse fino al 20% delle sue entrate e in parlamento si discusse anche la possibilit\u00e0 di vendere le colonie.\nCon la nomina di Ernesto Rodolfo Hintze Ribeiro del Partito Rigenerazionista come primo ministro nel 1893, termin\u00f2 la fase dei governi eletti dal parlamento, cos\u00ec il Portogallo torn\u00f2 al sistema del turnismo tra i due partiti maggiori. Dopo Hintze govern\u00f2 Jos\u00e9 Luciano de Castro del Partito Progressista.\nIn politica governava il caos. Nel frattempo si rafforzavano i repubblicani, sebbene fossero una minoranza in parlamento. Si tentarono anche delle riforme elettorali in modo da fermare i repubblicani. Attraverso una riforma costituzionale, che si fece con un decreto regio senza l'approvazione del parlamento, il re ne rimosse il potere.\nSoluzione della crisi coloniale, problemi con la Chiesa.\nNel 1899 venne firmato il Trattato di Windsor, che pose fine alla crisi coloniale tra Portogallo e Regno Unito. Ambo le parti si impegnavano a riconoscere i possedimenti, obbligando la Gran Bretagna a rispettare i possedimenti portoghesi, per\u00f2 garantendosi il diritto di passaggio del suo esercito anche nelle colonie portoghesi. Prima della firma si susseguirono contatti tra il Regno Unito e la Germania per stabilire i confini nell'Africa meridionale. In questi accordi si tenne conto della possibilit\u00e0 che, data la situazione disastrata, il Portogallo avesse venduto le sue colonie e di spartirsene il territorio. Anche gli Stati Uniti, che all'epoca erano in guerra contro la Spagna, pensarono di occupare le Azzorre. Con il Trattato di Windsor vennero scongiurate le previsioni pi\u00f9 nefaste, cos\u00ec venne riaffermata l'autorit\u00e0 portoghese sull'Angola e il Mozambico.\nUn altro problema politico erano le relazioni tra lo stato portoghese e la Chiesa Cattolica. Il processo di Calmon, nel quale una giovane donna di 32 anni, figlia del console brasiliano a Oporto, si ribell\u00f2 al padre, il quale voleva che entrasse in un convento, provoc\u00f2 una serie di rivolte anticlericali a Lisbona. Il Partito Rigenerazionista, che era anticlericale, promosse una serie di decreti diretti a ledere gli interessi della Chiesa. Il re appoggi\u00f2 queste riforme, guadagnando un po' di consenso nella popolazione.\nIl Franquismo.\nA Oporto, i repubblicani vinsero le elezioni municipali. Queste elezioni vennero annullate e dovettero essere ripetute, ma il risultato non cambi\u00f2. Il rappresentante del Partito Rigenerazionista e il capo della opposizione, Antonio Serpa Pimentel, mor\u00ec nel 1900, Hintze Ribeiro assunse la leadership del partito e del governo.\nAll'interno del Partito Rigenerazionista ci furono le prime scissioni, che andavano a complicare il quadro politico. A fianco di Hintze Ribeiro c'era Jo\u00e3o Franco, l'uomo politico pi\u00f9 prestigioso del partito. In contrasto a Hintze Ribeiro, Jo\u00e3o Franco fond\u00f2 il Partito Rigenerazionista Liberale nel 1901.\nTra il 1905 e il 1906 la politica interna torn\u00f2 a uno stato di crisi. Il governo proib\u00ec delle pubblicazioni repubblicane e come reazione ci fu un'ondata di proteste. Quando il presidente francese visit\u00f2 il paese, fu ricevuto da una grande manifestazione di repubblicani. I progressisti e i rigenerazionisti firmarono un accordo di pace, per poter porre fine, insieme al re, ai sollevamenti repubblicani. Tanto Luciano de Castro del Partito Progressista quanto Hintze Ribeiro del Rigenerazionista furono presidenti del governo durante l'anno anche se non furono capaci di controllare le sollevazioni.\nNel 1906 il re chiam\u00f2 Jo\u00e3o Franco come presidente del governo. Franco fu l'ultimo primo ministro della monarchia portoghese che ebbe un ruolo centrale. Il suo periodo di governo venne chiamato \"Francismo\" nel contesto della storia del Portogallo.\nIl nuovo primo ministro intent\u00f2 di avvicinare il re al popolo. Una delle prime azioni del nuovo governo fu una grande amnistia, della quale risultarono beneficiati molti repubblicani incarcerati per pubblicazioni contro il re. Il capo dei repubblicani, Bernardino Machado, pot\u00e9 dare un discorso in pubblico, senza che la polizia glielo impedisse. Il re cerc\u00f2 di migliorare la sua immagine impegnandosi nel governo. Nelle elezioni del 1906 il governo arriv\u00f2 ad avere una maggioranza, sebbene non comprendesse i repubblicani. Dopo un discorso di un deputato repubblicano si ruppero le relazioni tra repubblicani e governo. I repubblicani vennero espulsi dal parlamento. A Oporto si riunirono dodicimila persone in un congresso repubblicano. Quarantacinquemila persone firmarono una petizione, nella quale si sollecitava il ritorno dei repubblicani al parlamento, che ebbe luogo il 21 dicembre 1906. Nel 1907 venne emanata una legge che instaurava la censura. L'8 maggio 1907 Franco inizi\u00f2 a governare in forma dittatoriale, anche attraverso un decreto in cui non partecip\u00f2 il parlamento. I dissidenti del Partito Rigenerazionista si unirono ai repubblicani. Agli inizi del mese di gennaio del 1908 vennero processati molti dirigenti repubblicani e anche molti dissidenti rigenerazionisti. Franco sollecit\u00f2 e ottenne dal re un decreto nel quale si ordinava la deportazione dei dissidenti nelle colonie d'oltremare.\nIl 1\u00ba febbraio del 1908 morirono il re e il suo erede in un attentato a Lisbona.\nLa fine della monarchia.\nManuele II del Portogallo, il figlio minore del re assassinato, ascese al trono a diciotto anni d'et\u00e0. Fu l'ultimo re del Portogallo. Il re non riusc\u00ec a salvare la monarchia in Portogallo. La prima misura che prese fu quella di destituire Franco. Nomin\u00f2 l'ammiraglio Ferreira do Amaral come primo ministro, che cerc\u00f2 di calmare la situazione con l'emanazione di un'amnistia generale. Vennero sciolte le \"cortes\" e si convocarono nuove elezioni. I repubblicani vinsero le elezioni municipali di Lisbona.\nLa monarchia portoghese ebbe altri sei primi ministri negli ultimi due anni della sua esistenza. I monarchici erano in agitazione e il Partito Rigenerazionista si divise in due fazioni verso la fine del 1909.\nIntanto, nel congresso repubblicano, si stava imponendo l'ala radicale del movimento che aveva come obiettivo la rivoluzione. Nel 1910 Miguel Bombarda, uno psichiatra, nonch\u00e9 capofila dei repubblicani, venne assassinato da un paziente. Sebbene l'evento non avesse assolutamente una connotazione politica, ci furono delle sollevazioni a Lisbona e nelle altre citt\u00e0 del paese. Due giorni dopo si insedi\u00f2 un governo provvisorio a nome del repubblicano Teofilo Braga. Il 6 ottobre 1910 nasce la repubblica portoghese a s\u00e9 Oporto. Il giorno precedente, il re part\u00ec per l'Inghilterra. La monarchia portoghese, nata nel 1139 quando Alfonso Henriques prese il titolo di re, terminava dopo 771 anni.\nLa Casa di Braganza-Sassonia-Coburgo-Gotha \u00e8 stata continuata con le pretese di Maria Pia di Sassonia Coburgo Braganza che ha sostenuto d'essere figlia illegittima del re Carlo I e che quest\u2019ultimo le avrebbe concesso tutte le regalie, onori e diritti di successione alla Corona portoghese. Maria Pia di Braganza \u00e8 nata a Lisbona il 13 di marzo del 1907, figlia di D. Maria Amelia Lared\u00f3 e Mur\u00e7a \u2013 cittadina del Par\u00e1, Brasile, figlia del barone Armando Maurizio Lared\u00f3 e di Maria Amelia Mur\u00e7a e Berhen \u2013 e bastarda del re Carlo I del Portogallo. Durante la sua vita sempre rivendic\u00f3 i titoli di Principessa Reale di Portogallo e Duchessa di Braganza."}
{"id": "3252898", "revid": "339392", "url": "https://it.wikipedia.org/wiki?curid=3252898", "title": "Camilla Rosemary Shand", "text": ""}
{"id": "3252905", "revid": "36974348", "url": "https://it.wikipedia.org/wiki?curid=3252905", "title": "Maria Luisa Ceciarelli", "text": ""}
{"id": "3252907", "revid": "1305772", "url": "https://it.wikipedia.org/wiki?curid=3252907", "title": "Libeccio (cacciatorpediniere)", "text": "Il Libeccio \u00e8 stato un cacciatorpediniere della Regia Marina.\nStoria.\nNel 1937-1938 il \"Libeccio\" prese parte alla guerra civile spagnola: nel 1937, in particolare, il cacciatorpediniere, insieme ai tre gemelli ed a numerose altre unit\u00e0, ebbe base a Tangeri, con il compito di controllare il traffico navale connesso alla guerra civile spagnola.\nNel 1939 la nave partecip\u00f2 alle operazioni di sbarco in Albania nel corso dell'invasione dello stato balcanico (operazione \u00abOMT\u00bb, ossia \u00abOltremare Tirana\u00bb): il \"Libeccio\", insieme a \"Grecale\" e \"Scirocco\", fece parte del III Gruppo, al comando dell'ammiraglio Arturo Riccardi ed avente obiettivo Valona, composto dalle corazzate \"Giulio Cesare\" e \"Conte di Cavour\", dal cacciatorpediniere \"Saetta\", dalle torpediniere \"Cigno\", \"Castore\", \"Centauro\" e \"Climene\", dal posamine \"Azio\", dalla cisterna militare \"Isonzo\" e dal trasporto truppe \"Sannio\".\nTra il 1939 ed il 1940 il \"Libeccio\", al pari delle unit\u00e0 gemelle, venne sottoposto a lavori di modifica dell'armamento: vennero eliminate le due mitragliere singole Vickers-Terni 1917 da 40/39 mm e le due mitragliere binate da 13,2/76 mm, sostituite con sei pi\u00f9 moderne mitragliere singole Breda da 20/65 mm, e furono inoltre imbarcati due scarica bombe di profondit\u00e0.\nAl momento dell'ingresso dell'Italia nel secondo conflitto mondiale, il 10 giugno 1940, il \"Libeccio\" formava la X Squadriglia Cacciatorpediniere unitamente ai gemelli \"Maestrale\", \"Grecale\" e \"Scirocco\". Tale formazione era assegnata alla II Divisione incrociatori, composta dagli incrociatori leggeri \"Giovanni delle Bande Nere\" e \"Bartolomeo Colleoni\", in seno alla II Squadra navale, avente base a La Spezia.\nNel corso della guerra il cacciatorpediniere fu impiegato sia con le forze da battaglia, sia nell'attivit\u00e0 della scorta ai convogli per il Nord Africa.\nLo stesso 10 giugno 1940 le quattro unit\u00e0 della X Squadriglia, insieme agli incrociatori pesanti della III Divisione (\"Pola\", \"Trento\" e \"Bolzano\"), lasciarono Messina per la prima missione di guerra, una infruttuosa ricerca di unit\u00e0 nemiche.\nDal 2 al 4 luglio 1940 il \"Libeccio\" fu in mare insieme ai gemelli, agli incrociatori leggeri \"Bande Nere\" e \"Colleoni\", alla I Divisione (incrociatori pesanti Zara, Fiume e \"Gorizia\") ed alla IX Squadriglia Cacciatorpediniere (\"Alfieri\", \"Oriani\", \"Gioberti\", \"Carducci\") in funzione di scorta indiretta ad un convoglio in rientro dalla Libia (trasporti truppe \"Esperia\" e \"Victoria\", scortati dalle torpediniere \"Procione\", \"Orsa\", \"Orione\" e \"Pegaso\" sulla rotta Tripoli-Napoli).\nIl 6 luglio l'unit\u00e0 fece parte della scorta del primo grande convoglio per la Libia (operazione \u00abTCM\u00bb): il convoglio, salpato da Napoli alle 19,45, era formato dai trasporti truppe \"Esperia\" e \"Calitea\" (con a bordo rispettivamente 1571 e 619 uomini) e dalle moderne motonavi merci \"Marco Foscarini\", \"Vettor Pisani\" e \"Francesco Barbaro\" (che trasportavano complessivamente 232 veicoli, 5720 t di combustibili e lubrificanti e 10.445 t di altri materiali), con la scorta, oltre che delle quattro unit\u00e0 della X Squadriglia Cacciatorpediniere, anche degli incrociatori leggeri \"Bande Nere\" e \"Colleoni\" e della XIV Squadriglia Torpediniere (\"Procione\", \"Orsa\", \"Orione\", \"Pegaso\"). Le navi arrivarono nella loro destinazione di Bengasi senza problemi, l'8 luglio.\nRientrata ad Augusta, la X Squadriglia ne ripart\u00ec per unirsi alle forze navali che parteciparono alla battaglia di Punta Stilo del 9 luglio, nella quale tuttavia questa formazione non ebbe un ruolo rilevante.\nIl 27 luglio il \"Libeccio\" e le unit\u00e0 gemelle lasciarono Catania e si aggregarono alla scorta del convoglio da Napoli a Tripoli nel corso dell'operazione \u00abTrasporto Veloce Lento\u00bb (mercantili \"Maria Eugenia\", \"Gloriastella\", \"Mauly\", \"Bainsizza\", \"Col di Lana\", \"Francesco Barbaro\" e \"Citt\u00e0 di Bari\", partiti da Napoli alle 5.30 del 27 luglio con la scorta delle torpediniere \"Orsa\", \"Procione\", \"Orione\" e \"Pegaso\"): le navi giunsero a Tripoli indenni alle 9.45 del 1\u00ba agosto, dopo un infruttuoso attacco, alle due del pomeriggio del 30 luglio, una ventina di miglia a sud di Capo dell'Armi, da parte del sommergibile britannico \"Oswald\", che fu poi affondato dal cacciatorpediniere \"Ugolino Vivaldi\". I siluri, avvistati dal Grecale, mancarono la Col di Lana.\nIl 9 agosto 1940 il cacciatorpediniere, insieme ai tre gemelli, effettu\u00f2 la posa di un campo minato al largo di Pantelleria.\nL'11 novembre il \"Libeccio\" si trovava nella base di Taranto. Nel corso dell'attacco aerosilurante britannico della notte successiva, una bomba colp\u00ec il cacciatorpediniere aprendo una grossa falla sulla fiancata sinistra, in corrispondenza del complesso binato da 120 mm, all'altezza della prima fila degli obl\u00f2 (dunque ben al di sopra della linea di galleggiamento): l'ordigno non esplose, ed il \"Libeccio\" ne usc\u00ec quindi con danni molto lievi.\nL'8 febbraio 1941 il cacciatorpediniere salp\u00f2 da La Spezia insieme alle altre unit\u00e0 della X Squadriglia, alla XIII Squadriglia (\"Granatiere\", \"Bersagliere\", \"Fuciliere\", \"Alpino\") ed alle corazzate \"Vittorio Veneto\", \"Cesare\" e \"Doria\" per intercettare la formazione britannica diretta a Genova per bombardare tale citt\u00e0; l'indomani la squadra italiana si congiunse alla III Divisione incrociatori (\"Trento\", \"Trieste\", \"Bolzano\") che con i cacciatorpediniere \"Carabiniere\" e \"Corazziere\" era partita da Messina, ma non riusc\u00ec n\u00e9 ad impedire il bombardamento, n\u00e9 ad individuare le navi inglesi.\nIl 14 aprile 1941 il \"Libeccio\", mentre scortava un convoglio di cui faceva parte la turbonave \"Esperia\", fu speronato da quest'ultima durante un'accostata (o forse una manovra per schivare siluri lanciati da un sommergibile avversario): nella collisione il cacciatorpediniere perse la poppa, dovendo rientrare a Palermo trainato dalla torpediniera \"Orione\".\nLe riparazioni si svolsero a Genova e Napoli, protraendosi sino ad agosto.\nNella mattinata dell'8 novembre 1941 il \"Libeccio\", al comando del capitano di fregata Corrado Tagliamonte, salp\u00f2 da Napoli per aggregarsi alla scorta del convoglio \u00abBeta\u00bb, noto anche come \u00abDuisburg\u00bb: tale convoglio, formato dai trasporti \"Duisburg\", \"San Marco\", \"Sagitta\", \"Maria\", \"Rina Corrado\", \"Conte di Misurata\" e \"Minatitlan\" (con a bordo in tutto 34.473 t di rifornimenti, 389 automezzi, 243 uomini) era diretto a Tripoli con la scorta dei cacciatorpediniere \"Maestrale\", \"Grecale\", \"Fulmine\", \"Euro\" e \"Alfredo Oriani\" (cui si aggiungevano, come scorta indiretta, anche gli incrociatori pesanti \"Trento\" e \"Trieste\" ed i 4 cacciatorpediniere della XIII Squadriglia). I mercantili erano partiti da Napoli (\"Duisburg\", \"San Marco\", \"Maria\", \"Minatitlan\", \"Sagitta\") e da Messina (\"Rina Corrado\" e \"Conte di Misurata\") nelle prime ore del 7 novembre, per poi riunirsi e venire raggiunti dalle navi della scorta diretta, tra cui il \"Libeccio\", alle 4.30 dell'8 novembre, a sud dello stretto di Messina. Alle 16.40 (secondo i rapporti italiani) o alle 13.55 (secondo quelli britannici) il convoglio venne avvistato da un ricognitore Martin Maryland decollato da Malta, e non attaccato dalla scorta aerea (otto velivoli italo-tedeschi permanentemente in volo sul cielo del convoglio), una quarantina di miglia ad est di Capo Spartivento calabro. Nella notte successiva il convoglio fu pertanto attaccato e distrutto dalla Forza K britannica (incrociatori leggeri \"Aurora\" e \"Penelope\" e cacciatorpediniere \"Lance\" e \"Lively\"): vennero affondati tutti i mercantili e il \"Fulmine\", mentre il \"Grecale\" riport\u00f2 gravi danni. Lo scontro si protrasse dalle 00.57 (ora di apertura del fuoco da parte delle unit\u00e0 britanniche, che avevano avvistato il convoglio alle 00.40) alle 2.06. All'inizio dello scontro il convoglio procedeva su due file, con in testa il \"Maestrale\", i trasporti su due colonne (a dritta, nell'ordine, \"Duisburg\", \"San Marco\" e \"Conte di Misurata\", a sinistra, dietro il \"Maestrale\", \"Minatitland\", \"Maria\" e \"Sagitta\"; la settima unit\u00e0, la \"Rina Corrado\", procedeva pi\u00f9 indietro, a met\u00e0 strada tra le due colonne) ed il \"Grecale\" in coda; il \"Libeccio\" e l'\"Oriani\" proteggevano il lato sinistro del convoglio, l'\"Euro\" ed il \"Fulmine\" quello dritto.\nAll'inizio dello scontro il caposcorta, capitano di vascello Ugo Bisciani, imbarcato sul \"Maestrale\", pens\u00f2 che l'attacco inglese provenisse da sinistra, invece che da dritta (come invece era), pertanto, mentre l'\"Aurora\" cannoneggiava il \"Maestrale\", Bisciani port\u00f2 la sua nave a proravia del convoglio, a sinistra, stendendo cortine fumogene, ed ordin\u00f2 a \"Libeccio\" ed \"Oriani\" di fare altrettanto: le due unit\u00e0, pertanto, cercarono di coprire i mercantili con cortine fumogene, dopo di che, su ordine di Bisciani, si raggrupparono attorno al \"Maestrale\". Poco dopo quest'ultimo ebbe l'antenna radio asportata da un colpo dell'\"Aurora\", pertanto i rimanenti cacciatorpediniere rimasero senza ordini. Raggiunti dall'\"Euro\", i tre cacciatorpediniere si ritirarono ad una decina di miglia ad est del convoglio per tentare di riorganizzarsi, quindi tornarono al contrattacco in maniera coordinata, aprendo il fuoco con le artiglierie, ma senza utilizzare i siluri, nel timore di colpire i mercantili. I quattro cacciatorpediniere, guidati dal \"Maestrale\", stesero altre cortine fumogene e contrattaccarono pi\u00f9 volte con le artiglierie, ogni volta che le unit\u00e0 britanniche diventavano visibili, ma senza riuscire ad impedire la totale distruzione del convoglio. In questo frangente il \"Libeccio\" venne colpito da un proiettile ma ebbe danni molto lievi, in quanto la granata attravers\u00f2 lo scafo da parte a parte senza esplodere.\nTerminato lo scontro, la nave fu la prima ad iniziare il recupero dei naufraghi, traendo in salvo circa 200 superstiti (in gran parte del \"Fulmine\"). Nel frattempo, per\u00f2, era giunto sul posto il sommergibile britannico \"Upholder\": il \"Libeccio\", fermo per i soccorsi, era un bersaglio ideale e l'unit\u00e0 nemica lanci\u00f2 contro di esso i suoi siluri.\n Alle 6.40 (o 6.48) del 9 novembre un siluro dell'\"Upholder\" centr\u00f2 il \"Libeccio\". L'esplosione asport\u00f2 la poppa, provocando numerose vittime tra naufraghi (portati proprio a poppa) e soccorritori, e lasciando la nave immobilizzata. In via di progressivo appoppamento, il \"Libeccio\" fu preso a rimorchio dall\u2019\"Euro\" nel tentativo di salvarlo e portarlo verso le coste dell'Italia, ma fu del tutto inutile: le paratie, rimaste danneggiate, non impedirono infiltrazioni d'acqua, che compromisero la situazione della nave, portando ad un collasso delle strutture interne. L'\"Euro\" si affianc\u00f2 al \"Libeccio\" per trasbordarne il personale, ed a quattro ore e mezza dal siluramento, abbandonato dall'equipaggio (tranne il comandante Tagliamonte, che, avendo deciso di affondare con la propria nave, era rimasto sull'aletta di plancia dopo aver preso commiato dall'equipaggio e criticato l'ammiraglio Bruno Brivonesi, comandante della scorta indiretta, che riteneva responsabile del disastro) il cacciatorpediniere, lentamente, s'immerse a poppa, si rovesci\u00f2 sul lato di dritta e scomparve alle 11.18 (o 11.09) impennando la prua, nel punto 36\u00b050' N e 18\u00b010' E (o 37\u00b010' N e 18\u00b010' E).\nI superstiti (fra i quali anche il comandante Tagliamonte, riportato in superficie da una bolla d'aria) furono recuperati dall'\"Euro\" stesso e dal \"Maestrale\".\nIn tutto il \"Libeccio\" aveva svolto 59 missioni di guerra (8 con le forze da battaglia, 2 di posa mine, 2 di caccia antisommergibile, 8 di scorta convogli, 4 addestrative e 35 di trasferimento o di altro tipo), percorrendo 20.987 miglia e trascorrendo ai lavori 142 giorni. Fu la prima unit\u00e0 della classe Maestrale perduta in guerra.\nComandanti.\nCapitano di fregata Enrico Simola \"(nato a Sassari il 24 giugno 1898)\" (10 giugno 1940 - agosto 1941)\nCapitano di fregata Corrado Tagliamonte \"(nato a Noto il 1 novembre 1900)\" (agosto - 9 novembre 1941)"}
{"id": "3252910", "revid": "486946", "url": "https://it.wikipedia.org/wiki?curid=3252910", "title": "British National Front", "text": ""}
{"id": "3252913", "revid": "36426", "url": "https://it.wikipedia.org/wiki?curid=3252913", "title": "Scapigliata", "text": ""}
{"id": "3252916", "revid": "83531", "url": "https://it.wikipedia.org/wiki?curid=3252916", "title": "Nasr I", "text": "Biografia.\nGovern\u00f2 dall'864/5 all'892 data della sua morte, egli era a capo della dinastia dei Samanidi, succedette al padre Saman Khoda.\nSubito si trov\u00f2 isolato dal resto del califfato dall'espansionismo della dinastia saffaride e, come conseguenza, fu investito nell'875 del potere sull'intera Transoxiana dal Califfo abbaside al-Mu'tamid, nel tentativo di contrastare le ambizioni saffaridi. \nNasr invi\u00f2 suo fratello Ism\u0101\u02bf\u012bl a occupare la citt\u00e0 di Bukhara, che era stata da poco saccheggiata da truppe del Khw\u0101razm. La citt\u00e0 gli spalanc\u00f2 le porte e Ism\u0101\u02bf\u012bl fu nominato Governatore della citt\u00e0 dal fratello Nasr. &lt;br&gt;\nContrasti tra loro sulle somme da distribuire dal prelievo fiscale, causarono tuttavia un conflitto che esplose tra i due fratelli. Ism\u0101\u02bf\u012bl ne usc\u00ec vittorioso e assunse il controllo dello Stato samanide. Nasr per\u00f2 era il solo a essere stato investito del governatorato della Transoxiana e il Califfo continu\u00f2 pertanto a riconoscerlo come legittimo governante e, a causa di ci\u00f2, Ism\u0101\u02bf\u012bl continu\u00f2 a riconoscerlo, sia pure del tutto formalmente, visto che Nasr non gestiva alcun potere effettivo. Una situazione questa che perdur\u00f2 fino alla sua morte nell'892."}
{"id": "3252921", "revid": "2110845", "url": "https://it.wikipedia.org/wiki?curid=3252921", "title": "Simone Barbier", "text": "Biografia.\nCelebre tennista dei primi anni del XX secolo, giunse in finale nel doppio degli Internazionali di Francia 1930 con la connazionale Simonne Mathieu perdendo contro la coppia formata da Helen Wills Moody e Elizabeth Ryan con il punteggio di 6-3, 6-1.\nPartecip\u00f2 ad innumerevoli tornei internazionali, alle Internazionali di Francia 1938 - Singolare femminile giunse al terzo turno venendo eliminata da Dorothy Stevenson."}
{"id": "3252922", "revid": "336956", "url": "https://it.wikipedia.org/wiki?curid=3252922", "title": "Occlusometro", "text": ""}
{"id": "3252924", "revid": "110157", "url": "https://it.wikipedia.org/wiki?curid=3252924", "title": "Hollister Co.", "text": "Hollister Co. \u00e8 un marchio di moda appartenente ad Abercrombie &amp; Fitch, inizialmente indirizzato alla fascia di et\u00e0 tra i 14 e 18 anni. I capi del marchio si ispirano all'ambiente della California del sud ed in particolare alla figura dei surfisti.\nIl primo negozio Hollister \u00e8 stato aperto nel luglio 2000, a Columbus in Ohio. Nonostante questo, molti capi di abbigliamento venduti recano la scritta \"since 1922\" (dal 1922), basandosi su una storia inventata secondo cui il marchio sarebbe nato 78 anni prima della nascita della catena. I negozi Hollister si caratterizzano per la particolare facciata, costruita del tutto simile a quella delle capanne californiane.\nIl 25 ottobre 2008 \u00e8 stato aperto a Londra il primo negozio al di fuori degli Stati Uniti e del Canada.\nCaratteristiche.\nTutti i negozi Hollister hanno la stessa classica facciata, che ricorda le case tipiche del sud California.\nAll'interno vi sono delle lampade puntate solo sui capi, varie decorazioni e nell'aria viene spruzzato del profumo. Un'altra caratteristica \u00e8 la musica a volume abbastanza alto, che risale da una playlist scelta dai brani usciti in America.\nI commessi e le commesse, selezionati in base all'aspetto fisico che deve ricalcare lo stereotipo del giovane californiano bello e atletico, vestono unicamente capi \"da spiaggia\", in riferimento al tema \"marittimo\" a cui si ispira il marchio.\nDal 2015 tutti i punti vendita verranno sottoposti a uno restyling della facciata che verr\u00e0 sostituita da schermi con l'immagine delle onde del mare della California e si entrer\u00e0 da una porta che non avr\u00e0 i gradini per agevolare l'entrata e l'uscita delle persone disabili."}
{"id": "3252925", "revid": "297802", "url": "https://it.wikipedia.org/wiki?curid=3252925", "title": "Osmose", "text": ""}
{"id": "3252928", "revid": "30857", "url": "https://it.wikipedia.org/wiki?curid=3252928", "title": "U.S. Highway 80", "text": ""}
{"id": "3252929", "revid": "2121138", "url": "https://it.wikipedia.org/wiki?curid=3252929", "title": "Grande Moschea di Bursa", "text": "La Grande Moschea di Bursa o Ulu Camii \u00e8 la maggiore moschea di Bursa in Turchia. Costruita nello stile selgiuchide, venne fatta costruire dal sultano Ottomano Bayezid I ed edificata fra il 1396 ed il 1400. La moschea ha venti cupole e due minareti.\nMoschea.\nLa Ulu Cami \u00e8 la pi\u00f9 grande moschea di Bursa e un punto di riferimento della prima architettura ottomana, che import\u00f2 molti elementi dall'architettura selgiuchide. Costruita dal sultano Bayezid I, la moschea venne progettata dall'architetto Ali Neccar nel 1396-1400. Si tratta di un grande edificio rettangolare, con un totale di venti cupole, disposte in quattro file di cinque, e supportate da dodici colonne. Presumibilmente le venti cupole sono state costruite al posto delle venti moschee che il sultano Bayezid I aveva promesso di edificare dopo la vittoria nella Battaglia di Nicopoli del 1396. La moschea ha due minareti.\nAll'interno della moschea vi \u00e8 una fontana (Sadirvan) dove i fedeli possono eseguire le abluzioni rituali prima della preghiera. La cupola sopra la Sadirvan \u00e8 sovrastata da un lucernario che crea una luce morbida e serena svolgendo un ruolo importante nell'illuminazione del grande edificio.\nL'interno spazioso e poco illuminato \u00e8 stato progettato per dare al tempio un carattere tranquillo e contemplativo. Le suddivisioni dello spazio creata da pi\u00f9 cupole e colonne, dona un senso di intimit\u00e0 e privacy.\nCalligrafia islamica.\nAll'interno della moschea vi sono 192 iscrizioni murali monumentali scritte da famosi calligrafi Ottomani dell'epoca.\nLa moschea \u00e8 uno dei pi\u00f9 grandi esempi di calligrafia islamica nel mondo. Le iscrizioni sono presenti sui muri, sulle colonne e su tondi piccoli e grandi.\nOggi la moschea si trova nel centro storico di Bursa sul viale Atat\u00fcrk."}
{"id": "3252933", "revid": "30857", "url": "https://it.wikipedia.org/wiki?curid=3252933", "title": "U.S. Highway 90", "text": ""}
{"id": "3252937", "revid": "287204", "url": "https://it.wikipedia.org/wiki?curid=3252937", "title": "La Rosi\u00e8re", "text": ""}
{"id": "3252938", "revid": "11959", "url": "https://it.wikipedia.org/wiki?curid=3252938", "title": "Fustat", "text": ""}
{"id": "3252939", "revid": "123652227", "url": "https://it.wikipedia.org/wiki?curid=3252939", "title": "Madonna di Bagnacavallo", "text": "La Madonna di Bagnacavallo \u00e8 un dipinto a olio su tavola (48x36 cm) di Albrecht D\u00fcrer, databile a prima del 1505 circa e conservato nella Fondazione Magnani-Rocca di Traversetolo (Parma).\nStoria.\nL'opera, chiamata anche Madonna del Patrocinio, fu rinvenuta da mons. Antonio Savioli nel secondo dopoguerra nel convento delle monache cappuccine a Bagnacavallo, in provincia di Ravenna, e attir\u00f2 l'attenzione di mons. Antonio Savioli che la consider\u00f2 di ambito leonardesco. Nel 1961 Roberto Longhi la riconobbe come opera di D\u00fcrer. Nel 1969, quando il convento venne chiuso e le monache lasciarono Bagnacavallo, il dipinto venne venduto al collezionista-mecenate Luigi Magnani (1906-1984). Oggi la collezione di Magnani \u00e8 gestita dalla Fondazione Magnani-Rocca.\nIndagini d'archivio hanno appurato che la tavola era entrata in convento nel 1822 con l'ingresso in clausura della badessa del convento delle clarisse di Cotignola chiuso in seguito alle soppressioni napoleoniche.\nLe ipotesi pi\u00f9 suggestive identificano l'opera con uno di quei dipinti che D\u00fcrer port\u00f2 con s\u00e9 dalla Germania nel 1505, per finanziarsi durante il suo secondo viaggio in Italia, anche perch\u00e9 l'analisi stilistica, soprattutto della composizione, rileva stilemi ancora legati alla tradizione tardogotica tedesca, ascrivibili a prima del secondo viaggio. Dell'opera si conosce un disegno preparatorio del 1495, che copiava un Bambin Ges\u00f9 tratto da un lavoro di Lorenzo di Credi (visto forse a Venezia in una copia a disegno o a stampa); la fisionomia di Maria invece ricorda i tipi di Giovanni Bellini, che l'artista aveva dimostrato di assimilare anche in opere riferibili allo stesso periodo, come la \"Madonna Haller\".\nDescrizione e stile.\nSullo sfondo di una stanza scura, in cui si riconoscono una finestra tamponata da assi lignee, dove comunque filtra un po' di luce, e un arco che porta a un giardino murato (l'\"hortus conclusus\"), Maria, seduta, si staglia a met\u00e0 figura, rappresentata fino alle ginocchia e con il Bambino in grembo, pure seduto e appoggiato al suo braccio destro. Un tenero gioco di gesti e sguardi lega le due figure: la mano sinistra di Ges\u00f9 tiene infatti con un leggero contatto quella della madre, mentre l'altra, con un rametto di fragola , \u00e8 vicina alla mano destra di Maria, che affiora dietro di lui, a sorreggerlo. L'atmosfera intima e tenera non \u00e8 disturbata dalla cura del dettaglio che l'artista riserv\u00f2 ad alcuni particolari, come i lucenti capelli della vergine o la piega pesante che il suo mantello azzurro compie sulla testa, rivelando la fodera rosata, che si accorda con la veste rosso brillante.\nRaro \u00e8 nella produzione tedesca lo sfondo della stanza chiusa, ripreso probabilmente da un modello fiammingo."}
{"id": "3252941", "revid": "339392", "url": "https://it.wikipedia.org/wiki?curid=3252941", "title": "Farama", "text": ""}
{"id": "3252942", "revid": "15756", "url": "https://it.wikipedia.org/wiki?curid=3252942", "title": "Al fondo hay sitio", "text": "Al fondo hay sitio (letteralmente \"In fondo c'\u00e8 posto\") \u00e8 stata una serie televisiva peruviana trasmessa dal 2009 al 2016, creata da Efra\u00edn Aguilar. \u00c8 incentrata sui problemi delle differenze sociali e status economici.\nHa riscontrato un notevole successo in Per\u00f9, venendo trasmessa anche in altri paesi del Sudamerica. L'ultimo episodio registr\u00f2 un rating di oltre 40 punti, mentre negli anni passati la serie era arrivata a sfiorare punte del 60%."}
{"id": "3252943", "revid": "287204", "url": "https://it.wikipedia.org/wiki?curid=3252943", "title": "Sadirvan", "text": "Sadirvan (in turco: \"\u015fad\u0131rvan\") \u00e8 un tipo di fontana costruita normalmente nei cortili interni delle moschee, caravanserraglio, khanqah e madrase, per consentire ai fedeli di poter provvedere alle rituali abluzioni prima della preghiera. Essa \u00e8 spesso molto elaborata con elementi decorativi islamici e offre anche acqua da bere.\nI Sadirvan sono originari della Persia, importati in Europa (principalmente nei Balcani) durante l'Impero Ottomano."}
{"id": "3252946", "revid": "767487", "url": "https://it.wikipedia.org/wiki?curid=3252946", "title": "Kim Jin-yong", "text": ""}
{"id": "3252951", "revid": "287204", "url": "https://it.wikipedia.org/wiki?curid=3252951", "title": "La Rosi\u00e8re (Alta Saona)", "text": "La Rosi\u00e8re \u00e8 un comune francese di 98 abitanti situato nel dipartimento dell'Alta Saona nella regione della Borgogna-Franca Contea."}
{"id": "3252959", "revid": "198277", "url": "https://it.wikipedia.org/wiki?curid=3252959", "title": "Episodi di Profiling (prima stagione)", "text": "La prima stagione della serie televisiva Profiling \u00e8 stata trasmessa in prima visione in Francia da TF1 dal 23 aprile al 7 maggio 2009.\nIn Italia \u00e8 stata trasmessa in prima visione da Fox Crime a partire dal 23 febbraio 2010.\nMeno di niente.\nTrama.\nChloe Saint-Laurent, una psicologa specializzata in criminologia, viene inserita nella squadra del comandante Matthieu Perac. I colleghi non sono entusiasti dell'arrivo della ragazza e ne sottovalutano le potenzialit\u00e0. Una donna viene trovata morta vicino a dei cassonetti. Chloe e Mattieu scoprono che la vittima \u00e8 una mitomane che assume l'identit\u00e0 di altre persone. I primi sospetti sono rivolti al fratello della donna che hai dei piccoli precedenti per episodi di violenza. Successivamente gli agenti scoprono che la madre della ragazza aveva affidato la prima figlia ai nonni paterni. La vittima aveva scoperto dell'esistenza della sorella ed era riuscita a mettersi in contatto con lei. Entra quindi nella rosa dei sospetti il nonno della primogenita, ma anche lui ha un alibi. Alla fine, Chloe ha un'intuizione: la ragazza \u00e8 stata uccisa dalla madre che non riusciva ad accettare l'incontro tra la \"figlia dell'amore\" e la figlia avuta durante il suo periodo di decadenza.\nIl veleno e la cura.\nTrama.\nUn giovane oncologo viene trovato morto nel suo studio. Dalle analisi risulta che \u00e8 stato avvelenato con il siero di belladonna. I primi sospetti sono rivolti al padre della vittima e a un naturopata che si oppone alla fissazione dei due medici per le cure invasive. Il caso sembra toccare da vicino Matthieu, dal momento che il fratello era morto di cancro. Grazie all'assistente del naturopata, Matthieu riesce a capire chi ha rubato la belladonna: si tratta di una ragazza che era in cura dalla vittima. Dai risultati delle analisi, Chloe e Matthieu scoprono che il tumore della ragazza \u00e8 in via di guarigione e quindi non aveva motivo di uccidere l'uomo. La ragazza per\u00f2 non ha ancora appreso la buona notizia. I due capiscono quindi che \u00e8 stata la sorella a uccidere il medico perch\u00e9 stava per rivelare la verit\u00e0 alla ragazza. La donna aveva paura di perderla e di rimanere da sola. Quando Matthieu e Chloe arrivano sul posto, la donna si \u00e8 iniettata la \u201cbelladonna\u201d, ma riescono a salvare in tempo sia lei che la sorella.\nIl figliol prodigo.\nTrama.\nIl corpo di un giovane avvocato viene trovato morto nelle fogne della citt\u00e0. Dopo avere parlato con il compagno di stanza della vittima, Matthieu e Chloe interrogano uno psicologo a cui il giovane si era rivolto dopo aver perso una causa importante in tribunale. Lo specialista aveva utilizzato l'ipnosi e aveva fatto scoprire al ragazzo di essere stato rapito quando aveva solo due anni. Chloe e Matthieu interrogano la madre/rapitrice che confessa di avere avuto un litigio col giovane, ma di non averlo ucciso. Le tracce li portano dal vero padre del ragazzo, che dice di aver gi\u00e0 ritrovato il figlio scomparso. Quando scoprono che \u00e8 stato quel ragazzo a uccidere il vero figlio dell'uomo, quest'ultimo si autoaccusa dell'omicidio e viene arrestato. Il giovane riesce a farla franca, ma Matthieu e Chloe, dopo aver scoperto che il ragazzo aveva assunto pi\u00f9 di un'identit\u00e0 in passato e, alla fine, riescono a incastrarlo per un altro omicidio ai danni del figlio di una coppia che lo aveva in affido.\nIl paradiso perduto.\nTrama.\nLa giovane moglie di un ricco commerciante viene trovata pugnalata sul bordo della piscina di casa. Chloe e Matthieu indagano sul marito della vittima, che \u00e8 sparito ed \u00e8 il primo sospettato. Quando viene ritrovato morto nel bagagliaio della sua auto, i sospetti ricadono sull'ex moglie, che era al corrente della gravidanza della giovane donna. Avendo un alibi attendibile, i sospetti si spostano sul figlio della vittima, ma risulta essere colpevole solo del furto di 100000 \u20ac dalla cassaforte del padre. Chloe e Mattieu indagano anche sul padre della ragazza, ma a parte una dipendenza da farmaci e un forte litigio col marito della figlia, non lo ha ucciso. Il vero assassino \u00e8 il cugino, dipendente nella ditta di compravendita di oggetti antichi, che lo accusava di sfruttarlo e in cambio ricevere solo le briciole. Ma si scopre essere stato soggiogato dall'assistente, colpevole di aver ucciso la giovane. Era gelosa e non accettava il fatto che lei non potesse avere dei figli.\nUna persona perbene.\nTrama.\nUn attivista rimane ucciso nell'incendio di un residence. Matthieu e Chloe danno la notizia alla giovane moglie che, in stato interessante, ha un malore e viene portata in ospedale dove partorisce, ma si rifiuta di prendere in braccio il piccolo. In un primo momento, Matthieu pensa che ad appiccare l'incendio sia stato proprio il proprietario della struttura, ma dimostra di non aver nessun interesse e comunque ha un alibi. Dopo accurate ricerche, risalgono a colui che ha dato fuoco all'immobile, un attivista compagno della vittima il quale per\u00f2 non ha ucciso l'uomo. Chloe intuisce che il colpevole \u00e8 un'altra attivista, ma col suo modo di fare un po' sopra le righe, compromette importanti prove per incriminarla. L'astuzia di Matthieu la porter\u00e0 a confessare il crimine. Matthieu e Chloe avranno uno scontro verbale che porter\u00e0 la donna a dare le dimissioni. Ma Chloe intuisce una cosa sfuggita a tutti e cos\u00ec decide di cercare la madre della giovane vedova. Scoprir\u00e0 che in realt\u00e0, l'uomo che aveva sposato e da cui ha avuto una figlia era in realt\u00e0 il padre che non aveva mai conosciuto, mandandola in crisi. Chloe decide di dirlo a Matthieu. I due cercheranno la giovane che \u00e8 scappata dall'ospedale con la bambina. Dopo averla trovata, Chloe riuscir\u00e0 a farsi dire dove l'ha nascosta e la piccola verr\u00e0 affidata alla nonna. Matthieu, alla fine, chieder\u00e0 a Chloe di rimanere.\nDietro la maschera.\nTrama.\nChloe e Matthieu decidono di mettere da parte le loro divergenze per aiutare un uomo che si \u00e8 rivolto a loro per ritrovare la figlia, scomparsa da sei mesi. Per prima cosa si rivolgono alla sua migliore amica che, grazie a Chloe, le d\u00e0 il nome di un ragazzo con cui l'amica si sentiva in internet da un po'. Tramite l'indirizzo IP, scoprono che in realt\u00e0, la ragazza era caduta nella rete di un maniaco, nonch\u00e9 padre di una compagna di classe, ma in realt\u00e0, era la ragazza, con le sue amiche, ad aver organizzato tutto per ridere alle spalle della scomparsa. Grazie a un video girato dalle ragazze, risalgono a un taxi appartenente a un anziano deceduto, ma ora in possesso del figlio, pregiudicato per molestie sessuali. In un primo momento, sotto le domande di Matthieu, confessa di essere stato lui, ma in realt\u00e0 \u00e8 solo un \u201cborderline\u201d. Le indagini li portano a casa della sua insegnante d'arte, ma l'arrivo di quest'ultima crea sospetti sia a Matthieu che a Chloe. Essendo l'uomo un ex avvocato, \u00e8 difficile riuscire a farlo confessare. Chloe, parlando col sospettato, capisce che la ragazza \u00e8 nascosta nella casa dei due e, con Matthieu, si recano sul posto e trovano la stanza, ma la ragazza \u00e8 sparita. Si rivolgono allora alla moglie, ma \u00e8 decisa a non parlare, e la squadra, grazie a un'intuizione di Chloe, scopre che si tratta della ragazza scomparsa quindici anni prima e da cui l'uomo, allora sospettato, ne usc\u00ec pulito. Quando stanno per perdere le speranze, Matthieu, guardando un libretto della donna, intuisce che potrebbe essere stata nascosta all'interno delle casse dirette in Italia contenenti i quadri della donna. Si recano sul posto e, dopo un po', la trovano, ed \u00e8 ancora viva. Matthieu riceve una telefonata da un amico che ha fatto ricerche su Chloe \u00e8 gli dice che la sua identit\u00e0 \u00e8 falsa e che non esiste un certificato di nascita, praticamente \u00e8 un fantasma."}
{"id": "3252960", "revid": "729019", "url": "https://it.wikipedia.org/wiki?curid=3252960", "title": "Radiazione caratteristica", "text": "La radiazione caratteristica \u00e8 la radiazione prodotta quando un elettrone accelerato urta un elettrone dell'atomo di un anodo.\nL'elettrone anodico viene quindi rimosso dal suo livello energetico, che viene occupato da un elettrone di un livello superiore: la radiazione X emessa corrisponde alla differenza di energia tra i 2 livelli, che quindi risulta essere caratteristica dell'atomo e dei livelli energetici stessi."}
{"id": "3252963", "revid": "729019", "url": "https://it.wikipedia.org/wiki?curid=3252963", "title": "Cannone dei Dardanelli", "text": "Il cannone dei Dardanelli (\"\u015eahi\" in turco) o Grande Bombarda Turca \u00e8 un cannone da assedio del quindicesimo secolo. In particolare, si tratta di una bombarda, che entr\u00f2 in azione nel 1807 contro gli inglesi durante l'Operazione Dardanelli.\nStoria.\nIl cannone dei Dardanelli venne fuso in bronzo nel 1464 da Munir Ali. In particolare, si trattava di un pezzo di artiglieria del peso di 16\u00a0800 kg, e con una lunghezza di 518 cm, che era in grado di lanciare palle di pietra del diametro di 63 cm. La camera dove veniva messa la polvere e la canna erano collegati tramite un meccanismo a vite, in modo da renderne pi\u00f9 semplice il trasporto.\nBombarde di queste dimensioni comparvero in Europa Occidentale fin dagli inizi del quindicesimo secolo, sempre per operazioni di assedio, e furono introdotte nell'esercito ottomano grazie al fonditore ungherese Urban nel 1453, in occasione della presa di Costantinopoli. Si presume che Munir Ali si sia rifatto alle esperienze precedentemente condotte con queste armi.\nInsieme ad altri cannoni di grandi dimensioni, il cannone dei Dardanelli era ancora attivo e pronto all'uso quando, nel 1807 (oltre 300 anni dopo la sua creazione), la Royal Navy si present\u00f2 nello stretto per l'Operazione Dardanelli. Questi grandi ed antiquati cannoni vennero caricati con proiettili dai turchi, ed utilizzati contro le navi inglesi. A causa di questo bombardamento, le forze navali degli attaccanti subirono 28 morti.\nNel 1866, in occasione di una visita di stato, il sultano Abdul Aziz don\u00f2 il cannone dei Dardanelli alla Regina Vittoria. L'arma divenne quindi parte della collezione della Royal Armouries, e fu esposta presso la Torre di Londra. Successivamente, venne spostata presso Fort Nelson, a Portsmouth, dove si trova tuttora."}
{"id": "3252965", "revid": "729019", "url": "https://it.wikipedia.org/wiki?curid=3252965", "title": "Linea Chitose", "text": "La \u00e8 una linea ferroviaria nella prefettura di Hokkaid\u014d, gestita da JR Hokkaid\u014d, che collega la stazione di Numanohata, nella citt\u00e0 di Tomakomai, con quella di Shiroishi, nell'omonimo quartiere di Sapporo.\nVi \u00e8 inoltre una diramazione laterale, che da Minami-Chitose porta verso l'aeroporto di Shin-Chitose.\nLa linea \u00e8 utilizzata anche dai convogli merci della JR Freight.\nTracciato.\nDalla citt\u00e0 di Tomakomai, nella sottoprefettura di Iburi, la linea raggiunge Sapporo passando attraverso le citt\u00e0 satellite di Chitose, Eniwa e Kitahiroshima, tutte nella sottoprefettura di Ishikari.\nA Numanohata la linea si origina sulla linea principale Muroran; a Shiroishi invece i binari si uniscono a quelli della linea principale Hakodate in direzione della stazione centrale di Sapporo. \nDalla stazione di Minami-Chitose, oltre che la diramazione per l'aeroporto, si diparte la linea Sekish\u014d, che porta verso la parte orientale della prefettura.\nLa linea Chitose quindi, oltre che il ruolo di ferrovia suburbana, svolge anche la funzione di collegamento fra due delle arterie principali dell'isola.\nTreni.\nLa linea \u00e8 un nodo importante per le comunicazioni fra Sapporo e il sud della prefettura; per questo motivo, la linea \u00e8 percorsa nella sua interezza dagli espressi Super Hokuto e Hokuto da e per Hakodate, cos\u00ec come dai Suzuran, che collegano il capoluogo prefetturale e Muroran.\nSu questa ferrovia transitano inoltre vari treni notturni che collegano le isole di Hokkaid\u014d e Honsh\u016b, come l'Hokutosei, il Cassiopeia, il Twilight Express e l'Hamanasu.\nIl tratto di ferrovia tra Sapporo e Minami-Chitose \u00e8 il principale snodo verso l'est dell'isola, ed \u00e8 perci\u00f2 percorso dagli espressi Super \u014czora da e per Kushiro e Super Tokachi da e per Obihiro.\nIl rapido \"Airport\" percorre la linea Chitose ogni quindici minuti, fungendo da collegamento diretto fra l'aeroporto di Shin-Chitose e le citt\u00e0 di Sapporo, Otaru e Asahikawa. Passando attraverso la zona pi\u00f9 urbanizzata dell'intera prefettura, la linea \u00e8 percorsa da 3/4 treni locali ogni ora."}
{"id": "3252972", "revid": "1371684", "url": "https://it.wikipedia.org/wiki?curid=3252972", "title": "Campionato sudamericano maschile di pallacanestro 1985", "text": "Il 31\u00ba Campionato dell'America Meridionale Maschile di Pallacanestro (noto anche come FIBA South American Championship 1985) si \u00e8 svolto dal 26 luglio al 3 agosto 1985 a Medell\u00edn in Colombia. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252973", "revid": "1573940", "url": "https://it.wikipedia.org/wiki?curid=3252973", "title": "Kirovskij (Oblast' di Astrachan')", "text": "Kirovskij (fino al 1934 \"Nikitinskie promysly\") \u00e8 una cittadina della Russia europea meridionale, situata nella oblast' di Astrachan'; dipende amministrativamente dal \"rajon\" Kamyzjakskij.\nSorge nell'estrema parte meridionale della \"oblast'\", nella regione del delta del Volga, 75 chilometri a sud di Astrachan'."}
{"id": "3252975", "revid": "80339", "url": "https://it.wikipedia.org/wiki?curid=3252975", "title": "Nikitinskie promysly", "text": ""}
{"id": "3252977", "revid": "188116", "url": "https://it.wikipedia.org/wiki?curid=3252977", "title": "Regione autonoma Friuli Venezia Giulia", "text": ""}
{"id": "3252979", "revid": "729019", "url": "https://it.wikipedia.org/wiki?curid=3252979", "title": "Episodi di Profiling (seconda stagione)", "text": "La seconda stagione della serie televisiva Profiling \u00e8 stata trasmessa in prima visione in Francia da TF1 dal 27 maggio al 2 dicembre 2010.\nIn Italia \u00e8 stata trasmessa in prima visione da Fox Crime a partire dal 1\u00ba ottobre 2010."}
{"id": "3252985", "revid": "1924342", "url": "https://it.wikipedia.org/wiki?curid=3252985", "title": "Obsession (album Shayne Ward)", "text": "Obsession \u00e8 il terzo album di inediti del cantante pop britannico Shayne Ward, pubblicato il 15 novembre 2010 dall'etichetta discografica Syco.\nL'album \u00e8 stato anticipato dal singolo \"Gotta Be Somebody\", cover dell'omonimo brano dei Nickelback, pubblicato nella versione di Ward il 7 novembre 2010, una settimana prima del disco. Il brano \"Nobody Knows\" \u00e8 una cover di Tony Rich, incisa originariamente nel 1996.\nHa riscosso un discreto successo di vendite, raggiungendo l'undicesima e la quindicesima posizione in classifica rispettivamente in Irlanda e Regno Unito."}
{"id": "3252988", "revid": "1371684", "url": "https://it.wikipedia.org/wiki?curid=3252988", "title": "Campionato sudamericano maschile di pallacanestro 1987", "text": "Il 32\u00ba Campionato dell'America Meridionale Maschile di Pallacanestro (noto anche come FIBA South American Championship 1987) si \u00e8 svolto dal 13 al 20 maggio 1987 ad Asunci\u00f3n in Paraguay. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252989", "revid": "1305772", "url": "https://it.wikipedia.org/wiki?curid=3252989", "title": "R 9 (sommergibile Italia)", "text": "L'R 9 \u00e8 stato un sommergibile della Regia Marina.\nStoria.\nAppartenente alla classe R, all'annuncio dell'armistizio era in costruzione sullo scalo.\nCaduto in mano tedesca, assunse la nuova denominazione di \"U. IT. 6\". Per via della necessit\u00e0, da parte della Kriegsmarine, di grossi sommergibili da trasporto, fu deciso di proseguire la costruzione; essendoci per\u00f2 grande carenza di materiali, i lavori progredirono ad un ritmo lentissimo.\nSolo nel febbraio 1944 fu possibile vararlo.\nIl 16 marzo 1945, nel corso di un pesante bombardamento aereo alleato, sui cantieri di Monfalcone, fu colpito con gravi danni, e da quel momento fu abbandonato incompleto.\nIl 1\u00ba maggio 1945 le truppe tedesche ormai prossime alla resa distrussero completamente ci\u00f2 che restava del sommergibile, che affond\u00f2 su bassifondali.\nNel 1946 il relitto fu recuperato e smantellato."}
{"id": "3252990", "revid": "775372", "url": "https://it.wikipedia.org/wiki?curid=3252990", "title": "Pam Iorio", "text": "Biografia.\nFiglia di un immigrato italiano, John Iorio, Pam intraprende sin da giovane l'attivit\u00e0 politica. Nel 2003 \u00e8 la seconda donna ad essere eletta sindaco della citt\u00e0 di Tampa, in Florida.\nNel corso dei suoi due mandati si \u00e8 impegnata fra le altre cose per promuovere l'arte, per stabilire programmi di assistenza per i cittadini indigenti e per limitare il narcotraffico."}
{"id": "3252991", "revid": "287204", "url": "https://it.wikipedia.org/wiki?curid=3252991", "title": "Abel Camara", "text": ""}
{"id": "3252992", "revid": "1371684", "url": "https://it.wikipedia.org/wiki?curid=3252992", "title": "Campionato sudamericano maschile di pallacanestro 1989", "text": "Il 33\u00ba Campionato dell'America Meridionale Maschile di Pallacanestro (noto anche come FIBA South American Championship 1989) si \u00e8 svolto dal 26 aprile al 6 maggio 1989 a Machala e Guayaquil in Ecuador. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3252995", "revid": "181699", "url": "https://it.wikipedia.org/wiki?curid=3252995", "title": "Kurtoskalacs", "text": ""}
{"id": "3252999", "revid": "1371684", "url": "https://it.wikipedia.org/wiki?curid=3252999", "title": "Campionato sudamericano maschile di pallacanestro 1991", "text": "Il 34\u00ba Campionato dell'America Meridionale Maschile di Pallacanestro (noto anche come FIBA South American Championship 1991) si \u00e8 svolto dal 16 al 26 maggio 1991 a Valencia in Venezuela. Il torneo \u00e8 stato vinto dalla nazionale venezuelana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253001", "revid": "56620", "url": "https://it.wikipedia.org/wiki?curid=3253001", "title": "Sigebert di Gembloux", "text": "Biografia.\nNato probabilmente nel Brabante Vallone, Sigebert entr\u00f2 molto giovane come oblato all'abbazia di Gembloux (vicino a Namur, appartenente al Principato vescovile di Liegi) dove ricevette un'eccellente formazione intellettuale, principalmente a cura di Olbert di Gembloux, comprendente, oltre agli scritti dei Padri della Chiesa (apprezz\u00f2 soprattutto San Girolamo e Sant'Agostino d'Ippona), i classici latini (tra cui Orazio) ed un'infarinatura di greco ed ebraico.\nChiamato all'abbazia di Saint-Vincent di Metz dall'abate Folcuin, ne divenne lo \"scholaster\", ossia il direttore della scuola monastica. Fu durante i 25 anni trascorsi a Metz che prese a comporre le prime vite dei santi. Verso il 1071 fece ritorno a Gembloux, dove rimase sino alla morte. Il suo biografo traccia di Sigebert un ritratto di grande sapienza, \"pietas\" e cordialit\u00e0.\nDifese con veemenza il partito degli imperatori Enrico IV ed Enrico V contro i papi Gregorio VII, Urbano II e Pasquale II. Mor\u00ec nel 1112.\nOpere.\nGli scritti di Sigebert appartengono a tre differenti generi:\nSigebert \u00e8 uno degli autori citati a proposito della leggenda della Papessa Giovanna, ma non se ne trova testimonianza nei manoscritti pi\u00f9 antichi, nella prima edizione a stampa si trova solo la frase \"Fama est hunc Joannem fuisse f\u0153mam\", forse opera degli editori cinquecenteschi o traccia di un manoscritto perduto."}
{"id": "3253007", "revid": "1371684", "url": "https://it.wikipedia.org/wiki?curid=3253007", "title": "Campionato sudamericano maschile di pallacanestro 1993", "text": "Il 35\u00ba Campionato dell'America Meridionale Maschile di Pallacanestro (noto anche come FIBA South American Championship 1993) si \u00e8 svolto dal 29 maggio al 6 giugno 1993 a Guaratinguet\u00e1 in Brasile. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253013", "revid": "1371684", "url": "https://it.wikipedia.org/wiki?curid=3253013", "title": "Campionato sudamericano maschile di pallacanestro 1995", "text": "Il 36\u00ba Campionato dell'America Meridionale Maschile di Pallacanestro (noto anche come FIBA South American Championship 1995) si \u00e8 svolto dal 27 maggio al 3 giugno 1995 a Montevideo in Uruguay. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253015", "revid": "1924342", "url": "https://it.wikipedia.org/wiki?curid=3253015", "title": "Discografia di Shayne Ward", "text": "Questa voce contiene la discografia di Shayne Ward, composta, al 2010, da tre album di inediti e sette singoli."}
{"id": "3253016", "revid": "1371684", "url": "https://it.wikipedia.org/wiki?curid=3253016", "title": "Campionato sudamericano maschile di pallacanestro 1997", "text": "Il 37\u00ba Campionato dell'America Meridionale Maschile di Pallacanestro (noto anche come FIBA South American Championship 1997) si \u00e8 svolto dal 20 al 27 giugno 1997 a Maracaibo in Venezuela. Il torneo \u00e8 stato vinto dalla nazionale uruguaiana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253017", "revid": "223320", "url": "https://it.wikipedia.org/wiki?curid=3253017", "title": "Benedizione (novella)", "text": ""}
{"id": "3253019", "revid": "1371684", "url": "https://it.wikipedia.org/wiki?curid=3253019", "title": "Campionato sudamericano maschile di pallacanestro 1999", "text": "Il 38\u00ba Campionato dell'America Meridionale Maschile di Pallacanestro (noto anche come FIBA South American Championship 1999) si \u00e8 svolto dal 14 al 20 giugno 1999 a Bah\u00eda Blanca in Argentina. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253020", "revid": "118351545", "url": "https://it.wikipedia.org/wiki?curid=3253020", "title": "Regolamento di competenza (ordinamento civile italiano)", "text": "Il regolamento di competenza \u00e8 previsto e disciplinato dagli artt. da 42 a 50 e gli artt. 310, 375, 380ter del \nNasce come rimedio per la soluzione dei conflitti di competenza. Ora \u00e8 un mezzo di impugnazione, esclusivo o alternativo, concesso alle parti avverso i provvedimenti contenenti almeno un capo sulla competenza. \u00c8 bene sottolineare che il regolamento di competenza \u00e8 utilizzabile contro tutte le sentenze che decidano della competenza e non ha rilevanza che si tratti di sentenze di primo, di secondo o magari di unico grado. I presupposti, dunque, per l'utilizzazione di questo mezzo di impugnazione stanno nel contenuto del provvedimento.\nL'organo previsto per la sua risoluzione \u00e8 la Cassazione, che statuisce quale sia il giudice legittimato in ordine alla controversia.\nPrevede l'istanza proposta dalle parti o dal giudice, e il ricorso.\nRatio.\nIl rimedio in esame, secondo le intenzioni del legislatore, risponde a ragioni di economia processuale in quanto mira ad accelerare la definizione della questione di competenza (Cass., S.U., 31.7.2014, n. 17443), determinando inoltre la sospensione automatica del processo di merito.\nRispetta inoltre i principi costituzionali di cui all'art 3, co 2 Cost, recante il principio di uguaglianza sostanziale, e di cui all'art 25 Cost, per cui \"Nessuno pu\u00f2 essere distolto dal giudice naturale precostituito per legge\". Secondo proprio questi due articoli sopraccitati, attore e convenuto non possono scegliere il giudice adito, ma devono attenersi ai criteri stabiliti da legge per l'individuazione.\nSoggetti legittimati.\nPu\u00f2 essere proposta dal giudice o dalle parti\nQuando \u00e8 proposta d'ufficio dal giudice (solo nelle ipotesi previste dall'art 28 cpc), dinanzi al quale viene riassunta la causa, il regolamento non \u00e8 un mezzo di impugnazione ordinario, ma un rimedio preventivo del conflitto, in quanto non \u00e8 richiesta la soccombenza di una delle parti, ma serve solamente per risolvere conflitti di competenza, per materia valore e territorio, sorti fra giudici diversi.\nAl contrario, il regolamento di competenza su istanza di parte \u00e8 un mezzo d'impugnazione ordinaria la cui tempestiva proposizione impedisce il passaggio in giudicato formale, ai sensi dell'art 324 cpc.\nDistinguo.\nL'istanza di regolamento si propone con ricorso alla Corte di cassazione al fine di risolvere in modo definitivo un conflitto tra giudici di merito. La pronuncia ha natura sostitutiva.\nSi distingue fra: \nNonostante la distinzione, il regolamento di competenza \u00e8 un unico mezzo di impugnazione, che ha una disciplina unitari e produce sempre gli stessi effetti.\nConcorso con altri mezzi di impugnazione.\nDato il concorso tra i normali mezzi di impugnazione e il regolamento facoltativo, bisogna vedere come si coordinano tra di loro i due strumenti.\nInnanzitutto per poter discutere la questione di competenza con mezzo ordinario (appello o cassazione) \u00e8 necessario che, oltre alla competenza, sia impugnato anche il merito (art 43, I cpc). Non \u00e8 possibile impugnare con mezzo ordinario solo la questione di competenza. Occorre precisare che, analogamente a quanto previsto per il Regolamento di giurisdizione, la Cassazione intende per \"merito\" qualsiasi questione, anche di rito, diversa dalla competenza, purch\u00e9 idonea ad essere decisa con sentenza.\nPrecisato ci\u00f2, veniamo ora alle regole di coordinamento: \nConversione.\nSi pu\u00f2 avere inoltre un concorso fra regolamento di competenza e mezzi di impugnazione ordinari anche per la sentenza emessa in grado di appello o in unico grado. in questo caso la concorrenza ha luogo fra ricorso ordinario ex art 360 cpc e regolamento di competenza, le cui somiglianze sono notevoli. Una notevole differenza fra il ricorso ordinario ex art 360 e il regolamento di competenza \u00e8 data dal termine di proposizione. Il regolamento di competenza va proposto entro 30 giorni dalla \"comunicazione\" (art 133, II cpc) del provvedimento da impugnare (art 47, II cpc); per il ricorso in cassazione il termine \u00e8 di 60 gg dalla \"notificazione\" della sentenza o, in mancanza di notificazione, 6 mesi dalla sua \"pubblicazione\", cio\u00e8 dal deposito della sentenza in cancelleria da parte del giudice (art 133, I cpc).\nLa seconda differenza \u00e8 che per il ricorso ordinario \u00e8 necessario conferire mandato speciale ad un legale iscritto nell'albo dei patrocinanti di fronte ai giudici superiori. Invece il regolamento non necessita di avvocati speciali.\nDati gli elementi in comune, \u00e8 possibile che si verifichi una \"conversione\":\nLa conversione \u00e8 possibile quando \"l'atto errato ha tutti i requisiti dell'atto giusto\": in altri termini, quando l'atto pu\u00f2 essere sussunto sotto le norme che disciplinano l'atto giusto.\nProcedimento.\nIl procedimento \u00e8 identico per tutte le specie di regolamento.\nIl regolamento va proposto alla Corte di cassazione, in un termine di 30 giorni (diverso rispetto ai termini ordinari per le impugnazioni di fronte alla Cassazione: 60 giorni dalla notifica della sentenza, quello breve o 6 mesi dalla pubblicazione della sentenza, quello lungo) dalla \"comunicazione\" dal provvedimento che ha pronunciato sulla competenza o dalla \"notificazione\" dell'impugnazione ordinaria della controparte nei casi di soccombenza virtuale sulla competenza (in quanto il potere di proporre il regolamento per la parte virtuale nasce nel momento in cui la controparte impugna il merito). Per comunicazione si intende l'avviso che il cancelliere fa, ai legali delle parti, dell'avvenuta pubblicazione (deposito in cancelleria) della sentenza o dell'ordinanza da parte del giudice (art 133, II c.p.c.)\nIl ricorso viene notificato alla controparte e depositato nella cancelleria della Corte, alla quale il cancelliere del giudice a quo rimette il fascicolo.\nLe altre parti possono cos\u00ec costituirsi di fronte alla Corte depositando i loro atti, dopo di che la Corte decide (con ordinanza: art 375, I n, 4 c.p.c.) in camera di consiglio, sulla base degli scritti difensivi delle parti e statuisce sulla competenza indicando quale sia il giudice competente.\nSi forma cos\u00ec il giudicato sulla questione di competenza.\nLa Corte \"statuisce sulla competenza\" (art 49, II c.p.c.) indicando il giudice competente. La pronuncia della Corte \u00e8 vincolante per tutti i giudici dell'ordinamento e il giudice indicato come competente non pu\u00f2 \"ribellarsi\". La questione di competenza \u00e8 definitivamente chiusa.\nSe la Cassazione afferma la competenza del giudice adito, il processo va avanti e gli atti compiuti da quel giudice sono ovviamente validi. Se la Cassazione dichiara l'incompetenza del giudice adito, il processo si azzera e deve essere rincominciato da capo innanzi al giudice indicato dalla cassazione come competente.\nPer\u00f2 il processo non viene necessariamente iniziato \"ex novo\", ma pu\u00f2 essere anche \"trasferito\" innanzi al giudice competente con un atto di ria\"ssunzione\" (art 50 c.p.c.)\nPresupposto per ricorrere al regolamento \u00e8 l'ordinanza con cui il giudice ha risolto la questione relativa alla propria competenza od incompetenza. Nota di rilievo merita la riforma operata con L. 18 giugno 2009, n.69, che con l'art 45 ha novellato il codice di rito sostituendo il provvedimento da impugnare (ante 2009 sentenza, oggi ordinanza) ed il provvedimento con cui la Corte di cassazione risolve il conflitto (ante 2009 sentenza, oggi ordinanza).\nLa prima ipotesi: Regolamento a seguito di ordinanza resa su eccezione d'incompetenza sollevata dal convenuto ex art. 38 1\u00b0co. c.p.c.\nCon la domanda l'attore ha indicato al convenuto un giudice. Vale la pena ricordare che non si tratta di persona fisica ma di ufficio giudiziario, presso cui costituirsi depositando la comparsa di risposta. Il convenuto ha l'onere di costituirsi ai sensi del 166 c.p.c. \"almeno venti giorni prima dell'udienza di comparizione fissata nell'atto di citazione...\", e quando si costituisce deve, a pena di decadenza ai sensi dell'art. 38 c.p.c, eccepire l'incompetenza del giudice per materia e valore o territorio derogabile, e se eccepisce quella per territorio derogabile deve indicare il giudice che secondo lui \u00e8 competente. In caso contrario tale eccezione si considera non proposta. Il giudice, questa volta persona fisica cui \u00e8 stata assegnata la causa, deve decidere, ai sensi dell'art. 38 3\u00b0co., la sola questione di competenza sollevata dal convenuto in base a quello che risulta dagli atti e assunte sommarie informazioni.\nSchematizzando:\nL'attore sceglie il giudice sulla base delle norme che regolano la competenza, art. 7, 9, 10-15, 17, 18-30bis c.p.c, ecc.\nIl convenuto con la comparsa di risposta eccepisce l'incompetenza del giudice, art. 38 1\u00b0co.\nIl giudice decide con ordinanza sulla sola competenza, si afferma competente e d\u00e0 i provvedimenti per la prosecuzione della causa, e il convenuto impugna l'ordinanza con regolamento necessario ex art. 42 c.p.c.\nIl giudice decide con ordinanza competenza e merito, si afferma competente e accoglie nel merito la domanda del convenuto. Il convenuto non ha interesse ad impugnare l'ordinanza, anche se soccombente riguardo alla competenza. Avendo vinto nel merito, non potrebbe ottenere di pi\u00f9 dalla pronuncia resa a seguito dell'impugnazione.\nIl giudice decide con ordinanza competenza e merito, si afferma competente e respinge nel merito la domanda del convenuto. Il convenuto pu\u00f2 impugnare prima con regolamento facoltativo ex art 43 c.p.c. e poi, se soccombe, impugner\u00e0 il merito anche nel ricorso per regolamento.\nSe al contrario il giudice decide di non essere fornito di competenza, non pu\u00f2 limitarsi a \"scaricare\" il processo e le parti, ma deve indicare loro quello che secondo lui \u00e8 il giudice fornito di competenza ai sensi degli artt. 45,50 c.p.c.\nA questo punto le parti possono o riassumere la causa davanti al giudice loro indicato nel termine perentorio di tre mesi, oppure l'attore sar\u00e0 legittimato ad impugnare ex art. 42 c.p.c. l'ordinanza del giudice che lo ha \"scaricato\".\nLa seconda ipotesi: Regolamento a seguito di ordinanza resa dal giudice a quo che ha rilevato d'ufficio la propria incompetenza ex art 38 3\u00b0co. c.p.c.\nCon la domanda l'attore indica il giudice che ritiene competente, il convenuto con la comparsa di risposta non solleva eccezione di competenza, il giudice, che ritiene di essere incompetente, deve rilevare d'ufficio entro l'udienza di prima comparizione delle parti e trattazione della causa ex art. 183 4\u00b0co. c.p.c. \"...indica le questioni rilevabili d'ufficio delle quali ritiene opportuna la trattazione.\"\nSchematizzando:\nL'attore sceglie il giudice.\nIl convenuto si costituisce senza eccepirne la competenza.\nIl giudice ritiene di non essere competente e indica alle parti un nuovo giudice al quale rivolgersi.\nIl secondo giudice ritiene a sua volta di essere incompetente, deve richiedere d'ufficio il regolamento di competenza.\nLe parti possono, entro tre mesi, riassumere la causa davanti al nuovo giudice, oppure sollevare regolamento necessario di competenza. Ricordiamo che il regolamento in questi casi \u00e8 il solo mezzo d'impugnazione, per questo necessario, perch\u00e9 il giudice ha deciso la sola questione pregiudiziale di rito e non ha trattato il merito.\nNell'ipotesi in cui le parti riassumano la causa non sollevando la questione di competenza, il secondo giudice, qualora ritiene a sua volta di non essere competente, solleva regolamento di competenza d'ufficio ai sensi dell'art. 45 c.p.c. e nei modi di cui all'art. 47 4\u00b0co. c.p.c. \"Il regolamento d'ufficio \u00e8 richiesto con ordinanza dal giudice, il quale dispone la rimessione del fascicolo d'ufficio alla cancelleria della Corte di cassazione.\"\nIl primo precetto dell'art. 42 recita: \"l'ordinanza che, pronunciando sulla competenza anche ai sensi degli articoli 39 (litispendenza e continenza di cause) e 40 (connessione), non decide il merito della causa e i provvedimenti che dichiarano la sospensione del processo ai sensi dell'articolo 295 (sospensione necessaria) possono essere impugnati soltanto con istanza di regolamento di competenza\" (cfr. art. 47 cpc. del procedimento di competenza e l'art. 187 delle Disposizioni di Attuazione \"regolamento di competenza delle sentenze in materia esecutiva\").\nIl secondo precetto dell'art. 43 invero dice: \"Il provvedimento che ha pronunciato sulla competenza insieme col merito pu\u00f2 essere impugnato con l'istanza di regolamento di competenza oppure nei modi ordinari quando insieme con la pronuncia sulla competenza si impugna quella sul merito.\nLa proposizione dell'impugnazione ordinaria non toglie alle altre parti la facolt\u00e0 di proporre l'istanza di regolamento (47 cpc).\nSe l'istanza di regolamento \u00e8 proposta prima dell'impugnazione ordinaria, i termini per la proposizione riprendono a decorrere dalla comunicazione dell'ordinanza che regola la competenza; se \u00e8 proposto dopo, si applica la disposizione di cui all'articolo 48 cpc. (la sospensione dei processi relativamente concernenti la richiesta di regolamento di competenza).\nCapita sovente che tra i giudici si crei una sorta di \"gerarchia\" dove il giudice competente per quella causa sia un giudice superiore (competenza verticale) per quanto concerne il valore della causa.\nIl valore viene stabilito (o meglio richiesto) di solito nell'atto di citazione ex art. 163 c.p.c. e poi riconfermato o confutato nella prima udienza dal Giudice adito: egli determiner\u00e0 il valore effettivo della causa con i documenti necessari (come i resoconti, le scritture contabili, i contratti, le fatture e via discorrendo) e, nel caso dovesse eccedere la sua competenza, avrebbe l'obbligo di dichiararsi incompetente e far \"riassumere\" la causa ad altro Giudice ma \u00e8 evidente che non succede quindi viene messo a disposizione questo duplice mezzo di impugnazione (per affermare il concetto che se il giudice adito decide di essere competente, comprendendo anche il merito, emette i relativi provvedimenti e nessuno vi si oppone quando passa in giudicato la sentenza si ritiene sanato questo vizio che ha un problema sia di tipo \"processuale\" che \"decisionale\" e quindi giurisdizionale).\nAllora una domanda spontanea sorge quando sia emessa sentenza, o ordinanza che ha anche contenuto di sentenza (come le misure cautelari o le cauzioni o l'onere di spese necessarie per l'acquisizione di mezzi di prova), che sia oltre la sua competenza, quale mezzo di impugnazione si pu\u00f2 adottare per ovviare il problema della competenza.\nLa risposta viene facile dalla diretta interpretazione dell'art. 42 che permette il regolamento di competenza \"necessario\": il quale termine indica con tassativit\u00e0 cosa si pu\u00f2 realmente impugnare con questo mezzo (che mette in discussione la competenza del giudice).\nLa necessariet\u00e0 dunque risiede nella possibilit\u00e0 di impugnare solo mediante l'ausilio del Regolamento di Competenza le \"ordinanze\" che non decidano (nemmeno parzialmente) il \"merito\" della causa e i \"provvedimenti\" che dichiarano la sospensione del processo a norma dell'art. 295 c.p.c.\n\u00c8 anche vero che entro il termine del primo grado si pu\u00f2 operare con il \"regolamento di giurisdizione\" (art. 41 c.p.c.) che consente di risolvere le questioni di giurisdizione affidando il giudizio alle sezioni unite della Corte di Cassazione le quali operano subito con la sospensione del processo di merito (statuendo indirettamente che non deve essere stato deciso neppure parzialmente il merito altrimenti non si pu\u00f2 pi\u00f9 impugnare con questo mezzo se non con gli altri mezzi ordinari come l'appello ex art. 339, che in questo caso sarebbe incidentale, il ricorso per cassazione ex art. 360 c.p.c., la revocazione ex art. 395 c.p.c. e l'opposizione di terzo ex art. 404 c.p.c. e con le relative restrizioni e limitazioni)\n\"se il regolamento di competenza e di giurisdizione si svolgono con giudizio in Corte di Cassazione, allora l'appello \u00e8 escluso per il principio gerarchico delle impugnazioni nei vari gradi del giudizio?\"\nLa risposta \u00e8 negativa poich\u00e9 il regolamento di giurisdizione decide sui provvedimenti di competenza e non anche sul merito (entro il primo grado per la giurisdizione) in qualsiasi momento per il caso di \"necessariet\u00e0\" del regolamento di competenza.\nPer quanto riguarda invece il Regolamento Facoltativo ai sensi dell'art. 43 c.p.c. riguarda la possibilit\u00e0 di impugnare il provvedimento che si pronuncia sulla competenza e anche il merito che non esclude per\u00f2 la possibilit\u00e0 di impugnare con i mezzi ordinari (nei tempi stabiliti) e purch\u00e9 si impugni anche il merito e non il solo provvedimento sulla competenza.\nQuesto mezzo consente al tempo stesso di separare le varie fattispiecie riguardanti il giudizio: chi impugna il provvedimento non impedisce all'altra parte di impugnare il merito.\nQuindi la \"facoltativit\u00e0\" sta nel fatto che si pu\u00f2 impugnare anche con mezzi ordinari la competenza (insieme col merito).\nSe viene esercitato prima il regolamento di competenza i termini per impugnare con i mezzi ordinari vengono riaperti con la comunicazione dell'ordinanza: questo conferma l'importanza del regolamento che viene \"cronologicamente\" prima delle altre categorie di impugnazioni (e prima ancora dell'astensione del giudice ex art. 51 c.p.c. e della ricusazione del medesimo ex art. 52 c.p.c.).\nCome si svolge questo procedimento: l'art. 47 c.p.c. \"descrive\" la norma stabilendo che si deve instaurare il procedimento mediante la proposta alla Corte di Cassazione, con ricorso sottoscritto dal procuratore o dalla parte se questa si \u00e8 costituita personalmente. il ricorso va notificato alle parti che non vi hanno aderito entro il termine perentorio di giorni trenta (30) dalla comunicazione dell'ordinanza che abbia pronunciato sulla competenza, o dalla comunicazione dell'impugnazione ordinaria.\nLe parti naturalmente possono aderire ed \u00e8 rilevato dalla sottoscrizione comune del ricorso.\nIn caso ci sia \"conflitto di competenza\" come previsto dall'art. 45 c.p.c. il regolamento \u00e8 chiesto dal giudice il quale dispone la rimessione del fascicolo d'ufficio alla cancelleria della Corte di Cassazione.\nNaturalmente in questo procedimento le parti alle quali \u00e8 notificato il ricordo o comunicata l'ordinanza del giudice (di rimessione) hanno venti giorni per presentare (e depositare) scritture difensive e documenti.\nIl processo relativo al Regolamento viene sospeso (48 c.p.c.) salvo che il giudice ritenga necessario il (solo) compimento di atti urgenti.\nNasce cos\u00ec un nuovo dubbio: una volta instaurato il procedimento con regolamento di competenza \"facoltativo\", che include anche il merito, cosa accade ai provvedimenti cautelari e preventivi emanati durante la prima udienza?\nA questo quesito si pu\u00f2 rispondere cos\u00ec (con riserva di incertezza sull'applicazione della norma): il regolamento sospende il processo e anche il giudizio di merito e i possibili provvedimenti cautelari gi\u00e0 emanati vengono sospesi automaticamente visto e previsto il procedimento, che si svolge presso i giudici della Corte di Cassazione a sezioni unite.\nIn aggiunta e a conferma di questa spiegazione, l'art. 367 c.p.c., non indicando espressamente gli effetti della sospensione, si rivela generale cos\u00ec da estendere automaticamente gli effetti della sospensione anche ai provvedimenti cautelari che sono atti del processo e l'art. 298 c.p.c infirma la validit\u00e0 di questo precetto."}
{"id": "3253023", "revid": "1371684", "url": "https://it.wikipedia.org/wiki?curid=3253023", "title": "Campionato sudamericano maschile di pallacanestro 2001", "text": "Il 39\u00ba Campionato dell'America Meridionale Maschile di Pallacanestro (noto anche come FIBA South American Championship 2001) si \u00e8 svolto dal 20 al 29 luglio 2001 a Valdivia in Cile. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253025", "revid": "104458", "url": "https://it.wikipedia.org/wiki?curid=3253025", "title": "La Rosiere", "text": ""}
{"id": "3253029", "revid": "104458", "url": "https://it.wikipedia.org/wiki?curid=3253029", "title": "Rosiere", "text": ""}
{"id": "3253031", "revid": "2166030", "url": "https://it.wikipedia.org/wiki?curid=3253031", "title": "Moschea di Bayezid II", "text": "La moschea di Bayezid II ( in lingua turca \"Beyaz\u0131t Camii\") \u00e8 una moschea ottomana ubicata a piazza Beyaz\u0131t ad Istanbul in Turchia, nei pressi delle rovine del Foro di Teodosio nell'antica Costantinopoli.\nStoria.\nLa \"Beyazidye Camii\" venne commissionata dal sultano ottomano Bayezid II, e era la seconda pi\u00f9 grande moschea imperiale eretta ad Istanbul dopo la caduta di Costantinopoli. Le pietre per la sua costruzione furono prese dalla chiesa di Santa Maria della Fonte distrutta dai turchi.\nCome i primi complessi (moschea Fatih) venne successivamente distrutta da un terremoto e completamente ricostruita in uno stile diverso. Il complesso Beyazidye \u00e8 quindi di notevole importanza storica e architettonica. Poco si conosce sull'architetto se non che costru\u00ec anche un caravanserraglio a Bursa. Lo stile elegante indica precedenti esperienze e conoscenze dell'architettura passata e delle tecniche costruttive occidentali. Il \"k\u00fclliye\" (complesso) costituito da madrasa, scuola primaria, \"imaret\" (cucina pubblica) e \"hammam\", data dal 1501 al 1506.\nLa cupola venne parzialmente ricostruita dopo il terremoto del 1509, e Mimar Sinan condusse altri restauri nel 1573\u201374. I minareti subirono due diversi incendi nel 1683 e 1764. Una targa nel cortile indica ulteriori restauri fatti nel 1767.\nArchitettura.\nEsterno.\nLa moschea \u00e8 orientata lungo l'asse nordovest-sudest con un cortile a nord-ovest di superficie quasi pari a quella della moschea stessa. Il cortile ha portali di ingresso monumentali su ogni lato. Esso \u00e8 dotato di un colonnato peristilio, con venti colonne antiche di porfido e granito recuperate da rovine di chiese antiche, coperto con 24 piccole cupole, e lastricato con un pavimento marmo policromo.\nLa moschea \u00e8 di circa 40 metri per lato, con una cupola di 17 metri di diametro. Il disegno \u00e8 quello di una cupola centrale sostenuta da semi-cupole sui quattro lati. La moschea \u00e8 costruita interamente in pietra recuperata dalle rovine di una vicina chiesa bizantina.\nInterno.\nL'interno della moschea \u00e8 modellato sulla moschea di Hagia Sophia in scala ridotta. Oltre all'enorme cupola centrale, delle semicupole, ad est ed a ovest, formano una navata, mentre a nord e sud vi si aggiungono due navate laterali, ciascuna con quattro piccole cupole, che si estendono per tutta la lunghezza della moschea, ma che non sono divise in gallerie. La cupola \u00e8 sostenuta da grandi pilastri rettangolari, con regolari decorazioni a stalattiti. Lo spazio \u00e8 illuminato da una ventina di finestre alla base della cupola e sette finestre su ogni semicupola, oltre a due ordini di finestre sulle pareti.\nSul lato occidentale, un ampio corridoio si estende al di l\u00e0 della notevole struttura principale dell'edificio. Originariamente concepito come quattro sale a cupola da servire come ospizio per i pellegrini dervisci, le ali vennero integrate nella sala di preghiera nel XVI secolo e ora sono composte da tre sale in successione separate da arcate. Alla fine di queste ali vi sono due minareti.\nEsterno.\nDietro la moschea vi \u00e8 un piccolo giardino, contenente la \"t\u00fcrbe\" (tomba) del sultano Bayezid II, di sua figlia Sel\u00e7uk Hatun e del Gran Visir Koca Mustafa Pasha Resid. Sotto il giardino vi \u00e8 una galleria di negozi le cui rendite erano originariamente destinati a sostenere la moschea. Questa galleria \u00e8 stata progettata da Mimar Sinan nel 1580 e ampiamente restaurata nel 1960. Le ex cucine pubbliche della moschea sono state convertite nella Biblioteca di Stato di Istanbul dal sultano Abdul-Hamid II nel 1882 e ospitano oltre 120.000 libri e 7.000 manoscritti. Allo stesso modo, la ex madrasa ospita la Biblioteca Comunale di Istanbul."}
{"id": "3253032", "revid": "1371684", "url": "https://it.wikipedia.org/wiki?curid=3253032", "title": "Campionato sudamericano maschile di pallacanestro 2003", "text": "Il 40\u00ba Campionato dell'America Meridionale Maschile di Pallacanestro (noto anche come FIBA South American Championship 2003) si \u00e8 svolto dal 22 al 27 luglio 2003 a Montevideo in Uruguay. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253035", "revid": "1371684", "url": "https://it.wikipedia.org/wiki?curid=3253035", "title": "Campionato sudamericano maschile di pallacanestro 2004", "text": "Il 41\u00ba Campionato dell'America Meridionale Maschile di Pallacanestro (noto anche come FIBA South American Championship 2004) si \u00e8 svolto dal 13 al 18 luglio 2004 a Campos dos Goytacazes in Brasile. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253037", "revid": "300067", "url": "https://it.wikipedia.org/wiki?curid=3253037", "title": "Campionato sudamericano maschile di pallacanestro 2006", "text": "Il 42\u00ba Campionato dell'America Meridionale Maschile di Pallacanestro (noto anche come FIBA South American Championship 2006) si \u00e8 svolto dal 12 al 16 luglio 2006 a Caracas in Venezuela. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253040", "revid": "287204", "url": "https://it.wikipedia.org/wiki?curid=3253040", "title": "Efrain Juarez", "text": ""}
{"id": "3253041", "revid": "300067", "url": "https://it.wikipedia.org/wiki?curid=3253041", "title": "Campionato sudamericano maschile di pallacanestro 2008", "text": "Il 43\u00ba Campionato dell'America Meridionale Maschile di Pallacanestro (noto anche come FIBA South American Championship 2008) si \u00e8 svolto dal 12 al 16 luglio 2008 a Puerto Montt in Cile. Il torneo \u00e8 stato vinto dalla nazionale argentina.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253047", "revid": "1318658", "url": "https://it.wikipedia.org/wiki?curid=3253047", "title": "Fortunato Vinaccesi", "text": "Vinaccesi fu rinomato anche per la passione per i libri, di cui fu inoltre editore e rivenditore; come giornalista fu corrispondente del \"Giornale dei letterati\" di Modena. Viaggi\u00f2 molto in Europa, soprattutto nei Paesi Bassi, grazie anche all'agiatezza permessagli dalle propriet\u00e0 di famiglia, non nobile ma particolarmente attiva nel mondo mercantile. Seppe coltivare una vasta cerchia di amicizie che comprendeva personaggi quali il Mabillon, come messo in luce dallo storico locale Vittorio Nichilo, tanto nella propria citt\u00e0 quanto all'estero, grazie alla sua cortesia e alla poliedricit\u00e0 dei suoi interessi, tipica quest'ultima degli intellettuali del periodo barocco. Tra i suoi maggiori estimatori ed amici Giulio Antonio Averoldi, forse il pi\u00f9 celebre tra gli intellettuali bresciani dell'epoca. Questi l'aveva definito, nelle sue \"Scelte pitture\", \u201cun Briareo se non di braccia almen di lingue forestiere e scelte erudizioni\u201d. Sar\u00e0 l'Averoldi poi a dare notizia della scomparsa di Vinaccesi al \"Giornale dei Letterati Italiani\" diretto da Apostolo Zeno. In citt\u00e0 anim\u00f2 un suo salotto culturale. Fu lo zio del pi\u00f9 celebre musicista Benedetto Vinaccesi e del poeta satirico Bartolomeo Dotti. Cur\u00f2 l'edizione delle \"Memorie bresciane,\" celebre opera di Ottavio Rossi. Tanto amore per i libri non corrispose per\u00f2 a fortuna editoriale: la riedizione di questo volume fu funestata infatti da una serie di errori di cui si sent\u00ec in dovere di scusarsi anche il tipografo Gromi. Vinaccesi fu inoltre un valente amatore di pittura, come si sarebbe detto all'epoca, coltivando l'amicizia con diversi artisti. \nSi deve alla famiglia Vinaccesi la pala d'altare dedicata ai Santi Nicola da Tolentino, Faustino e Giovita, opera di Giuseppe Nuvolone, posta nel Duomo nuovo di Brescia. Nella natia Offlaga una cascina porta ancora il ricordo della famiglia di questo studioso nel nome: la cascina Vinaccesa."}
{"id": "3253048", "revid": "1442080", "url": "https://it.wikipedia.org/wiki?curid=3253048", "title": "Yoshiki Tanaka", "text": "Biografia.\nNato nella Prefettura di Kumamoto Yoshiki Tanaka consegue un dottorato in lingua e letteratura giapponese presso la Gakush\u016bin University di Tokyo.\nI suoi lavori principali includono la serie di romanzi fantasy series \"Arslan Senki\" (\u30a2\u30eb\u30b9\u30e9\u30fc\u30f3\u6226\u8a18), la space opera intitolata \"Ginga eiy\u016b densetsu\" (\u9280\u6cb3\u82f1\u96c4\u4f1d\u8aac), anche conosciuta come \"Legend of the Galactic Heroes\" e \"\" (\u5275\u7adc\u4f1d). Tutte e tre queste opere sono state adattate in anime e manga.\nAppassionato di storia della Cina, Tanaka ha scritto alcuni romanzi ambientati in Cina ed ha anche pubblicato due traduzioni di opere cinesi: \"Sui Tang Yanyi\" (\"Storie delle dinastie Sui e Tang\"), \"Shuo Yue Quan Zhuan\" (\"Raccontando la completa biografia di Yue Fei\") e \"Gakuhi-den\" (\"La storia di Yue Fei\")."}
{"id": "3253050", "revid": "300067", "url": "https://it.wikipedia.org/wiki?curid=3253050", "title": "Campionato sudamericano maschile di pallacanestro 2010", "text": "Il 44\u00ba Campionato dell'America Meridionale Maschile di Pallacanestro (noto anche come FIBA South American Championship 2010) si \u00e8 svolto dal 26 al 31 luglio 2010 a Neiva in Colombia. Il torneo \u00e8 stato vinto dalla nazionale brasiliana.\nI FIBA South American Championship sono una manifestazione contesa dalle squadre nazionali dell'America meridionale, organizzata dalla CONSUBASQUET (Confederazione America Meridionale), nell'ambito della FIBA Americas."}
{"id": "3253054", "revid": "300067", "url": "https://it.wikipedia.org/wiki?curid=3253054", "title": "Nazionale di pallacanestro del Suriname", "text": "La nazionale di pallacanestro del Suriname \u00e8 la rappresentativa cestistica del Suriname ed \u00e8 posta sotto l'egida della Federazione cestistica del Suriname."}
{"id": "3253057", "revid": "162719", "url": "https://it.wikipedia.org/wiki?curid=3253057", "title": "Regia Marina Militare Australiana", "text": ""}
{"id": "3253058", "revid": "8660", "url": "https://it.wikipedia.org/wiki?curid=3253058", "title": "Nazionale di pallacanestro della Guyana", "text": "La nazionale di pallacanestro della Guyana \u00e8 la rappresentativa cestistica della Guyana ed \u00e8 posta sotto l'egida della Federazione cestistica della Guyana."}
{"id": "3253059", "revid": "174925", "url": "https://it.wikipedia.org/wiki?curid=3253059", "title": "Christmas is... Johnny Farnham", "text": ""}
{"id": "3253065", "revid": "1543377", "url": "https://it.wikipedia.org/wiki?curid=3253065", "title": "Sidrack Marinho dos Santos", "text": "Carriera.\nAttivo a livello statale dal 1992, dallo stesso anno ha diretto in S\u00e9rie A. \u00c8 stato affiliato sia alla CBF che alla Federazione Sergipana. Ha arbitrato la finale del Campeonato Brasileiro S\u00e9rie A 1995, del 1996 e del 1997. Ha poi diretto la finale della Coppa del Brasile 1996, nonch\u00e9 quella del 1998. Tra i suoi risultati pi\u00f9 rilevanti negli incontri internazionali si annoverano la presenza in tre edizioni della Copa Libertadores e la direzione di varie partite tra Nazionali. Ha partecipato alle qualificazioni al campionato mondiale di calcio 1998 per la CONMEBOL, arbitrando due partite."}
{"id": "3253068", "revid": "95049", "url": "https://it.wikipedia.org/wiki?curid=3253068", "title": "Pisone", "text": "Pisone \u00e8 il nome di diversi consoli Romani appartenenti alla \"gens Calpurnia\":"}
{"id": "3253070", "revid": "36426", "url": "https://it.wikipedia.org/wiki?curid=3253070", "title": "Presa di possesso del Laterano da parte di Bonifacio VIII", "text": ""}
{"id": "3253072", "revid": "638792", "url": "https://it.wikipedia.org/wiki?curid=3253072", "title": "Runner's High", "text": ""}
{"id": "3253073", "revid": "174925", "url": "https://it.wikipedia.org/wiki?curid=3253073", "title": "Vulcano rosso", "text": ""}
{"id": "3253074", "revid": "300067", "url": "https://it.wikipedia.org/wiki?curid=3253074", "title": "Nazionale di pallacanestro della Bolivia", "text": "La nazionale di pallacanestro della Bolivia \u00e8 la rappresentativa cestistica della Bolivia ed \u00e8 posta sotto l'egida della Federazione cestistica della Bolivia."}
{"id": "3253076", "revid": "174925", "url": "https://it.wikipedia.org/wiki?curid=3253076", "title": "Vulcano grigio", "text": ""}
{"id": "3253082", "revid": "1543377", "url": "https://it.wikipedia.org/wiki?curid=3253082", "title": "Oscar Roberto de God\u00f3i", "text": "Carriera.\nAttivo a livello statale dal 1990, dallo stesso anno ha diretto in S\u00e9rie A. \u00c8 stato affiliato sia alla CBF che alla Federazione Paulista. Ha arbitrato la finale del Campeonato Brasileiro S\u00e9rie A 1999, e ha successivamente diretto la finale della Coppa del Brasile 1994. Tra i suoi risultati pi\u00f9 rilevanti negli incontri internazionali si annoverano la presenza in tre edizioni della Copa Libertadores e la partecipazione alle qualificazioni al campionato mondiale di calcio 2002 per la CONMEBOL, arbitrando due partite. Ha inoltre diretto la finale di Coppa Mercosur nel 2000.\nNella notte del 16 febbraio 2011 \u00e8 stato girato durante una rapina a San Paolo e fu salvato da vigili del fuoco in condizioni critiche."}
{"id": "3253085", "revid": "438678", "url": "https://it.wikipedia.org/wiki?curid=3253085", "title": "Smithson Tennant", "text": "Vita.\nSmithson Tennant nacque a Selby, nello Yorkshire. Il padre era un ecclesiastico e mor\u00ec quando Tennant aveva 10 anni. Da ragazzo studi\u00f2 alla Beverley Grammar School, la pi\u00f9 antica scuola pubblica dell'Inghilterra, fondata intorno al 700 d.C.\nNel 1781 inizi\u00f2 a studiare medicina all'Universit\u00e0 di Edimburgo, sotto al guida di Joseph Black. Nel 1782 si spost\u00f2 a Cambridge dove si dedic\u00f2 alla chimica e alla botanica. Alla morte della madre eredit\u00f2 delle terre nei dintorni di Selby. Negli anni 1784-1786 viaggi\u00f2 in Danimarca, Svezia, Francia e Paesi Bassi; in questi paesi incontr\u00f2 Carl Scheele, Johan Gottlieb Gahn, Claude Louis Berthollet e forse anche Antoine Lavoisier. Questi incontri gli dettero una visione della chimica lontana dalle tradizionali idee flogistiche. Nel 1786 torn\u00f2 a Cambridge dove nel 1796 si laure\u00f2 in medicina. Non esercit\u00f2 per\u00f2 mai la professione di medico e si dedic\u00f2 alla chimica.\nNel 1785, a soli 24 anni, venne eletto membro della Royal Society, e nel 1804 fu insignito della medaglia Copley per la scoperta di iridio e osmio.\nNel 1813 fu nominato professore di chimica a Cambridge. Pot\u00e9 tenere un solo ciclo di lezioni sulla storia e i principi della chimica, perch\u00e9 mor\u00ec nel 1815 nei pressi di Boulogne-sur-Mer per il crollo di un ponte che stava attraversando a cavallo.\nNon ci sono pervenuti ritratti di Tennant.\nRicerche.\nTennant si interess\u00f2 di vari argomenti di chimica inorganica, ma scrisse poche pubblicazioni.\nUn notevole risultato fu ottenuto nel 1797 con la dimostrazione che grafite e diamante erano chimicamente la stessa sostanza, ma differivano per il modo di aggregazione. Il risultato fu ottenuto osservando che campioni di carbone e diamante dello stesso peso in seguito a combustione producevano la stessa quantit\u00e0 di diossido di carbonio.\nIl suo risultato pi\u00f9 famoso rimane tuttavia la scoperta nel 1804 di due nuovi elementi, iridio e osmio, che isol\u00f2 dai residui di soluzioni di minerali di platino. Tennant battezz\u00f2 l'iridio con questo nome dal latino \"iris\" = arcobaleno, perch\u00e9 il metallo reagendo dava luogo a composti di molti colori diversi. L'altro fu chiamato osmio, dal greco \"\u03bf\u03c3\u03bc\u03b7\" = odore, perch\u00e9 il suo ossido, OsO4, aveva un odore particolarmente pungente.\nPorta inoltre il suo nome il minerale tennantite."}
{"id": "3253089", "revid": "1573940", "url": "https://it.wikipedia.org/wiki?curid=3253089", "title": "Nazionale di pallavolo maschile del Principato di Monaco", "text": "La nazionale di pallavolo maschile del Principato di Monaco \u00e8 una squadra europea composta dai migliori giocatori di pallavolo del Principato di Monaco ed \u00e8 posta sotto l'egida della Federazione pallavolistica del Principato di Monaco.\nRosa.\nSegue la rosa dei giocatori convocati per i XVII Giochi dei piccoli stati d'Europa."}
{"id": "3253093", "revid": "209263", "url": "https://it.wikipedia.org/wiki?curid=3253093", "title": "The Ballad of Gay Tony", "text": ""}
{"id": "3253094", "revid": "209263", "url": "https://it.wikipedia.org/wiki?curid=3253094", "title": "The Lost and Damned", "text": ""}
{"id": "3253102", "revid": "209263", "url": "https://it.wikipedia.org/wiki?curid=3253102", "title": "Episodes from Liberty City", "text": ""}
{"id": "3253111", "revid": "347225", "url": "https://it.wikipedia.org/wiki?curid=3253111", "title": "Nodo Gordiano (araldica)", "text": ""}
{"id": "3253112", "revid": "125487134", "url": "https://it.wikipedia.org/wiki?curid=3253112", "title": "Guerra d'indipendenza croata", "text": "La guerra di indipendenza della Croazia fu un conflitto combattuto tra il 1991 e il 1995 tra le forze leali al governo Croato, che, avvalendosi delle disposizioni della Costituzione vigente aveva dichiarato la propria indipendenza dalla Repubblica Socialista Federale di Jugoslavia (SFRJ) difesa dalla Jugoslovenska narodna armija (JNA), controllata da forze serbe e affiancata da reparti composti dai serbi di Croazia. JNA (Armata jugoslava) cess\u00f2 ufficialmente le operazioni nel 1992. In Croazia ci si riferisce a tale conflitto principalmente come \"Guerra della Patria\", in croato \"Domovinski rat\", ma anche come \"Aggressione grande-serba\", in croato \"\"Velikosrpska agresija\". I Serbi invece, per definire il conflitto, hanno utilizzato la frase: \"Guerra in Croazia\" o \"Rat u Hrvatskoj\"\".\nIl conflitto inizia con un confronto tra la polizia croata e i serbi residenti nella Repubblica Socialista di Croazia. Man mano che la Jugoslovenska narodna armija, passa sotto l'influenza serba, a Belgrado, molte delle sue unit\u00e0 iniziano a sostenere i combattimenti serbi in Croazia. I croati, da parte loro, miravano a formare uno Stato sovrano indipendente dalla Jugoslavia, ma i serbi, sostenuti dalla Serbia, si opponevano alla secessione, con una Croazia comunque unita alla Jugoslavia. I serbi delinearono una nuova linea di confine all'interno della Croazia, separando territori sia con popolazione in maggioranza serba che territori con una significativa minoranza, tentando di conquistare quanto pi\u00f9 territorio croato possibile. L'obiettivo principale era la creazione della cosiddetta Grande Serbia.\nAll'inizio della guerra, la JNA tent\u00f2 di mantenere con la forza la Croazia nella Jugoslavia, occupandola. Dopo aver fallito in questo piano, le forze serbe proclamarono, all'interno della Croazia, la Repubblica Serba di Krajina (RSK) . Per la fine del 1991, la maggior parte del Paese fu gravemente coinvolto nel conflitto, con diverse citt\u00e0 e villaggi pesantemente danneggiati nel corso dei combattimenti, mentre l'intera popolazione fu costretta a fronteggiare l'impatto creato da centinaia di migliaia di rifugiati. Dopo il cessate-il-fuoco del gennaio 1992 e il riconoscimento internazionale della Repubblica di Croazia come stato sovrano, venne stabilita una linea del fronte di tipo fortificato in mezzo alla quale venne schierata una forza di interposizione ONU dal nome \"United Nations Protection Force\" - UNPROFOR, Forza di protezione delle Nazioni Unite, riducendo, negli anni successivi le due fazioni a combattimenti intermittenti. All'inizio di questa fase, la Repubblica Serba di Krajina si estendeva per 13.913\u00a0km\u00b2 corrispondenti a pi\u00f9 di un quarto del territorio Croato. Nel 1995, la Croazia lanci\u00f2 due offensive principali dal nome Operazione \"Flash\" (Operazione Lampo) e Operazione Tempesta, offensive che avrebbero cambiato l'esito del conflitto in suo favore. La rimanente zona sotto il controllo della \"United Nations Transitional Authority for Eastern Slavonia, Baranja and Western Sirmium\" - UNTAES (Autorit\u00e0 provvisoria delle Nazioni Unite per la Slavonia orientale, Baranja e Sirmia occidentale) fu riannessa nel 1998 alla Croazia. La guerra termin\u00f2 con una vittoria totale della Croazia, in quanto questa ottenne i risultati che aveva dichiarato di volere fin dall'inizio del conflitto: l'indipendenza e il mantenimento dei confini.\nCause del conflitto.\nIl risorgere del nazionalismo in Jugoslavia.\nLa guerra in Croazia fu il prodotto della rinascita di un diffuso nazionalismo, presente in tutte le ex regioni della Jugoslavia, ora nazioni, che negli anni ottanta condusse lentamente alla dissoluzione della Repubblica Socialista Federale di Jugoslavia. La crisi emerse nel Paese dopo l'indebolimento del Blocco orientale verso la fine della guerra fredda, dalla caduta del Muro di Berlino nel 1989. In Jugoslavia, il partito comunista nazionale, ufficialmente chiamato Lega dei Comunisti di Jugoslavia, aveva perso la sua capacit\u00e0 di guida ideologica.\nNegli anni ottanta, i movimenti secessionisti albanesi di stanza nella Provincia Socialista Autonoma del Kosovo della Repubblica Socialista di Serbia, portarono alla repressione della maggioranza albanese residente nella ex provincia meridionale serba. Le pi\u00f9 ricche repubbliche federate, all'epoca note come Repubblica Socialista di Slovenia e Repubblica Socialista di Croazia, tendevano al decentramento e alla democrazia. La Serbia, guidata da Slobodan Milo\u0161evi\u0107, mirava invece al centralismo e al mantenimento di un solo partito politico attraverso lo strumento del Partito Comunista Jugoslavo. Milo\u0161evi\u0107, in effetti, attraverso una scellerata politica volta al genocidio, pose fine all'autonomia del Kosovo e della Provincia Socialista Autonoma della Vojvodina.\nMan mano che Slovenia e Croazia maturavano sempre pi\u00f9 consapevolezza verso una maggiore autonomia nella federazione, mirando allo status di Stati confederati o addirittura indipendenti, iniziarono a levitare sentimenti nazionalisti, soprattutto tra le file degli iscritti alla Lega dei Comunisti, ancora partito unico al potere. Quando Milo\u0161evi\u0107 raggiunse il vertice in Serbia, i suoi discorsi miravano a mantenere la Jugoslavia come Stato Unico i cui poteri dovevano essere concentrati a Belgrado. Nel discorso di Gazimestan del 28 giugno 1989, parl\u00f2 di \"battaglie e liti\", affermando che, sebbene non fossero in corso scontri armati, la possibilit\u00e0 non poteva ancora essere esclusa. La situazione politica generale divenne pi\u00f9 tesa nel momento in cui il futuro presidente del Partito Radicale Serbo Vojislav \u0160e\u0161elj, visit\u00f2 gli Stati Uniti nel 1989, al quale fu in seguito conferito, da parte di Mom\u010dilo \u0110uji\u0107, leader cetnico della seconda guerra mondiale, il titolo onorifico di \"Vojvoda\", in italiano, condottiero o duce, nel corso di una commemorazione della Battaglia del Kosovo. Anni dopo, il leader serbo di Croazia, Milan Babi\u0107 testimoni\u00f2 che Mom\u010dilo \u0110uji\u0107, negli anni 90, supportava finanziariamente i serbi in Croazia.\nNel marzo 1989, la crisi Jugoslava divenne ancora pi\u00f9 profonda, in particolare dopo l'adozione di emendamenti alla Costituzione della Repubblica Serba che consentivano al governo di riaffermare la propria autorit\u00e0 sulle province autonome del Kosovo e della Vojvodina. A partire da quella data, furono adottate decisioni politiche, prese a seguito di iniziative legislative provenienti da quelle province. La Serbia, sotto la presidenza di Slobodan Milo\u0161evi\u0107, acquis\u00ec il controllo su tre degli otto voti nella presidenza jugoslava; questo escamotage fu utilizzato il 16 maggio 1991, quando il parlamento serbo sostitu\u00ec Riza Sapunxhiu e Nenad Bu\u0107in, rappresentanti del Kosovo e della Vojvodina con Jugoslav Kosti\u0107 e Sejdo Bajramovi\u0107. Il quarto voto venne fornito dalla Repubblica Socialista del Montenegro, il cui governo era sopravvissuto a un colpo di stato nell'ottobre 1988, ma non a un secondo nel gennaio 1989. Una volta che la Serbia fu in grado di assicurarsi quattro degli otto voti della presidenza federale, fu in grado di influenzare pesantemente le decisioni prese a livello federale, in quanto le decisioni a lei sfavorevoli potevano essere bloccate; ci\u00f2 rese l'organismo di governo inefficace. La situazione port\u00f2 all'insorgere di obiezioni da parte delle altre repubbliche: Slovenia, Croazia, Bosnia ed Erzegovina e Macedonia, e la richiesta di riforme nell'ancora unita, Federazione Jugoslava.\nLe modifiche al sistema elettorale e alla costituzione.\nL'indebolimento del regime comunista, diede la possibilit\u00e0 ai movimenti nazionalisti di espandersi politicamente, anche all'interno della Lega dei Comunisti di Jugoslavia. Nel 1989, venne consentita in Croazia la creazione di partiti politici, tra cui la Unione Democratica Croata (in croato Hrvatska demokratska zajednica - HDZ), di ispirazione di destra con a capo Franjo Tu\u0111man, che in seguito sarebbe diventato il primo presidente Croato. Tu\u0111man effettu\u00f2 degli incontri in vari stati esteri verso la fine degli anni ottanta per raccogliere il supporto da parte degli appartenenti alla \"diaspora croata\" nei confronti della causa nazionale.\nNel gennaio del 1990, la Lega dei Comunisti si divise a causa delle differenti linee politiche presenti all'interno delle diverse repubbliche. Il 20 gennaio 1990, al XIV Congresso Straordinario della Lega dei Comunisti di Jugoslavia, le delegazioni delle repubbliche non furono in grado di trovare un accordo sul principio stesso alla base della Federazione Jugoslava. Le delegazioni croate e slovene chiedevano una federazione con legami pi\u00f9 allentati, mentre la delegazione serba, guidata da Milo\u0161evi\u0107, vi si opponeva. Come effetto, le delegazioni della Lega Comunisti Sloveni e della Lega Comunisti Croati abbandonarono il congresso.\nNel febbraio 1990, Jovan Ra\u0161kovi\u0107 fond\u00f2 a Knin, il Partito Democratico Serbo (SDS) di Croazia. Nel programma vi era l'affermazione che la \"\"divisione regionale della Croazia \u00e8 superata\" e che \"non corrispondeva con gli interessi della popolazione serba\"\". Il programma sosteneva il processo di revisione dei confini regionali e municipali per riflettere la reale e autentica composizione etnica degli abitanti, affermando il diritto per i territori con una \"speciale composizione etnica\" a diventare autonomi. Questi concetti erano allineati alla posizione di Milo\u0161evi\u0107, secondo la quale i confini interni della Jugoslavia dovevano essere ridisegnati per consentire a tutti i serbi di vivere in un'unica nazione. Membri di spicco dell'SDS erano Milan Babi\u0107 e Goran Had\u017ei\u0107, in seguito divenuti funzionari di vertice della Repubblica Serba di Krajina (RSK). Durante i procedimenti penali che in seguito sarebbero stati avviati, Babi\u0107 testimoni\u00f2 che vi fu una campagna di stampa diretta da Belgrado che strumentalmente dipingeva i serbi in Croazia come minacciati di genocidio dalla maggioranza croata e che lui fu vittima della propaganda. Il 4 marzo 1990, si tenne a Petrova Gora una manifestazione alla quale parteciparono almeno 50.000 serbi. I partecipanti lanciarono accuse contro il leader croato, Tu\u0111man, urlando lo slogan \"Questa \u00e8 Serbia\", manifestando in supporto a Milo\u0161evi\u0107.\nLe prime elezioni libere in Croazia e Slovenia vennero indette pochi mesi dopo. Il primo turno elettorale in Croazia si ebbe il 22 aprile 1990 e il secondo il 6 maggio 1990. L'Unione Democratica Croata, \"Hrvatska demokratska zajednica\" (HDZ) fond\u00f2 la sua campagna elettorale sia sull'ideale di una maggiore sovranit\u00e0, che su una piattaforma politica, opposta a quella unitaria jugoslava, veicolando un sentimento tra i croati secondo cui \"Solo l'HDZ avrebbe potuto proteggere la Croazia delle aspirazioni degli elementi serbi guidati da Slobodan Milo\u0161evi\u0107 che miravano alla creazione di una Grande Serbia\". L'HDZ vinse le elezioni, seguita dai comunisti riformatori di Ivica Ra\u010dan (Lega dei Comunisti di Croazia-Partito dei Cambiamenti Democratici, SKH-SDP; odierno il Partito Socialdemocratico di Croazia, SDP) ricevendo cos\u00ec l'incarico di formare un nuovo governo croato.\nL'atmosfera politica in Croazia, nel 1990, divenne sempre pi\u00f9 tesa, in particolare durante il periodo immediatamente prima le elezioni. Il 13 maggio 1990, pochi giorni dopo le elezioni, scoppiarono i primi incidenti, nel corso della partita di calcio tra la Dinamo Zagabria e la Stella Rossa di Belgrado. L'incontro non venne giocato a causa dei disordini sugli spalti tra le tifoserie delle due squadre e la polizia.\nIl 30 maggio 1990, il nuovo \"Parlamento croato\" tenne la sua prima seduta. Il presidente Tu\u0111man present\u00f2 il suo manifesto politico per una nuova costituzione, ratificata alla fine dell'anno, che avrebbe previsto diversi cambiamenti politici, economici e sociali, estendendo nuovi diritti di tutela delle minoranze, in particolare verso quelle serbe. I politici serbi locali si opposero alla nuova costituzione, in quanto ritenevano che la popolazione serba sarebbe stata minacciata. La loro prima preoccupazione era che la nuova costituzione non avrebbe da quel momento in poi definito la Croazia come uno \"\"stato nazionale del popolo croato, uno stato del popolo serbo nella Croazia e di ogni altro popolo che vi viveva\", ma come uno \"stato nazionale del popolo croato e di ogni altro popolo che vi viveva\"\". Nel 1991, i serbi rappresentavano il 12,2 % del totale della popolazione Croata, ma ricoprivano, proporzionalmente, un numero maggiore rispetto alla popolazione; infatti il 17,7 % percento dei funzionari statali in Croazia, incluso quelli di polizia, erano serbi. In precedenza la proporzione era ancora pi\u00f9 a favore dei serbi, il che cre\u00f2 la percezione che i serbi fossero i custodi del regime comunista. Dopo l'ascesa al governo dell'HDZ, alcuni dei serbi impiegati nella pubblica amministrazione, specialmente nella polizia, persero il loro incarico e vennero sostituiti da croati.\nIn base al censimento del 1991, la percentuale di coloro i quali si dichiaravano serbi era del 12%; il 78% della popolazione si dichiarava croato. Il 22 dicembre 1990, il parlamento della Croazia ratific\u00f2 la nuova costituzione che cambi\u00f2 lo status dei serbi di Croazia da \"nazione costitutiva\" a \"minoranza nazionale\". Ci\u00f2 fu visto dai serbi come una perdita di alcuni dei diritti a loro garantiti dalla precedente costituzione socialista, e, presumibilmente la decisione condusse sempre pi\u00f9 serbi verso una posizione politica pi\u00f9 estrema. Comunque, la Costituzione nel Preambolo (Principi fondamentali) definiva la Croazia come \"\"lo stato nazionale della nazione croata, uno stato di appartenenti ad altre nazioni e minoranze che sono suoi cittadini: ai serbi ... \u00e8 garantita parit\u00e0 di diritti con i cittadini di nazionalit\u00e0 croata.\"..\"\nMalcontento civile e richiesta di autonomia.\nIl 25 luglio 1990, venne costituita un'Assemblea Serba a Srb, citt\u00e0 situata a nord di Knin, quale rappresentanza politica dei serbi di Croazia. L'Assemblea proclam\u00f2 la \u00absovranit\u00e0 e autonomia del popolo serbo di Croazia\u00bb. Il 21 dicembre 1990, venne proclamata la Regione Autonoma Serba di Krajina, \"Srpska autonomna oblast Krajina\" (SAO Krajina), dalle municipalit\u00e0 delle regioni settentrionali della Dalmazia e della Lika, nella Croazia sudoccidentale. L'articolo 1 dello statuto dalla regione autonoma della Krajina la definiva come \u00abuna forma di autonomia territoriale all'interno della Repubblica di Croazia\u00bb nella quale venivano applicate la costituzione della repubblica croata, le leggi e lo statuto della regione autonoma della Krajina.\nDopo l'elezione di Tu\u0111man e la minaccia percepita con la nuova costituzione, i nazionalisti serbi della regione della Kninska Krajina iniziarono a compiere azioni armate contro i funzionari governativi croati. Molti furono espulsi con la forza o esclusi dalla gestione della regione autonoma. Le propriet\u00e0 governative croate della regione vennero progressivamente controllate dalle municipalit\u00e0 del neo-costituito Consiglio Nazionale Serbo. Questo in seguito divenne il governo della secessionista Repubblica Serba di Krajina (RSK).\nNell'agosto 1990, si tenne un referendum non riconosciuto internazionalmente, mono-etnico e autogestito, nelle regioni, con una sostanziale percentuale di popolazione serba, in quelle che pi\u00f9 tardi sarebbero diventate la Repubblica Serba di Krajina, territorio confinante con la Bosnia ed Erzegovina, circa la questione della \"sovranit\u00e0 e autonomia\" dei serbi in Croazia. Si tratt\u00f2 di un tentativo di contrastare i cambiamenti introdotti con la costituzione. Il governo croato cerc\u00f2 di impedire il referendum inviando forze di polizia nelle zone popolate da serbi allo scopo soprattutto di sequestrare armi. Tra i vari incidenti, i serbi abitanti nelle regioni meridionali della Croazia, per la maggior parte nei dintorni di Knin, bloccarono le strade ai turisti in passaggio, diretti verso le varie destinazioni della Dalmazia. Gli incidenti sono noti come la \"Rivoluzione dei tronchi\". Anni dopo, nel corso del processo a Milan Marti\u0107, Milan Babi\u0107 avrebbe dichiarato che fu ingannato da Marti\u0107 per farlo aderire alla Rivoluzione dei tronchi e che l'intera guerra in Croazia fu responsabilit\u00e0 di Marti\u0107 e orchestrata da Belgrado. L'affermazione aveva riscontro in un'intervista a Marti\u0107 pubblicata nel 1991. Babi\u0107 conferm\u00f2 che nel luglio 1991 Milo\u0161evi\u0107 aveva assunto il controllo dell'esercito jugoslavo (JNA). Il governo croato rispose ai blocchi stradali inviando sul posto delle speciali unit\u00e0 di polizia con elicotteri, ma furono intercettati dai caccia della aeronautica militare jugoslava e obbligati a rientrare a Zagabria. I Serbi tagliarono alberi di pino o usarono bulldozer per bloccare le strade e isolare citt\u00e0 come Knin e Benkovac, situate nei pressi della costa adriatica. Il 18 agosto 1990, il giornale serbo \"Ve\u010dernje novosti\" afferm\u00f2 che circa \"\"due milioni di serbi sono pronti per andare in Croazia a combatter\"e\".\nImmediatamente dopo il referendum che sanc\u00ec l'indipendenza della Slovenia del 23 dicembre 1990 e dopo la nuova costituzione croata, l'esercito jugoslavo annunci\u00f2 che nel paese, la Jugoslavia, si sarebbe applicata una nuova dottrina militare. La dottrina precedente della \"difesa popolare\", nata all'epoca di Tito, in base alla quale ogni repubblica manteneva dei propri reparti della Forze di difesa territoriale, in croato \"Teritorijalna odbrana\" (TO), sarebbe da quel momento stata sostituita con un sistema di difesa controllato dal Centro della Federazione. Le repubbliche avrebbero perso il loro ruolo nel campo della difesa e le loro Forze di Difesa Territoriale, (TO), sarebbero state disarmate e subordinate al quartier generale della JNA di Belgrado. Nel caso delle forze di difesa in Croazia, la cosa aveva poco significato, in quanto la JNA aveva gi\u00e0 confiscato le armi nel maggio 1990, alla vigilia delle elezioni del parlamento croato. Venne pubblicato un ultimatum che richiedeva il disarmo e lo scioglimento delle forze militari considerate illegali dalle autorit\u00e0 jugoslave. Poich\u00e9 il testo originale dell'ultimatum non specificava quali forze erano considerate illegali, le autorit\u00e0 centrali jugoslave subito specificarono che la richiesta era pi\u00f9 precisamente diretta nei confronti delle forze armate ufficiali della Croazia. Le autorit\u00e0 croate si rifiutarono di obbedire all'ultimatum e l'esercito jugoslavo lo ritir\u00f2 sei giorni dopo la sua pubblicazione.\nCronologia della guerra.\n1991.\nPrimi scontri armati.\nL'odio etnico aument\u00f2 man mano che vari incidenti alimentarono la macchina della propaganda da entrambe le parti. Durante la sua testimonianza da dissidente presso l'ICTY, uno dei capi politici della Krajina, Milan Babi\u0107, dichiar\u00f2 che i serbi iniziarono ad utilizzare la forza per primi.\nI contrasti crebbero di intensit\u00e0 fino a diventare scontri armati nelle zone con popolazione a maggioranza serba. I serbi iniziarono una serie di attacchi alle unit\u00e0 di polizia croata a Pakrac, dove pi\u00f9 di 20 persone furono uccise prima della fine di aprile. Tra l'agosto del 1990 e l'aprile 1991, furono registrati quasi 200 attentati con bombe e mine e oltre 89 attacchi alle forze di polizia croate. Josip Jovi\u0107 fu il primo poliziotto ucciso dalle forze serbe nel corso dell'incidente dei Laghi di Plitvice avvenuto alla fine di marzo 1991. Nell'aprile 1991, i serbi in Croazia iniziarono le attivit\u00e0 mirate alla secessione dei territori dove abitavano. \u00c8 controverso stabilire quanto queste iniziative siano state frutto di spinte locali o quanto sia stato il coinvolgimento di governo serbo guidato da Milo\u0161evic, ma ad ogni modo, venne autoproclamata la Repubblica Serba di Krajina costituita da ogni territorio croato nel quale fosse presente una significativa quantit\u00e0 di popolazione di origine serba. Il governo croato interpret\u00f2 questa iniziativa come una ribellione.\nIl Ministero degli interni croato inizi\u00f2 ad armare un crescente numero di reparti speciali di polizia, in pratica costituendo un esercito vero e proprio. Il 9 aprile 1991, il presidente croato Tu\u0111man ordin\u00f2 che le forze speciali di polizia venissero rinominate \"Zbor Narodne Garde\" (\"Guardia Nazionale\"); questo atto segn\u00f2 l'inizio della creazione di forze armate separate per la Croazia. Le unit\u00e0 militari appena create furono presentate al pubblico in una parata e successivo passaggio in rassegna allo Stadio Kranj\u010devi\u0107eva di Zagabria il 28 maggio 1991.\nIl 15 maggio venne il turno di Stjepan Mesi\u0107, un croato, di ricoprire la carica di segretario a rotazione della presidenza della Jugoslavia. La Serbia, con il supporto del Kosovo, Montenegro e Vojvodina, i cui voti nell'ufficio di presidenza erano a quel tempo sotto controllo serbo, bloccarono la nomina, che comunque era da intendere principalmente come solo cerimoniale. Questa manovra politica, tecnicamente lasci\u00f2 la Jugoslavia senza un capo di stato e senza un comandante in capo delle forze armate. Due giorni dopo, un nuovo tentativo di votazione fall\u00ec. Ante Markovi\u0107, all'epoca primo ministro della Jugoslavia, propose la nomina di un comitato che avrebbe esercitato i poteri presidenziali. Non fu immediatamente chiaro chi dovevano essere i membri del comitato, a parte il ministro della difesa Veljko Kadijevi\u0107, n\u00e9 tantomeno chi avrebbe recitato il ruolo di comandante in capo della JNA. La proposta fu prontamente rigettata dalla Croazia come incostituzionale. La crisi fu risolta dopo sei settimane di stallo e fu eletto presidente Stipe Mesi\u0107, il primo non-comunista a diventare capo di stato della Jugoslavia dopo decenni. Nel frattempo, l'esercito federale, il JNA e le Forze territoriali di difesa, continuarono a essere diretti dalle autorit\u00e0 federali controllate da Milo\u0161evi\u0107. In alcune occasioni, le forze della JNA presero le parti dei serbi in Croazia. L'organizzazione Helsinki Watch ha riportato che autorit\u00e0 serbe di Krajina fecero passare per le armi i serbi che manifestarono il desiderio di trovare un accordo con i funzionari croati.\nLa dichiarazione di indipendenza.\nIl 19 maggio 1991 le autorit\u00e0 croate indissero un referendum per l'indipendenza nel quale era presente l'opzione di rimanere nella Jugoslavia, ma con legami meno stretti. Le autorit\u00e0 serbe fecero appelli per il boicottaggio della consultazione, che furono largamente seguiti dai serbi di Croazia. Il referendum pass\u00f2 con il 94% dei favorevoli. La Croazia dichiar\u00f2 la sua indipendenza e dissolse la sua \"razdru\u017eenje\", l'associazione con la Jugoslavia, il 25 giugno 1991. La Commissione europea esort\u00f2 le autorit\u00e0 croate a dichiarare una moratoria di tre mesi sulla decisione. La Croazia ader\u00ec all'invito e con gli accordi di Brioni congel\u00f2 la sua dichiarazione di indipendenza per tre mesi, il che diminu\u00ec un poco le tensioni.\nNel giugno e luglio del 1991, il breve conflitto armato in Slovenia noto come guerra dei dieci giorni, si concluse rapidamente e in modo sostanzialmente pacifico, in parte grazie anche alla omogeneit\u00e0 etnica degli abitanti della Slovenia. Venne rivelato in seguito che Slobodan Milo\u0161evic e Borisav Jovi\u0107, allora presidente della Jugoslavia, concepirono un piano per un attacco militare alla Slovenia, seguito da un ritiro. Jovic pubblic\u00f2 i suoi diari contenenti l'informazione e la conferm\u00f2 nella sua testimonianza al processo a Milo\u0161evic davanti al Tribunale penale internazionale per l'ex-Jugoslavia (ICTY). Nel corso della guerra in Slovenia, un gran numero di soldati croati e sloveni si rifiut\u00f2 di combattere e disert\u00f2 dalla JNA.\nEscalation del conflitto.\nNel mese di luglio, in un tentativo di salvare quanto rimaneva della Jugoslavia, le forze della JNA vennero coinvolte in operazioni in aree a predominanza croata. Nello stesso mese, le forze di difesa territoriali a guida serba iniziarono la loro avanzata verso le coste della Dalmazia con l'Operazione Coast-91. Per i primi di agosto, larghe parti della Banovina finirono sotto il controllo delle forze serbe.\nCon l'inizio delle operazioni militari in Croazia, i soldati di leva croati e un certo numero di serbi, cominciarono a disertare in massa l'Armata Popolare Jugoslava, in modo simile a quanto accaduto durante il conflitto in Slovenia. Albanesi e Macedoni iniziarono a cercare mezzi legali per lasciare l'esercito federale o svolgere il servizio militare obbligatorio in Macedonia; questi comportamenti omogeneizzarono ulteriormente la composizione etnica delle truppe JNA che stazionavano ai confini e nella Croazia.\nUn mese dopo la dichiarazione di indipendenza della Croazia, l'esercito jugoslavo e altre forze serbe avevano il controllo di poco meno di un terzo del territorio croato, per la maggior parte aree con una popolazione di etnia serba predominante. Le forze jugoslave e serbe erano superiori per equipaggiamenti e armi. La loro strategia in parte consisteva nel cannoneggiamento intensivo, talvolta senza tenere conto della presenza di civili. Con il procedere della guerra, le citt\u00e0 di Ragusa, Gospi\u0107, Sebenico, Zara, Karlovac, Sisak, Slavonski Brod, Osijek, Vinkovci e Vukovar finirono sotto attacco della forze jugoslave. Le Nazioni unite (UN) imposero un embargo sulle armi; ci\u00f2 non ebbe effetti significativi sulle forze serbe supportate dalla JNA, in quanto avevano gli arsenali federali a loro disposizione, ma l'embargo caus\u00f2 seri problemi al neo costituito esercito croato e il governo della Croazia avvi\u00f2 un contrabbando di armi attraverso le sue frontiere.\nNell'agosto 1991, la citt\u00e0 di confine di Vukovar fin\u00ec sotto attacco e inizi\u00f2 la Battaglia di Vukovar.\nLa Slavonia orientale fu fortemente impattata dal conflitto in questo periodo a cominciare dal massacro di Dalj dell'agosto 1991; il fronte si deline\u00f2 intorno a Osijek e Vinkovci in parallelo con l'accerchiamento di Vukovar.\nNel settembre, le truppe serbe accerchiarono completamente la citt\u00e0 di Vukovar. Le forze croate, compreso la 204ma Brigata Vukovar, si trincerarono in citt\u00e0 e mantennero le posizioni contro le unit\u00e0 corazzate e meccanizzate di \u00e9lite della JNA, e contro le unit\u00e0 paramilitari serbe. Alcuni civili di etnia croata avevano trovato riparo all'interno della citt\u00e0. Altri membri della popolazione civile abbandonarono la zona in massa. Il numero stimato delle vittime causate dall'assedio di Vukovar oscilla tra le 1798 e 5000 persone. Ulteriori 22\u00a0000 furono costretti ad abbandonare la citt\u00e0 immediatamente dopo che venne catturata.\nA Gospi\u0107, nella sola notte tra il 16 e 17 ottobre 1991, 150 civili serbi, tra cui 48 donne, vennero deportati verso una localit\u00e0 sconosciuta. Azioni del genere si ripercossero in altre citt\u00e0 come monito per i serbi a lasciare la Croazia. A Sisak furono giustiziati circa 100 civili serbi, a Osijek ne morirono circa un centinaio. Anche a Zagabria vennero prelevati con la forza circa 280 civili serbi, poi condotti a Pakrac e giustiziati.\nNel dicembre 1991, dopo una serie di \"cessate il fuoco\" non rispettati, l'ONU dispieg\u00f2 una forza di mantenimento della pace in alcune parti della Croazia detenute da serbi al fine di controllare il territorio ed imporre una tregua in attesa di una soluzione diplomatica.\n1992.\nNel gennaio 1992 scatt\u00f2 il ventunesimo cessate il fuoco sotto l'egida delle Nazioni Unite, prontamente disatteso il 7 gennaio dello stesso anno da un pilota dell'Esercito Popolare Jugoslavo (JNA), Emir \u0160i\u0161i\u0107, che abbatt\u00e9 un elicottero della Comunit\u00e0 europea in volo da Belgrado alla Croazia senza preavviso e senza motivazione; un secondo elicottero atterr\u00f2 immediatamente per scampare all'attacco. In tale occasione, l'eccidio di Podrute, morirono cinque osservatori dei quali quattro italiani ed un francese.\nLa Comunit\u00e0 europea intanto riconobbe la Croazia il 15 gennaio 1992, determinando la ritirata dello JNA dallo Stato, con la promessa per\u00f2 fatta ai serbi di Krajina di intervenire militarmente in caso di loro pericolo. Il mandato dell'UNPROFOR fu presto esteso a una zona che comprendeva gran parte della Krajina che non era stata inclusa nel primo accordo e la Croazia divenne membro delle Nazioni Unite il 22 maggio 1992. Nonostante ci\u00f2, la Repubblica Serba di Krajina mantenne le sue posizioni militari.\nIl conflitto in Croazia continu\u00f2, ma con un'intensit\u00e0 pi\u00f9 debole. Le forze armate croate eseguirono varie operazioni di piccole dimensioni che non furono fermate dalla presenza delle forze delle Nazioni Unite. Tali operazioni furono:\nCome ritorsione per queste azioni, la Repubblica Serba di Bosnia ed Erzegovina bombard\u00f2 alcune postazioni croate in Slavonia.\n1993.\nIn questa incursione sul territorio serbo nessun militare croato rimase ferito, mentre i villaggi di Divoselo, \u010citluk e Po\u010ditelj furono rasi al suolo. Dopo la cessazione delle ostilit\u00e0 venne firmato un nuovo accordo che portava la sacca di Medack sotto il pieno controllo delle Nazioni Unite. Mentre l'ONU occupava territorio in questione, un reparto canadese ebbe uno scontro a fuoco con un nucleo di militari croati.\nDopo l'operazione Medak Pocket l'esercito croato non inizi\u00f2 altre offensive per 12 mesi, rivolgendo piuttosto la sua attenzione alla Bosnia. Il Tribunale dell'Aja interrog\u00f2 gli ufficiali croati Janko Bobetko, Rahim Ademi e Mirko Norac con l'accusa di crimini di guerra durante queste azioni.\n1994.\nAlija Izetbegovi\u0107 (presidente bosniaco) e Franjo Tu\u0111man firmarono un accordo il 18 marzo a Washington relativo alla pacificazione e all'istituzione della Federazione Croato-Musulmana, dopo il conflitto croato-bosgnacco durato per pi\u00f9 di un anno nell'Erzegovina croata e nelle enclavi croate in Bosnia. La Croazia sigl\u00f2 l'accordo in un'ottica di preparazione per la lotta contro i serbi (soprattutto in Croazia).\nNel marzo 1994 le autorit\u00e0 della Krajina firmarono un accordo di cessate il fuoco. Verso la fine dell'anno l'esercito croato era pi\u00f9 volte intervenuto in Bosnia: dal 1\u00ba al 3 novembre in un'operazione vicino a e Cincar, e dal 29 novembre al 24 dicembre in un'operazione presso la Dinara di Livno. .\nDurante questo periodo ci fu il fallimento dei negoziati tra i governi della Croazia e della Repubblica Serba di Krajina, nonostante l'ONU si fosse posto come mediatore.\n1995.\nIl 1\u00ba maggio 1995 iniziava l'operazione Lampo, conclusasi due giorni dopo.\nAlle ore 5:30 i membri delle 3\u00ba e della 5\u00ba brigata e quelle della polizia speciale croata da tre direzioni si diressero verso il territorio che era controllato dai serbi. Nel pomeriggio del 2 maggio, quasi tutti i serbi furono espulsi e costretti ad arrendersi a Pakrac, mentre il giorno dopo arriv\u00f2 il cessate il fuoco. Tre mesi dopo le forze croate e bosniache unite occuparono le citt\u00e0 di importanza strategica in Bosnia che erano state precedentemente controllate dai serbi di Bosnia: Glamo\u010d, Grahovo e Drvar. Questo ridusse le linee di rifornimento dei serbi in Croazia e la citt\u00e0 di Knin rimase assediata su tre lati. L'operazione Tempesta ebbe inizio la mattina del 4 agosto, verso le 5:05: gli aerei croati bombardarono i radar serbi sul monte Pljesevica, e poi inizi\u00f2 un fuoco di artiglieria di massa su un fronte lungo 630\u00a0km.\nLa 4\u00ba e 7\u00ba brigate croate ruppero il fronte e catturarono Knin e il 5 agosto la maggior parte della Dalmazia. Al 6 agosto, le Brigate nere (unit\u00e0 speciali croate) avanzarono nel territorio intorno alla citt\u00e0 di Slunj (a Nord dei laghi di Plitvice) progredendo fino al confine con la Bosnia ed Erzegovina, dove si incontrarono con le forze bosgnacche dell'Armata della Repubblica di Bosnia ed Erzegovina nella parte occidentale della Bosanska Krajina, dove erano stati conquistati 13 comuni serbi. La sera del 7 agosto, l'operazione \u00e8 stata ufficialmente conclusa.\nImpatto e conseguenze.\nVittime e profughi.\nLa maggior parte delle fonti stima il numero totale delle morti per entrambi gli schieramenti attorno a 20.000. A detta del capo della commissione croata per le persone disperse, colonnello Ivan Gruji\u0107, la Croazia sub\u00ec 12.000 morti o dispersi, inclusi 6.788 soldati e 4.508 civili. Goldstein accenna a 13.583 morti o dispersi croati. Al 2010, la Croazia contava ancora 1.997 persone disperse. Al 2009, c'erano pi\u00f9 di 52.000 persone in Croazia classificate come disabili in seguito alla loro partecipazione al conflitto; Tale numero non include solamente le persone menomate dalle ferite, ma anche cittadini con problemi di salute cronici dovuti al conflitto, come diabete, cardiopatia e disturbo post traumatico da stress (quest'ultima malattia fu riscontrata nel 2010 in 32.000 persone).\nIn totale, la guerra caus\u00f2 500.000 tra rifugiati e deportati, la maggior parte dei quali dovuta alle offensive dello JNA del 1991 e 1992. Dai 196.000 ai 221.000 o ai 247.000 (al 1993) croati ed altre persone non serbe vennero sfollate dalla Krajina o dalle zone limitrofe. L'Organizzazione per la sicurezza e la cooperazione in Europa (OSCE) nel 2006 sostenne che i deportati furono 221.000, 218.000 dei quali poi tornati nelle loro case. Dal 1991, circa 150.000 croati provenienti dalla Repubblica Serba di Bosnia ed Erzegovina hanno ottenuto la cittadinanza croata, molti in seguito ad espulsioni forzate come quella occorsa nel villaggio di Hrtkovci.\nL'organizzazione non governativa verit\u00e0s, domiciliata a Belgrado, ha stilato una lista di 6.780 tra morti e dispersi della Krajina, di cui 4.324 militari e 2.344 civili. Gran parte di questi caddero uccisi o vennero dichiarati dispersi nel 1991 (2.442 persone) e nel 1995 (2.394 persone), con il numero di morti pi\u00f9 elevato nella Dalmazia settentrionale (1.632 persone). Lo JNA ha ufficialmente riconosciuto di aver avuto 1.279 morti nel corso della guerra. Tale numero sembra per\u00f2 inferiore alla realt\u00e0, dato che molte morti non sono state registrate.\nSecondo fonti serbe circa 120.000 serbi vennero deportati nel periodo 1991-1993 e 250.000 dopo l'operazione Tempesta. Molte fonti internazionali stimano il numero totale dei serbi deportati attorno a 300.000. Amnesty International ne cita per l'appunto 300.000 dal 1991 al 1995, 117.000 dei quali ufficialmente registrati e tornati a casa entro il 2005. Cifre simili si riscontrano anche nell'OSCE. Secondo l'UNHCR, nel 2008 erano ritornate in Croazia 125.000 persone, 55.000 delle quali per rimanervi stabilmente. Per fornire assistenza alle vittime della guerra, in Croazia sono sorte numerose associazioni non governative, la pi\u00f9 importante delle quali \u00e8 la HVIDRA\nDanni e perdite.\n\u00c8 stato stimato che buona parte del paese venne devastato, con una stima che valuta la distruzione dell'economia nazionale tra il 21 e il 25%. I danni alle infrastrutture sono valutati pari a 37\u00a0miliardi di dollari cui vanno sommate le perdite delle esportazioni e i costi collegati alla creazione di rifugiati. Il numero totale di morti tra le due parti \u00e8 stato intorno alle 20\u00a0000 vittime, e si sono creati profughi e rifugiati da entrambe le fazioni: croati principalmente all'inizio della guerra e serbi per la maggior parte verso la fine. Sebbene molte persone siano poi rientrate nei luoghi originari e la Croazia e la Serbia abbiano cooperato in modo conciliante a tutti i livelli, alcune dispute permangono a causa dei verdetti del Tribunale Internazionale per i crimini nella ex-Jugoslavia e le citazioni in giudizio generate da ognuna delle parti nei confronti dell'altra.\nCrimini di guerra.\nNel 2007, il Tribunale penale internazionale per l'ex-Jugoslavia (ICTY) ha emesso un verdetto di colpevolezza contro Milan Marti\u0107, uno dei leader serbi di Croazia, stabilendo che si era accordato con Slobodan Milo\u0161evi\u0107 e altri per creare \u00abuno Stato serbo unificato\u00bb. Nel 2011, l'ICTY ha stabilito che i generali croati Gotovina e Marka\u010d erano parte di un'organizzazione criminale tra militari e leader politici croati il cui scopo era espellere i serbi residenti nella regione della Krajina al di fuori della Croazia nell'agosto 1995 e ripopolare l'area con rifugiati di origine croata. Nel 2012 i due generali croati sono stati assolti nel processo d'appello dall'accusa di crimini di guerra.\nRuolo della Serbia.\nDurante la guerra.\nMentre Serbia e Croazia non si dichiararono mai guerra, la Serbia venne, direttamente ed indirettamente, coinvolta nel conflitto attraverso una serie di azioni determinate anche dal fatto che essa possedeva gran parte del materiale bellico dell'ex armata popolare jugoslava (JNA). A seguito dello sgretolarsi della Jugoslavia, la Serbia si trov\u00f2 con una forte manodopera e venne collegata alla guerra dal fatto che uomini serbi erano presenti nell'ex presidenza jugoslava e al ministero della difesa. La Serbia support\u00f2 nei fatti varie unit\u00e0 paramilitari formate da volontari serbi desiderosi di combattere in Croazia. Nonostante non si verificarono scontri nel suolo serbo e montenegrino, il coinvolgimento di entrambi nella guerra d'indipendenza croata \u00e8 evidente anche guardando ai campi di prigionia ospitati dai due stati, luoghi in cui vennero commessi vari crimini ai danni dei detenuti croati.\nIl processo a Milo\u0161evi\u0107 tenuto dal Tribunale penale internazionale per l'ex-Jugoslavia (ICTY) ha rivelato la presenza di numerosi documenti attestanti il coinvolgimento di Belgrado nelle guerre in Croazia e Bosnia. Le prove esposte al processo hanno mostrato in maniera chiara come la Serbia e la Repubblica Federale di Jugoslavia finanziarono il prosieguo della guerra in Croazia, fornendo inoltre armi e materiali a sostegno dei serbi residenti in Bosnia e Croazia e dimostrando altres\u00ec la messa in funzione di strutture amministrative per perseguire tali scopi. \u00c8 stato accertato che Belgrado contribu\u00ec, nel 1993 e in maniera segreta, a pi\u00f9 del 90% delle entrate presenti nel bilancio della Repubblica Serba di Krajina, la cui banca nazionale serv\u00ec come \"distaccamento\" della banca nazionale jugoslava, tanto che nel 1994 la moneta corrente jugoslava, della Krajina e della Repubblica Serba di Bosnia ed Erzegovina era la stessa (la manovra tra l'altro cre\u00f2 un'iperinflazione nella Jugoslavia). Altre prove hanno dimostrato che alcune branche del servizio contabile statale della Krajina vennero incamerate nel maggio 1991 nella controparte serba. Nel 1993 il Dipartimento di Stato degli Stati Uniti d'America riport\u00f2 che dopo le operazioni a Maslenica e nella sacca di Medak le autorit\u00e0 serbe dispiegarono varie unit\u00e0 di volontari nei territori croati occupati dai serbi per continuare i combattimenti. Un segretario di \u017deljko Ra\u017enatovi\u0107, militare serbo autore di numerosi crimini di guerra, testimoni\u00f2 che il suo leader prelevava denaro direttamente dalle casse della polizia segreta di Milo\u0161evi\u0107. L'influenza serba si estese anche alle negoziazioni tra Croazia e Krajina, con quest'ultimo paese che consult\u00f2 spesso Milo\u0161evi\u0107 prima di prendere una decisione, compresa quella di siglare l'accordo di Erdut.\nI mass media serbi vennero manipolati per infuocare il conflitto, inventandosi fatti o distorcendo informazioni per giustificare l'operato della Krajina o della JNA. Alcuni esempi sono la diffusione della notizia di civili serbi uccisi dalla polizia croata a Pakrac (eccidio mai avvenuto) e il divampare di incendi a Ragusa in seguito a bombardamenti di artiglieria JNA, mentre in realt\u00e0 i fuochi erano conseguenza di gomme bruciate dagli stessi croati.\nDopo la guerra.\nDopo l'accordo di Erdut che mise fine alla guerra d'indipendenza croata nel 1995, lentamente le relazioni tra Serbia e Croazia migliorarono, con l'avvio di contatti diplomatici nel 1996. La Croazia sporse denuncia contro la Repubblica Federale di Jugoslavia il 2 luglio 1999 appellandosi all'articolo IX della Convenzione sulla prevenzione e la repressione dei genocidi. La fine della Repubblica Federale di Jugoslavia seguita da Serbia e Montenegro, a sua volta scomparsa a favore delle indipendenti Serbia e Montenegro, ha identificato la Serbia come \"erede\" ufficiale della Jugoslavia, e come tale dovette difendersi dalle accuse della Croazia portate avanti dall'avvocato statunitense David B. Rivkin. La Serbia, a sua volta, accus\u00f2 di genocidio la Croazia il 4 gennaio 2010 denunciando scomparse, uccisioni, deportazioni ed azioni militari illegali, in piena prosecuzione dei genocidi in Jugoslavia durante la seconda guerra mondiale perpetrati dallo Stato Indipendente di Croazia.\nNel 2010 i rapporti tra i due stati migliorarono grazie ad un accordo su come gestire i vecchi campi di concentramento, alla visita del presidente croato Ivo Josipovi\u0107 a Belgrado e alla visita del presidente serbo Boris Tadi\u0107 a Zagabria e Vukovar. Proprio Tadi\u0107, nel corso del suo viaggio, espresse le scuse e il rammarico di tutto il suo paese per gli scontri degli anni precedenti, mentre Josipovi\u0107 auspic\u00f2, presso il monumento a ricordo del massacro di Ov\u010dara, che nessun crimine debba rimanere impunito.\nRuolo della comunit\u00e0 internazionale.\nIl conflitto si svilupp\u00f2 quando l'attenzione mondiale era incentrata nella guerra del Golfo in Iraq e nel crescente prezzo del petrolio, fenomeno accompagnato da una flessione della crescita economica mondiale. Allo stesso tempo crebbero nell'Occidente le correnti nazionaliste e in Russia prese sempre pi\u00f9 piede la politica del \"laissez-faire\". Nel 1989 la comunit\u00e0 internazionale assunse un atteggiamento amichevole verso il governo jugoslavo, con l'ONU che impose un embargo di armi a tutte le repubbliche separatiste jugoslave.\nAlla fine del 1991 il riconoscimento di Slovenia e Croazia, e di conseguenza lo status della Repubblica Socialista Federale di Jugoslavia, divent\u00f2, per gli Stati di tutto il mondo, una questione delicata. Stati di recente formazione come Lituania, Lettonia e Ucraina riconobbero l'indipendenza di Slovenia e Croazia, che a loro volta si erano riconosciuti l'un l'altro (la Citt\u00e0 del Vaticano riconobbe poi la sola Croazia cattolica). L'Islanda, il primo paese occidentale a riconoscere i due ex stati jugoslavi, si aggiunse ai Paesi Baltici il 19 dicembre 1991. A seguire, tra il 19 ed il 23 dicembre, si accodarono Germania, Svezia e Italia, mentre l'Unione europea riconobbe le due repubbliche il 15 gennaio 1992.\nEcco riassunta la posizione di quattro tra i pi\u00f9 influenti paesi del mondo:"}
{"id": "3253113", "revid": "827882", "url": "https://it.wikipedia.org/wiki?curid=3253113", "title": "Candid Dolphy", "text": "Candid Dolphy \u00e8 un album del musicista Jazz statunitense Eric Dolphy.\nRegistrazione e Formazione.\nRegistrazione 20 ottobre, 1960\nRegistrazione 2 febbraio, 1960\nRegistrazione 17 marzo 1961\nRegistrazione 4 aprile 1961\nStessa formazione dei due brani precedenti, ma con Ron Carter al Contrabbasso al posto di Art Davis\nNote.\nI brani e la loro sequenza sono tratti dall'LP del 1989 pubblicato da Phonoco Inrnational Ltd. \nI brani 1, 3, 4 e sono delle alternate take"}
{"id": "3253114", "revid": "110157", "url": "https://it.wikipedia.org/wiki?curid=3253114", "title": "Pinolina", "text": "Pinolina nota anche come \"pinealina, metossitriptolina 5-e 6-metossi-1 ,2,3,4-tetraidro-\u03b2-carboline o 6-MeO-THBC\", R-42. \u00e8 una beta-carbolina, ormone neurotrasmettitore presente nella ghiandola pineale durante il metabolismo della melatonina.\nL'attivit\u00e0 biologica di questa molecola \u00e8 di interesse come un potenziale radicale libero antiossidante, simile alla funzione della melatonina. \nLa pinolina agisce anche come un inibitore delle MAO (I-MAO).\nSi pensa che questo ormone giochi un ruolo fondamentale nelle esperienze dei sogni lucidi."}
{"id": "3253127", "revid": "287204", "url": "https://it.wikipedia.org/wiki?curid=3253127", "title": "Panic Park (Piccoli Brividi)", "text": "Panic Park \u00e8 il dodicesimo libro della serie \"Piccoli brividi Horrorland\" scritta dall'autore statunitense R.L.Stine.\nTrama.\nI sedici ragazzi scappati dal paese degli orrori si rifugiano a panic park credendo fosse pi\u00f9 sicuro... ma qui incontrano una strana figura a due facce... La Minaccia, che spiega quello che dovranno fare nel parco... fare arrivare il parcometro a 100 per permettere al parco di ritornare nel mondo reale visto che si era bloccato nel 1974 ed era finito in una dimensione parallela. La Minaccia dice ai ragazzi che Jillian e Jackson lavoravano per lui e li avevano traditi sin dal principio, e li cattura. Poi arriva Byron, che loro credevano amico, che dice di servire la Minaccia, i ragazzi sono terrorizzati. Le ombre della Minaccia mettono dei braccialetti sui polsi dei ragazzi che quando hanno paura lo fanno riscaldare, la Minaccia fa di tutto per far tornare il proprio parco nel mondo reale. Arrivati a 99 sul parcometro i cattivi di tutte le storie precedenti si alleano con i ragazzi e fanno vedere alla Minaccia che loro non hanno paura di lui... il parco si rimpicciolisce sempre di pi\u00f9 fino a sparire in un sonoro FLOP, i sedici ragazzi si ritrovano davanti a Horrorland e ognuno poi andr\u00e0 per la sua strada con la propria famiglia."}
{"id": "3253128", "revid": "149587", "url": "https://it.wikipedia.org/wiki?curid=3253128", "title": "Guerra in Croazia", "text": ""}
{"id": "3253132", "revid": "106908", "url": "https://it.wikipedia.org/wiki?curid=3253132", "title": "Tito Verginio Tricosto Rutilo", "text": "Biografia.\nTito Verginio apparteneva alla \"gens\" Verginia, una delle pi\u00f9 antiche \"gens\" patrizie dell'antica Roma i cui membri conosciuti sono vissuti nel primo periodo della Repubblica romana.\nFiglio di Proculo Verginio Tricosto Rutilo, console nel 486 a.C. e fratello di Aulo Verginio Tricosto Rutilo, console nel 476 a.C., venne eletto console nel 479 a.C. assieme a Cesone Fabio Vibulano, che era al suo terzo mandato. Tito venne inviato a combattere contro Veio ma, a causa della sua temerariet\u00e0, rischi\u00f2 la disfatta dell'esercito, salvato dall'intervento tempestivo di Cesone accorso in aiuto mentre era in guerra contro gli Equi che avevano attaccato i Latini, alleati di Roma.\nTito Verginio apparteneva al collegio degli auguri quando mor\u00ec nel 463 a.C., ucciso dalla pestilenza che aveva devastato Roma in quell'anno."}
{"id": "3253133", "revid": "6923", "url": "https://it.wikipedia.org/wiki?curid=3253133", "title": "Motopiana", "text": "La Motopiana, a volte anche scritto Moto Piana, \u00e8 stata una azienda italiana specializzata nella costruzione di motociclette attiva tra il 1923 e il 1930.\nStoria.\nNel 1911 il fiorentino Ettore Piana si iscrisse alla Coppa della Consuma dove riusc\u00ec a chiudere la gara al terzo posto. Nel 1914, insieme al fratello Aristide, conquist\u00f2 la cronoscalata della Consuma alla guida di un sidecar BAT.\nA Firenze, nel 1923, dopo la prima guerra mondiale, i fratelli Piana iniziarono a costruire in proprio dei telai ai quali applicarono sia i motori a quattro tempi Jap sia i motori a due tempi Villiers; inizi\u00f2 cos\u00ec la produzione delle biciclette a motore Piana. Sulla scia dell'esempio paterno anche i figli di Ettore, Aldo e Gualtiero, iniziarono l'attivit\u00e0 agonistica. Gualtiero vinse il Gran Premio di Brescia nel 1922 alla guida di una bicicletta a motore DKW mentre il fratello Aldo vinse, nello stesso 1922, la prima edizione della Coppa Ardenza.\nNel 1923 Gualtiero Piana si iscrisse al Raid Nord-Sud, che si correva da Milano a Napoli, su una motocicletta di 147\u00a0cm\u00b3 di loro completa costruzione. La corsa per\u00f2 non venne completata a causa dei numerosi problemi che ebbe il mezzo: la carburazione fu difettosa, si ruppe il serbatoio e infine si ruppe anche il fanale. Nonostante il pessimo esordio, l'anno seguente, Gualtiero si iscrisse nuovamente al Raid: stavolta era alla guida di una moto alla quale era stato applicato un motore Villiers di 250\u00a0cm\u00b3 e che gli permise di finire la gara all'ottavo posto assoluto.\nNel 1925 cominciano anche ad arrivare le vittorie, tutte nella classe 250\u00a0cm\u00b3. Aldo vince al Circuito della Val di Chiana mentre Gualtiero vince alla Coppa della Consuma e alla Milano-Napoli. Le vittorie conseguite portarono alla decisione di diventare un vero e proprio costruttore di motociclette.\nNel 1926 venne fondata la Societ\u00e0 Anonima Motopiana con sede a Firenze in via Campo d'Arrigo 102. La presidenza della societ\u00e0 fu data a Gastone Pinucci, presidente del Motoclub Firenze, il vicepresidente fu Ettore Piana mentre i due figli Aldo e Gualtiero furono i consiglieri. La produzione si concentr\u00f2 su moto da corsa e da turismo e, come molti altri costruttori dell'epoca, la Motopiana era una casa che realizzava i telai in proprio sui quali montava motori prodotti da altre case. Tra i primi modelli costruiti ci fu la S4 Standard che montava motori Villiers da 147\u00a0cm\u00b3 o da 250\u00a0cm\u00b3.. Il modello S5 montava invece motori Jap da 350\u00a0cm\u00b3, o da 500\u00a0cm\u00b3.. Un altro modello di quell'anno fu la bicicletta a motore M250 cmc. Oltre all'inizio della produzione, il 1926, fu un anno ricco di vittorie. Sulle Motopiana, oltre ai fratelli Aldo e Gualtiero, iniziarono a correre anche piloti esterni quali Luigi Nencioni e Mario Moradei. Il successo pi\u00f9 importante fu la vittoria della Coppa Costruttori 1926 messa in palio da Italo Balbo.\nNel 1927 le moto della casa fiorentina battono pi\u00f9 volte la casa motociclistica italiana allora dominate: la Moto Guzzi. Nella classe 250\u00a0cm\u00b3 le Motopiana vincono al Circuito di Montenero con alla guida Gualtiero Piana, al Circuito dei Monti Peloritani con alla guida Nello Benelli e al Circuito di La Spezia condotte da Mario Moradei. Nello stesso anno Gualtiero Piana progetta il suo primo motore. Partendo dalla sua conoscenza dei motori inglesi, Gualtiero, realizza un motore semplice e pratico, che viene giudicato adatto anche per andare nelle mani di chi non ha grandi capacit\u00e0 motociclistiche.\nLa moto su cui viene installato \u00e8 la Motopiana tipo M Standard 250: motore a quattro tempi con valvole laterali di 248\u00a0cm\u00b3 di cilindrata, cambio a tre velocit\u00e0 e una potenza di 6,5 HP. Uno dei grandi problemi dei motori dell'epoca era il raffreddamento ma Gualtiero dimostr\u00f2 che il suo era affidabile anche su quel versante: per dimostrarlo percorse i 15 chilometri della salita della Consuma in prima marcia e andando il pi\u00f9 piano possibile. Arriv\u00f2 in vetta in due ore senza subire il minimo problema.\nNel 1928 la moto con motore Motopiana riscosse un buon successo ma nonostante ci\u00f2 la casa continu\u00f2 ad usare i motori inglesi per le cilindrate diverse dalla 250\u00a0cm\u00b3.. Tra i diversi successi in gare del 1928 va segnalata la vittoria nella classe 250\u00a0cm\u00b3 nel Circuito del Lario, in quella che era la tana della Moto Guzzi.\nNel 1929 la crisi. La crisi fu sia di risultati in gara dove raccolse pochi allori ma soprattutto la crisi economica mondiale caus\u00f2 alla casa fiorentina un vero tracollo di vendite. La storia della Motopiana termina il 29 novembre 1930 con il fallimento dell'impresa.\nMotopiana oggi.\nLe Motopiana sopravvissute sono soltanto sei. Una 350\u00a0cm\u00b3. \u00e8 esposta la Museo di Rimini mentre le altre sono in mano a collezionisti privati residenti tra le province di Firenze e Siena."}
{"id": "3253140", "revid": "2166030", "url": "https://it.wikipedia.org/wiki?curid=3253140", "title": "Moschea di Fatih", "text": "La moschea di Fatih (in lingua turca Fatih Camii, dove \"Fatih\" - il conquistatore - \u00e8 il \"laqab\" di Maometto II) \u00e8 una moschea ottomana ubicata nel quartiere di Fatih a Istanbul, in Turchia. Ricostruita dopo essere stata distrutta da un terremoto nel 1766, essa \u00e8 la prima grande architettura turco-islamica a Istanbul e ha rappresentato una tappa importante nello sviluppo dell'architettura ottomana.\nStoria.\nLa moschea di Fatih era un complesso di edifici religiosi e civili, senza precedenti, costruito ad Istanbul nel periodo 1463-1470 per ordine di Fatih Sultan Mehmed, sul sito della chiesa bizantina dei Santi Apostoli, che era in rovina dai tempi della quarta crociata, e che venne definitivamente demolita nel 1462. Essa venne progettata dall'architetto reale Atik Sinan. La moschea Fatih fu il primo progetto monumentale della tradizione architettonica dell'Impero Ottomano.\nIl complesso originario comprendeva una serie di edifici (K\u00fclliye) ben pianificata costruito intorno alla moschea. Essi comprendevano otto medrese, biblioteca, ospedale (\"dar\u00fc\u015f\u015fifa\"), ospizio, caravanserraglio, mercato, hammam, scuola primaria e cucina pubblica (\"imaret\") che serviva per preparare cibo per i poveri. Varie t\u00fcrbe vennero aggiunte in epoche successive. Il complesso originario copriva una zona di quasi 325 metri di lato, si estendeva lungo il lato di Fevzi Pasci\u00e0 Caddesi prospiciente il Corno d'Oro.\nLa moschea originaria venne gravemente danneggiata nel 1509 dal terremoto che colpi' Istanbul in quell'anno. Dopo essere stata riparata venne poi nuovamente danneggiata dai terremoti del 1557 e 1754 e riparata ancora una volta. Venne poi completamente distrutta dal grande terremoto del 22 maggio 1766 quando la cupola principale croll\u00f2 e le mura furono irrimediabilmente danneggiate. La moschea attuale (progettata in forma completamente diversa) venne completata nel 1771 sotto il sultano Mustafa III dall'architetto Mimar Mehmet Tahir.\nArchitettura.\nEsterno.\nLa prima moschea dedicata a Fatih aveva una cupola centrale supportata da una singola semi-cupola dello stesso diametro e sospesa su quattro archi; la sua cupola era di 26 m. di diametro.\nLa seconda (1771) costruita dal sultano Mustafa III dopo il terremoto del 1766, fu costruita a pianta quadrata. Ha una cupola centrale sostenuta da quattro semi-cupole.\nIl portale d'ingresso al cortile principale e, in minor parte, i minareti residuano dalla costruzione originale, mentre il resto della costruzione del 1771 venne ricostruito in stile barocco.\nInterno.\nL'interno attuale della moschea di Fatih \u00e8 essenzialmente una copia dei disegni precedenti di Sin\u0101n riutilizzati pi\u00f9 volte da lui stesso e dai suoi successori in tutta Istanbul (questa tecnica \u00e8 emulativa di Santa Sofia). La cupola del diametro di 26 metri \u00e8 sostenuta da quattro semi-cupole, una su ogni asse, sostenute da quattro colonne di marmo di grandi dimensioni. Ci sono due minareti, ciascuno con gallerie gemelle. Le iscrizioni calligrafiche all'interno della moschea e il minbar mostrano un'influenza barocca, ma le piastrelle bianche sono di qualit\u00e0 inferiore in confronto a quelle di \u0130znik presenti, ad esempio, nella moschea di Rustem Pasha. Il mi\u1e25r\u0101b risale alla costruzione originale.\nComplesso.\nCome altre moschee imperiali di Istanbul, la moschea di Fatih venne progettata come parte di un \"kulliye\", o complesso con le strutture adiacenti a servizio sia di esigenze religiose che culturali.\nA nord ed a sud della moschea vi sono otto grandi medrese, quattro per ogni lato. Questi edifici sono simmetrici, e ciascuno contiene 18 celle per gli studenti (ogni alloggio per quattro giovani) ed un \"dershane\". Dietro ad ognuna vi era un annesso, grande circa la met\u00e0 della stessa medresa, tutti distrutti a seguito della costruzione di alcune strade. Le medrese ospitavano circa un migliaio di studenti, il che rendeva il complesso simile a una grande universit\u00e0.\nL'ospizio (\"taphane\") \u00e8 al di fuori della moschea a sud-est del recinto. L'edificio ha uno splendido cortile contornato da 16 colonne di granito, che vennero probabilmente recuperate dalla chiesa dei Santi Apostoli. Di fronte all'ospizio \u00e8 la grande t\u00fcrbe della madre del sultano Mahmud II, Naksh-i Dil.\nNel cimitero della \"qibla\" dietro la moschea sono le \"t\u00fcrbe\" del sultano Mehmet II e di sua moglie Gulbahar Hatun. Entrambe sono state ricostruite dopo il terremoto. La \"turbe\" del Conquistatore \u00e8 di stile barocco con un interno riccamente decorato. Quella di Gulbahar \u00e8 semplice, con linee classiche, e potrebbe essere molto simile all'originale. Inoltre il cimitero ha un gran numero di tombe appartenenti a funzionari di Stato, tra cui Osman Nuri Pasci\u00e0.\nSulla qibla a lato della moschea, ad esso collegata, \u00e8 una biblioteca a cupola che \u00e8 stata costruita nel 1724. Una delle sue porte si apre sulla strada, mentre altre due danno sul cortile interno della moschea. La biblioteca \u00e8 attualmente in restauro, ed i libri sono ospitati al momento dalla Biblioteca Suleymaniye.\nIl caravanserraglio del complesso venne restaurato negli anni 1980 e da allora ospita negozi. L'ospedale, il mercato, le cucine e l'hammam non esistono pi\u00f9."}
{"id": "3253145", "revid": "640277", "url": "https://it.wikipedia.org/wiki?curid=3253145", "title": "Osservatorio Vera C. Rubin", "text": "L'Osservatorio Vera C. Rubin (anche noto come Osservatorio Vera Rubin o Osservatorio Rubin, precedentemente chiamato \"Large Synoptic Survey Telescope,\" o LSST), intitolato alla nota astronoma statunitense Vera Rubin, \u00e8 un progetto di telescopio riflettore in grado di effettuare una campagna osservativa (chiamata Legacy Survey of Space and Time, o LSST) fotografando l'intera volta celeste notturna dell'emisfero australe visibile dal settentrione del Cile nel corso di 10 anni, fornendo dettagliatissime informazioni del cielo notturno non soltanto nello spazio ma anche nel tempo. I lavori sono iniziati ufficialmente il 14 aprile 2015 con la posa cerimoniale della prima pietra e dovrebbero terminare nel 2022 con piena operativit\u00e0 nel 2023.\nEtimologia del nome.\nA giugno 2019 \u00e8 stato presentato al congresso statunitense un disegno di legge (HR3196) bipartisan da Eddie Bernice Johnson, presidente del Comitato scientifico della Camera e da Jenniffer Gonz\u00e1lez, delegata per Porto Rico, per intitolare l'osservatorio all'astronoma Vera Rubin. L'ufficialit\u00e0 del nome, \"Vera Rubin Observatory\", \u00e8 stata confermata il 6 gennaio 2020 alla 235\u00aa riunione dell'American Astronomical Society.\nLa componente ottica dell'osservatorio, cio\u00e8 il solo telescopio da 8,4 metri, \u00e8 chiamato \"Simonyi Survey Telescope\", titolato ad uno dei maggiori finanziatori privati del progetto, Charles Simonyi che mediante la propria fondazione filantropica in collaborazione con la moglie Lisa ha dispensato finanziamenti a numerose organizzazioni.\nIl termine \"sinottico\", usato nella versione precedente del nome LSST, \u00e8 un aggettivo proveniente dalla stessa radice di \"sinossi\", e significa \"veduta d'insieme\", oppure \"relativo a storie o dati ottenuti quasi simultaneamente su di un'ampia area.\" \nLocalizzazione.\nL'Osservatorio Rubin \u00e8 in costruzione sul Cerro Pach\u00f3n, una montagna alta 2682 metri nella regione di Coquimbo, nel nord del Cile, andando a fare parte dell'osservatorio di Cerro Tololo, che comprende gi\u00e0 il Gemini South ed il Southern Astrophysical Research Telescope.\nCaratteristiche.\nIl progetto dell'Osservatorio Rubin \u00e8 attualmente unico tra i maggiori telescopi (specchi primari della classe degli 8 metri) perch\u00e9 possiede un ampio campo di vista: 3.5 gradi di diametro, l'equivalente di 9.6 gradi quadrati. A confronto, sia il Sole che la Luna, visti dalla Terra, sono ampi 0.5 gradi, pari a 0.2 gradi quadrati. Combinando questo fatto con la sua grande apertura (e dunque la grande capacit\u00e0 di raccogliere la luce), questi aspetti tecnici si combinano fornendo una etendue eccezionale, fino a 319 m\u00b2 per grado\u00b2.\nSpecchi.\nPer ottenere un campo visuale cos\u00ec ampio e senza distorsioni esso necessita di tre specchi, rispetto ai due specchi parabolici utilizzati da quasi tutti i maggiori telescopi esistenti: lo specchio primario avr\u00e0 un diametro di 8.4 metri, lo specchio secondario avr\u00e0 un diametro di 3.4 metri, e lo specchio terziario, che si trova dietro al foro del primario, avr\u00e0 un diametro di 5.0 metri. Il foro ridurr\u00e0 la quantit\u00e0 di luce raccolta dallo specchio primario fino a 35 m\u00b2, equivalenti ad un cerchio con un diametro di 6.75 m. (Moltiplicando questo per il campo visuale si produrr\u00e0 una \"etendue\" di 336 m\u00b2 grado\u00b2; ma l'attuale figura \u00e8 stata ridotta dalla vignettatura.)\nGli specchi primario e terziario sono unit\u00e0 monolitiche. La costruzione dello stampo inizi\u00f2 nel novembre del 2007 nel \"Mirror Lab\" dell'Osservatorio Steward dell'Universit\u00e0 dell'Arizona, la fusione dello specchio inizi\u00f2 nel marzo del 2008, e il fuoco dello specchio venne dichiarato \"perfetto\" nel settembre del 2008.\nI rilevatori digitali della camera formano una superficie ad antenna parabolica da 3,2 gigapixel (\"prime focus\"). La camera digitale eseguir\u00e0 un'esposizione della durata di 15 secondi ogni 20 secondi.\nPotenza di calcolo e gestione dei dati.\nLa camera digitale, del peso di circa tre tonnellate dovrebbe ottenere 15 terabyte di dati grezzi per notte, pi\u00f9 di 200.000 immagini all'anno (per un totale di 30 petabyte per un arco di lavoro di dieci anni. Si ritiene che la gestione e l'efficace data mining dell'enorme mole di dati prodotta dal telescopio dell'Osservatorio Rubin sia la parte tecnicamente pi\u00f9 difficile del progetto. Le richieste iniziali di potenza di elaborazione dei computer necessari (per compiti di registrazione d'immagini e di confronto di aree simili in diversi tempi), vengono stimate pari a 100 teraflops di potenza computazionale e a 15 petabyte di capacit\u00e0 di immagazzinamento, con un aumento progressivo man mano che il progetto accumuler\u00e0 ulteriori dati. A dicembre 2020 il direttivo dell'osservatorio e Google hanno formalizzato un accordo triennale in base al quale i dati acquisiti durante la fase di Verifica Scientifica (Science Verification) verranno temporaneamente ospitati sulla piattaforma cloud di Google.\nAuxiliary Telescope.\nFa parte del complesso anche un telescopio ausiliario originariamente chiamato Calypso e situato sul lato ovest dell'osservatorio di Kitt Peak. Il telescopio era stato costruito per intenzione di Edgar O. Smith con l'intento di creare immagini piuttosto nitide ed era l'unico di costruzione privata nell'osservatorio. Nel 2008, per\u00f2, Smith l'ha donato all'associazione LSST, venendo disinstallato nel maggio 2014 e lasciato sotto il National Optical Astronomy Observatory, per poi essere trasferito al Cerro Pach\u00f3n nel 2017. Nella nuova ubicazione \u00e8 situato ad un centinaio di metri dal telescopio principale e nella prima met\u00e0 del 2019 sono stati completati con successo dei test sulla corretta installazione di sistemi software e hardware montati su di esso.\nL'Auxiliary Telescope (chiamato anche \"AuxTel\") \u00e8 retto da una montatura a forcella e dispone di uno specchio primario del diametro di 1,2\u00a0m. Per l'Osservatorio Rubin, questo telescopio ha assunto la funzione di misurare la trasmissione atmosferica, ovvero come la luce attraversa l'atmosfera. Dato infatti che determinate molecole, come l'ozono o l'acqua, portano a dispersioni o assorbimenti della luce e, di conseguenza, a distorsioni delle immagini, le misurazioni di AuxTel servono al telescopio principale per le successive correzioni.\nFinanziatori.\nL'Osservatorio Vera Rubin \u00e8 un progetto federale della National Science Foundation (NSF) e del Dipartimento dell'Energia (DOE) degli Stati Uniti, in collaborazione con il Cile, paese dove si trova l'osservatorio. La NSF \u00e8 l'agenzia federale principale che fornisce la maggior parte dei finanziamenti per la costruzione. Oltre ai finanziamenti NSF e DOE, una parte dei costi di costruzione \u00e8 stata supportata da investitori privati tramite la LSST Corporation. Il costo del progetto \u00e8 pari a circa 473 milioni di dollari.\nNel gennaio del 2008, i magnati miliardari del software Charles Simonyi e Bill Gates hanno donato rispettivamente 20 milioni e 10 milioni di dollari al progetto LSST. Ha donato fondi anche Eric Schmidt (CEO di Google).\nObiettivi scientifici.\nGli obiettivi scientifici particolari dell'Osservatorio Rubin includono:\nSi spera anche che l'enorme mole di dati possa portare ad inaspettate scoperte addizionali grazie alla casualit\u00e0.\nAstroinformatica.\nParte della mole dei dati provenienti dall'Osservatorio Rubin (fino a 30\u00a0Terabyte per notte) verr\u00e0 resa disponibile in rete da Google come una mappa del cielo notturna, interattiva e costantemente aggiornata."}
{"id": "3253156", "revid": "729019", "url": "https://it.wikipedia.org/wiki?curid=3253156", "title": "Pallavolo maschile ai XIII Giochi dei piccoli stati d'Europa", "text": "L'XII campionato di pallavolo maschile ai Giochi dei piccoli stati d'Europa si \u00e8 svolto dal 2 al 6 giugno 2009 a Nicosia, a Cipro, durante i XIII Giochi dei piccoli stati d'Europa. Al torneo hanno partecipato 5 squadre nazionali europee di stati con meno di un milione di abitanti e la vittoria finale \u00e8 andata per la nona volta, la quarta consecutiva, a Cipro.\nPodio.\nCampione.\nCipro(Nono titolo)\nSecondo posto.\nAndorra\nTerzo posto.\nIslanda"}
{"id": "3253157", "revid": "729019", "url": "https://it.wikipedia.org/wiki?curid=3253157", "title": "Sikorsky Ilya Muromets", "text": "L'Ilya Muromets (in alfabeto cirillico \u0418\u043b\u044c\u044f \u041c\u0443\u0440\u043e\u043c\u0435\u0446), disegnato all'inizio degli anni dieci dal progettista russo Igor Sikorsky, fu tra i primi aeroplani quadrimotori della storia. Entrato in servizio con le forze armate russe fin dall'inizio della prima guerra mondiale, fu uno dei primi biplani da bombardamento di grandi dimensioni capaci di portare grandi quantit\u00e0 di bombe su distanze strategiche.\nStoria del progetto.\nPrima di emigrare negli Stati Uniti d'America e dedicarsi interamente alla produzione di elicotteri, il tecnico russo Igor Sikorsky faceva parte di una delle pi\u00f9 importanti industrie russe, la RBVZ (\u0420\u0411\u0432\u0437 \u0420\u0443\u0441\u0441\u043a\u043e-\u0411\u0430\u043b\u0442\u0438\u0439\u0441\u043a\u0438\u0439 \u0432\u0430\u0433\u043e\u043d\u043d\u044b\u0439 \u0437\u0430\u0432\u043e\u0434, traslitterato \"Russko-Baltysky Vagonny Zavod\", Officine ferroviarie russo-baltiche) con sede a San Pietroburgo. Da capo della sezione aeronautica dell'azienda, inizi\u00f2 nel 1912 a lavorare al progetto di un aeroplano plurimotore di grandi dimensioni, che fosse capace di trasportare una dozzina di passeggeri in condizioni confortevoli su lunghe distanze. A quell'epoca, esistevano seri dubbi sul fatto che aeroplani di dimensioni superiori a una quindicina di metri potessero sollevarsi dal suolo, ed essere sicuri in caso di guasti \"asimmetrici\" ai motori.\nNel maggio del 1913, per\u00f2, il prototipo denominato Bolshoi Baltisky (\"Grande Baltico\") comp\u00ec un volo di dieci minuti che fug\u00f2 tutti i dubbi di quel genere; il quadrimotore aveva un'apertura alare di 27,5 metri, e pesava circa due tonnellate.\nIl modello dimostr\u00f2 buone caratteristiche di volo in una serie di prove. Quando i motori, che inizialmente erano accoppiati in due gondole in configurazione traente-spingente, vennero separati, le prestazioni migliorarono ulteriormente: il risultato di questa modifica venne chiamato Russky Vityaz (\"Cavaliere Russo\"), ma \u00e8 noto anche come \"Le Grand\".\nSull'onda del successo di questi modelli di prova, Sikorsky intraprese la progettazione di un nuovo, vero e proprio aereo da trasporto di dimensioni ancora maggiori e dotato di migliore comfort, che potesse poi essere adattato a esigenze militari.\nDopo un primo insuccesso l'11 dicembre, nel gennaio del 1914 il primo Ilya Muromets, chiamato cos\u00ec da un eroe della mitologia russa, si sollev\u00f2 felicemente dal suolo, e intraprese con pieno successo una serie di voli di prova. Questo aereo, equipaggiato per il trasporto passeggeri con tutti i comfort, fu il primo dotato di una toilette di bordo.\nTecnica.\nLa struttura complessiva dell'Ilya Muromets era simile a quella dei tradizionali biplani a fusoliera dell'epoca, di cui era quasi una versione pantografata. La fusoliera era lunga e sottile, basata su una struttura lignea rivestita in tela nella parte posteriore e in legno in quella anteriore; nella parte frontale era situata la cabina di pilotaggio ampiamente sfinestrata a comandi singoli (salvo nel tipo del 1913, in cui erano doppi), nonch\u00e9 il locale destinato alle installazioni difensive e, dal tipo V in poi, la stiva per le bombe trasportate internamente; la parte posteriore della fusoliera poteva essere percorsa da un uomo sdraiato su un carrellino per raggiungere la postazione difensiva di coda, nelle versioni che ne erano dotate. Si poteva uscire dalla cabina per effettuare piccoli interventi sui motori, o (nei primi esemplari) per raggiungere la balconata frontale o quella dorsale. Nel tipo E, il pavimento della cabina di pilotaggio era dotato di una blindatura spessa 10 millimetri, cos\u00ec come gli schienali dei sedili dei piloti.\nPer quanto riguarda la velatura, l'ala superiore aveva apertura e corda alare apprezzabilmente maggiori di quella inferiore, e le sue estremit\u00e0 alari erano leggermente inclinate verso l'alto, creando un piccolo diedro. Gli alettoni erano situati solo sull'ala superiore, erano lievemente svergolati verso l'alto e sporgevano oltre il bordo d'uscita.\nL'impennaggio orizzontale era molto ampio, ed era di tipo portante per garantire la stabilit\u00e0 in tutte le condizioni di carico; la superficie di controllo orizzontale era divisa in due parti. La maggior parte delle versioni aveva un unico piano verticale interamente mobile, a cui si aggiungevano due piccole superfici verticali fisse disposte ai suoi lati.\nIl carrello d'atterraggio era composto da quattro pattini a cui venivano fissati alternativamente degli sci o delle ruote, a seconda della stagione. L'elemento di coda era spesso costituito da due piccoli pattini paralleli.\nL'apparato motopropulsore sub\u00ec una grandissima quantit\u00e0 di variazioni nel corso dell'evoluzione dell'Ilya Muromets, ma fu sempre composto da quattro motori in linea o a V raffreddati a liquido. Le principali varianti riguardarono il fatto che i motori fossero disposti in quattro installazioni separate, oppure in due coppie, all'interno di ciascuna delle quali uno era dotato di un'elica spingente e l'altro di una traente.\nImpiego operativo.\nNel giugno 1914, l'Ilya Muromets inizi\u00f2 ad essere sottoposto a una serie di test da parte dell'Imperatorskij voenno-vozdu\u0161nyj flot, la componente aerea dell'Esercito imperiale russo. Il 4 giugno raggiunse i 2000 m con a bordo nove passeggeri, e il 30 part\u00ec per uno spettacolare volo da San Pietroburgo a Kiev e ritorno, che port\u00f2 a termine con successo percorrendo 2600\u00a0km in un totale di 26 ore.\nSoddisfatto da queste dimostrazioni del valore dell'aeroplano, l'alto comando russo ordin\u00f2, il 26 agosto 1914, che i primi due I.M. raggiungessero i reparti al fronte. In quel contesto, ulteriori prove risultarono invece deludenti, ma la ditta di Sikorsky riusc\u00ec a dimostrare che ci\u00f2 era dovuto alla scarsa preparazione degli equipaggi rispetto al pilotaggio di macchine cos\u00ec gigantesche; fu cos\u00ec formato un reparto nel quale riunire tutti gli Ilya Muromets, con piloti e tecnici della RBVZ, per un ciclo di addestramento approfondito degli equipaggi. Il 10 dicembre nacque quindi il reparto speciale EVK (\"Eskadra Vozdu\u0161nich Korabl'ei\", squadra delle navi volanti), comandata dallo stesso presidente dell'RBVZ, M.V. \u0160idlovski, un ufficiale di marina a riposo.\nA partire dal febbraio 1915 vennero effettuate missioni di ricognizione e bombardamento strategico nel raggio di 130\u00a0km dalla base a Yabanna, presso Varsavia. Per l'estate di quell'anno la validit\u00e0 del gigante di Sikorsky era ormai affermata, e l'Ilya Muromets inizi\u00f2 a operare sugli obiettivi importanti in formazioni di pi\u00f9 velivoli alla volta.\nContemporaneamente, le sue capacit\u00e0 di autodifesa vennero migliorate con l'aggiunta di altre mitragliatrici brandeggiabili. Le possibilit\u00e0 della caccia nemica di contrastare gli I.M. furono sempre ridottissime: la prima intercettazione riuscita, il 6 luglio, si risolse nell'abbattimento di due caccia tedeschi senza perdite russe.\nL'efficacia (offensiva e difensiva) dell'Ilya Muromets continu\u00f2 a migliorare: per la fine del 1915, l'EVK aveva effettuato oltre 100 missioni in cui erano stati sganciati 20\u00a0000\u00a0kg di bombe, senza subire nessuna perdita; e nel 1916 l'attivit\u00e0 si intensific\u00f2 ulteriormente.\nIn totale, in tre anni di attivit\u00e0, i quadrimotori di Sikorsky portarono a termine pi\u00f9 di 450 azioni, lanciando complessivamente 65 tonnellate di bombe. Su un'ottantina che ne vennero costruiti, solo tre velivoli andarono persi a causa del fuoco nemico, e altri due andarono distrutti per cause tecniche.\nDopo l'armistizio del 1917, alcuni esemplari di I.M. caddero in mano dei tedeschi, una trentina andarono distrutti, e pochi altri vennero impiegati dalla nascente aeronautica sovietica, in seno alla quale compirono diverse azioni militari. Tra il 1921 e il 1922, uno o pi\u00f9 Ilya Muromets furono impiegati per il trasporto passeggeri su due linee aeree sperimentali, Mosca-Sebastopoli e Serapyl'-Ekaterinburg, tornando quindi al loro ruolo originario di aerei di linea."}
{"id": "3253158", "revid": "1543377", "url": "https://it.wikipedia.org/wiki?curid=3253158", "title": "Wilson de Souza Mendon\u00e7a", "text": "Carriera.\nAttivo a livello statale dal 1993, dallo stesso anno ha diretto in S\u00e9rie A. \u00c8 stato affiliato sia alla CBF che alla Federazione Pernambucana. Ha poi diretto la finale della Coppa del Brasile 1997, nonch\u00e9 quelle del 2002, 2004 e 2005. Tra i suoi risultati pi\u00f9 rilevanti negli incontri internazionali si annoverano la presenza in nove edizioni della Copa Libertadores e la direzione della finale di Coppa Mercosur 1999. Ha partecipato alle qualificazioni al campionato mondiale di calcio 1998, 2002 e 2006 per la CONMEBOL, arbitrando nove partite. Tra le presenze nelle competizioni per squadre nazionali vi sono quella al Campionato sudamericano di calcio Under-20 1997, alla CONCACAF Gold Cup 1998, alla Copa Am\u00e9rica 1999, al Campionato sudamericano di calcio Under-20 2003 e al ."}
{"id": "3253159", "revid": "118543132", "url": "https://it.wikipedia.org/wiki?curid=3253159", "title": "Nemesi (D\u00fcrer)", "text": "La Nemesi o Grande Fortuna \u00e8 un'incisione (33,2 x 23,2 cm) di Albrecht D\u00fcrer, databile al 1502 circa e conservata, tra le migliori copie esistenti, nella Staatliche Kunsthalle di Karlsruhe e nel Museo archeologico Villa Pisani Dossi di Corbetta (Milano).\nDescrizione e stile.\nIl soggetto dell'opera deriva dal poema latino \"Manto\" di Angelo Poliziano, che era comparso a stampa a Milano nel 1499. La dea del destino, cos\u00ec come l'aveva descritta il poeta fiorentino, \u00e8 una commistione tra la romana Fortuna e la greca Nemesi, divinit\u00e0 della vendetta. \nNell'incisione di D\u00fcrer, \u00e8 una figura femminile possente, nuda e alata, che, posta su un globo, si muove sospesa tra le nubi, sovrastando un ampio paesaggio vallivo, da alcuni identificato come la localit\u00e0 di Chiusa vicino a Bolzano. \nLe inconsuete proporzioni dimostrano un tentativo di usare il canone di Vitruvio: gli altri suoi nudi femminili dimostrano che egli adott\u00f2 intenzionalmente questo corpo di forme pesanti e non belle, che rispecchiasse la fatidica gravit\u00e0 del suo dominio, cosicch\u00e9 sotto il suo peso i lembi delle nuvole cedono."}
{"id": "3253168", "revid": "963244", "url": "https://it.wikipedia.org/wiki?curid=3253168", "title": "Sant'Eustachio (D\u00fcrer)", "text": "Sant'Eustachio \u00e8 un'incisione (35,5x25,9 cm) di Albrecht D\u00fcrer, databile al 1501 circa. Delle varie copie superstiti, una delle migliori si trova nel Fogg Art Museum di Cambridge (Massachusetts).\nDescrizione e stile.\nSant'Eustachio fu un soldato romano che, secondo la leggenda, durante una battuta di caccia in un bosco ebbe la visione di un crocifisso tra le corna di un cervo a cui stava dando la caccia. D\u00fcrer lo rappresent\u00f2 come un cavaliere che, colpito dall'improvvisa visione del cervo in secondo piano, si inginocchia stupefatto lasciando temporaneamente il cavallo e i levrieri liberi, che occupano il primo piano. Lo spostamento dell'azione principale in secondo piano conduce l'occhio dello spettatore in profondit\u00e0, attraverso gli alberi (descritti cos\u00ec realisticamente), fino al castello sulla rocca che domina il paesaggio. \nLa composizione \u00e8 estremamente ricca di particolari disseminati nel paesaggio, riuscendo a risultare al tempo stesso monumentale e fiabesca."}
{"id": "3253171", "revid": "36426", "url": "https://it.wikipedia.org/wiki?curid=3253171", "title": "Vita della Vergine", "text": ""}
{"id": "3253178", "revid": "1896180", "url": "https://it.wikipedia.org/wiki?curid=3253178", "title": "New Black Panther Party", "text": "Il New Black Panther Party (NBPP), nome formale del New Black Panther Party for Self-Defense, \u00e8 un'organizzazione politica afroamericana istituita a Dallas, nel Texas, nel 1989. Nonostante il nome scelto, il NBPP non \u00e8 ritenuto il successore ufficiale del Black Panther Party. Come hanno tenuto pi\u00f9 volte a ribadire gli ex membri delle Pantere Nere, il nuovo partito sarebbe illegittimo, e \"non rappresenta il nuovo partito delle Pantere Nere\".\nLe associazioni che si battono contro il razzismo negli Stati Uniti d'America come Anti-Defamation League e Southern Poverty Law Center, lo hanno classificato come un \"gruppo che fomenta l'odio\".\nDa quando Khalid Abdul Muhammad, ministro della Nation of Islam, gruppo religioso degli afroamericani islamici, divent\u00f2 presidente del NBPP per la sezione USA, dalla fine degli anni novanta fino alla sua morte sopraggiunta nel 2001, il gruppo ha attirato l'attenzione di numerosi membri del separatismo nero del NoI. L'organizzazione \u00e8 guidata da Malik Zulu Shabazz, e Muhammad \u00e8 considerato, \"de facto,\" padre del movimento. Nell'aprile 2010, Shabazz ha nominato, Stellio Capo Chichi, una delle pi\u00f9 rappresentative figure del \"supremazismo\" nero in Francia, come presidente del ramo NBPP costituito in Francia.\nCasi mediatici.\nL'interdizione di Shabazz in Canada.\nNel maggio 2007, il presidente Shabazz fu invitato dalla Black Youth Taking Action (BYTA) a condurre un comizio al Queen's Park di Toronto, agli studenti della Ryerson University. Il comitato degli studenti aveva approvato l'evento come parte del programma educativo sul contributo storico culturale dei neri afrocanadesi e afroamericani nella storia nordamericana. Dopo un po' di tempo, un portavoce della RSU dichiar\u00f2 che il supporto al comizio da parte del comitato, sarebbe stato revocato, dal momento che non si era a conoscenza del fatto che era Shabazz l'incaricato a parlare.\nShabazz sbarc\u00f2 con il volo al Toronto Pearson International Airport, ma al suo arrivo fu preventivamente fermato dalle autorit\u00e0 di confine canadesi e bloccato all'aeroporto a causa delle sue retoriche che violavano le leggi della Nazione. Sebbene lo scalo rientrasse all'interno della giurisdizione federale in regola con le leggi sul confine, l\"'Ontario Community Safety and Correctional Services Minister\" di Monte Kwinter, approv\u00f2 il fermo di Shabazz. Il premier dell'Ontario, Dalton McGuinty, espresse preoccupazione per Shabazz. Comunque, la stampa riport\u00f2 che a Shabazz fu negato l'accesso in Canada non per questioni politiche, ma a causa della sua fedina penale che presentava alcuni reati minori.\nIl leader del NBPP fu costretto a ritornare a Buffalo, New York, e proprio da qui cerc\u00f2 di attraversare il confine in auto, ma anche qui fu fermato dai funzionari di confine che gli impedirono l'entrata negli Stati Uniti.\nIl comizio si tenne in presenza di un centinaio di persone e dozzine di giornalisti, e la conferenza stampa inizialmente prevista fu in seguito disdetta. Poco prima dell'inizio della lezione, i dirigenti del RSU ricevettero minacce di una possibile interruzione violenta dell'evento.\nHashim Nzingh, capo del personale privato di Shabazz, accus\u00f2 i gruppi ebraici Anti-Defamation League e Jewish Defense League dell'incidente, accusando il Canada di essere succube di Israele. \"Nkem Anizor\", presidente del BYTA, cit\u00f2 l'influenza della lobby ebraica dietro la decisione dell'amministrazione di negare l'accesso di Shabazz nel Paese.\nCritiche.\nTra i maggiori critici del movimento si sono espressi Huey P. Newton e Bobby Seale, fondatori delle Pantere Nere."}
{"id": "3253185", "revid": "2043126", "url": "https://it.wikipedia.org/wiki?curid=3253185", "title": "Scarpa d'oro 2011", "text": "La Scarpa d'oro 2011 \u00e8 il riconoscimento calcistico che \u00e8 stato assegnato al miglior marcatore in Europa tenendo conto delle marcature messe a segno nel rispettivo campionato e del Coefficiente UEFA nella stagione sportiva 2010-2011 e/o nella stagione 2010 per i campionati che si svolgono nell'anno solare. Il premio \u00e8 stato assegnato a Cristiano Ronaldo del Real Madrid autore di 40 marcature."}
{"id": "3253186", "revid": "1442080", "url": "https://it.wikipedia.org/wiki?curid=3253186", "title": "Gaswagen", "text": "Un Gaswagen (traducibile dal tedesco come \"camion del gas\", ) \u00e8 un particolare tipo di autocarro senza finestre rinominato dai prigionieri \"camion della morte\" e dalla popolazione civile e le autorit\u00e0 del posto che \u00abli vedeva comparire\u00bb come \"macchine della morte\", utilizzato dai nazisti \u00abper uccidere ebrei e altri prigionieri\u00bb che ha anticipato le camere a gas per lo sterminio di un grande numero di ebrei durante la seconda guerra mondiale; \u00e8 difficile stimare il numero delle vittime, ma Yad Vashem parla di circa persone gassate.\nIpotesi sull'utilizzo di Gaswagen nell'Unione Sovietica.\nSecondo alcuni autori inglesi, dei prototipi di Gaswagen furono usati dai sovietici durante le Grandi purghe staliniste negli anni trenta. \nIl capo della sezione moscovita del Narodnyj komissariat vnutrennich del (NKVD) Isay D. Berg avrebbe avuto l'idea di soffocare gruppi di prigionieri con fumi provenienti dal motore di un camioncino apparentemente adibito al trasporto di pane, come alternativa alla fucilazione. I cadaveri gassati sarebbero stati poi sistemati nelle fosse comuni di Butovo, dove si stima che un totale di circa condannati sarebbero stati sepolti e successivamente bruciati. Tuttavia queste notizie sono state contestate da altri storici, ad esempio lo storico A. A. Milchakov sostiene che sia difficile provare la paternit\u00e0 di Berg sul Gaswagen perch\u00e9 Berg fu a sua volta vittima della Grande Purga del 1939.\nGaswagen durante il nazismo.\nI camion erano prodotti da imprese tedesche quali la Diamond e la Opel (in particolare il modello Blitz) e dalla svizzera Saurer. Il funzionamento era abbastanza semplice. Questo tipo di veicoli aveva la capacit\u00e0 di contenere stipate un certo numero di persone nel cassone posteriore. Questo veniva sigillato internamente, e il cassone, in cui veniva fatto confluire il gas di scarico del motore, funzionava quindi da camera a gas, uccidendo le persone alloggiate al suo interno con l'azione del monossido di carbonio (CO).\nDato che questi camion spesso necessitavano di manutenzione, i prigionieri potevano vedere come erano costruiti, anche al loro interno. Dalle loro testimonianze si sa che questi mezzi presentavano un lungo tubo di scarico, che faceva s\u00ec che il gas di scarico fuoriuscito rientrasse all'interno del vano di carico, dove i condannati ricevevano il loro veleno.\nAl suo interno il camion presentava un pavimento in assi di legno come le future \"docce a gas\", pareti laterali di colore bianco, con la porta stagna per non permettere ai gas iniettati di fuoriuscire.\nRobert Mohr, uno dei comandanti delle SS, pu\u00f2 essere indicato come uno degli artefici di questa tipologia di camion. Alla sua unit\u00e0 che operava nei pressi di Stalino (oggi Donec'k) furono assegnati alcuni Gaswagen, a proposito dei quali dichiar\u00f2:\nAltro ufficiale nazista implicato nello sviluppo di questi mezzi di distruzione di massa fu Walter Rauff.\nFin dall'inizio si prefer\u00ec usare questo sistema per eliminare i prigionieri. Le fucilazioni di massa erano anti-economiche per la mentalit\u00e0 nazista e richiedevano molto pi\u00f9 tempo. Nonostante i suoi vantaggi rispetto alle armi tradizionali, questa tecnica presentava alcuni svantaggi. Un primo punto a sfavore era la lentezza con cui i condannati morivano: ci volevano circa 20 minuti prima che rimanessero completamente asfissiati. Inoltre la loro morte non era per nulla tranquilla; le vittime morendo producevano forti urla, che, oltre a disturbare, potevano essere sentite anche da grandi distanze.\nQuesto sistema di sterminio fu abbandonato negli anni, poich\u00e9 non riusciva a seguire il ritmo della logica di sterminio nazista. Oltretutto, alcuni dei militari addetti allo sterminio venivano colpiti da depressione, e conseguentemente si suicidavano, a causa dello spostamento dei corpi inerti dai camion alle fosse comuni.\nAnche per la loro lentezza nello sterminare i poveri destinati, nel 1943 si scopr\u00ec che un insetticida come lo zyklon B usato in agricoltura era in grado di velocizzare le operazioni di sterminio. Dopo alcuni studi della Bayer e della IG Farben si pass\u00f2 all'utilizzo di questo fitofarmaco nelle camere a gas.\nEsempi di utilizzo da parte dei nazisti.\nPolonia.\nA Che\u0142mno nad Nerem.\nNel campo di sterminio di Che\u0142mno, nei pressi del piccolo paese di Che\u0142mno nad Nerem, in Polonia, erano attivi tre (forse quattro) camion che venivano adoperati come camere a gas. Dei tre, uno poteva contenere fino a 150-175 persone ed era probabilmente un Magirus. Nel caso in cui si trasportassero bambini, il camion ne poteva contenere fino a 200. Gli altri due mezzi che erano in grado di trasportare 100 uomini erano un Opel Blitz e un Diamond Reo.\nIn un archivio delle SS fu trovato un documento che recita: \nA Kozminek.\nA fine novembre 1941 a Ko\u017aminek in Polonia 700 ebrei furono asfissiati mediante l'utilizzo dei Gaswagen, nel campo di Bornhagen.\nUnione Sovietica.\nA Rostov.\nA Rostov sul Don, in Russia, Mohr continu\u00f2 le sue operazioni con i Gaswagen con l'aiuto di un tale di nome Heidelberger, dove vennero uccisi con il gas anche dei soldati russi precedentemente catturati.\nA Mineral'nye Vody.\nAnche a Mineral'nye Vody (Russia) furono utilizzati i camion per sterminare gli ebrei. In particolare tra il 9 e il 10 settembre del 1942 circa ebrei vennero uccisi, taluni fucilati, altri soffocati con il gas.\nUcraina.\nA Stalino.\nA Stalino in Ucraina Robert Mohr inizi\u00f2 la sua sperimentazione con un Gaswagen, portato direttamente da Berlino sotto ordine dell'Ufficio Centrale per la Sicurezza del Reich, dal SS-Hauptscharf\u00fchrer Sackenreuther, che successivamente ebbe il solo compito di far funzionare il camion. Il 30 settembre 1941 le truppe ebbero a disposizione questi veicoli.\nTra il marzo e l'aprile 1942 grazie ad un camion di circa 5 tonnellate contenente circa 60 persone Mohr stermin\u00f2 molti ebrei. Gli sterminatori dell'\"Einsatzgruppen\" successivamente dovevano rimuovere i cadaveri, spesso sporchi di urina e feci, e buttarli in un pozzo di una miniera.\nA Poltava.\nA Poltava sempre in Ucraina a inizio novembre 1941 furono utilizzati per la prima volta i Gaswagen.\nA Minsk.\nAnche a Minsk (Bielorussia) furono usati i Gaswagen. Infatti il GeneralKommissar Bielorusso Wilhelm Kube in un comunicato del 31 luglio 1942 informa il suo superiore che nelle ultime dieci settimane sono stati eliminati anche mediante l'utilizzo dei camion ebrei, solo a Minsk tra il 29 e il 30 luglio.\nUn dettagliato rapporto nazista sull'uso e lo scopo dei gaswagen.\nI gaswagen, un metodo di sterminio di ebrei e altri prigionieri, il cui utilizzo doveva rimanere segreto, non rimase in effetti tale per alcuni \"rapporti\" inviati, regolarmente firmati dagli stessi nazisti e indirizzati ai loro superiori. Uno dei pi\u00f9 importanti ed esaustivi documenti che descrivono l'uso, scopo e problemi dei gaswagen fu un rapporto dettagliato contenuto in una lunga missiva inviata a Walter Rauff, SS-Obersturmbannf\u00fchrer a Berlino, dal suo sottoposto dott. August Becker SS-Untersturmf\u00fchrer, chimico dell'RSHA (Reich Main Security Office) mentre era a Kiev. Tale rapporto \u00e8 riportato dallo storico tedesco Reimund Schnabel alle pag. 254 - 256 della sua opera \"Il disonore dell'uomo\" (titolo originale\u02d0\"Macht ohne Moral\") \u00e8 classificato dal mittente come \"Pratica di Stato segreta\", codificata come posta militare n. 37 704 B.n. 40/42 e inviata da Kiev il 16 maggio 1942 e dove si fa chiaro riferimento alla attivit\u00e0 dei \"gruppi\" Einsatzgruppen.\nContenuto del rapporto.\nIl dott. Becker annuncia la revisione terminata delle macchine dislocate presso il gruppo D e C e lamenta che mentre le macchine della prima serie possono essere utilizzate anche in condizioni atmosferiche non troppo cattive, le Saurer appartenenti alla seconda serie, soffrono la pioggia perch\u00e9 slittano anche con una piccola pioggia che poteva durare anche mezz'ora, una soluzione, suggerisce, sarebbe quella di utilizzarla solo nel \"luogo di esecuzione\" che in genere si trovava a 10-15 km dalle vie di comunicazione ed era gi\u00e0 di sua natura luogo poco accessibile che diventava davvero problematico se poi pioveva. Quindi fa notare che \u00ab\"quando si portano in questo luogo i giustiziandi, essi si rendono subito conto di quanto sta per accadere e si inquietano, il che deve essere nei limiti del possibile evitato\"\u00bb, l'unico metodo ad avviso di Becker era \u00ab\"caricarli sul posto di raccolta e quindi portarli via\"\u00bb. Quindi asserisce di aver fatto mimetizzare i gaswagen del gruppo D come \"carrozzoni viaggianti\" con una o due imposte, visto che la popolazione del luogo e le autorit\u00e0 appena le vedevano comparire \u00ab\"le definiva macchine della morte\"\u00bb. E aggiunge che a suo avviso anche se mimetizzate \u00ab\"non potranno a lungo essere tenute segrete\"\u00bb.\nIl rapporto prosegue quindi con una descrizione di manicotti rotti dei gaswagen e della colata di due nuovi manicotti dopo aver fatto creare una forma ottenuta dalla gente del luogo convinta con \"la persuasione e la corruzione\", mentre per i guasti minori avrebbero provveduto \"le nostre officine\" con i tecnici dei Kommandos o dei gruppi d'azione.\nIl rapporto quindi prosegue \u00ab\"Ho inoltre disposto che nei limiti del possibile tutti gli uomini stiano lontano dalle macchine durante le gasazioni perch\u00e9 non risentano degli eventuali gas che fuoriescono [...] Ho fatto rilevare ai comandanti del Sonderkommandos quali enormi danni psichici e igienici questo lavoro possa comportare per gli uomini, se non subito, pi\u00f9 tardi. Gli uomini si lamentano con me di dolori di testa che insorgono dopo ogni scarico. Ci\u00f2 nonostante non si intende rinunciare a questa disposizione perch\u00e9 si teme che affidando il lavoro ai detenuti, questi possono approfittare di un momento favorevole e fuggire [...]\"\u00bb\nBecker chiede quindi istruzioni su come risolvere il problema lamentando per ultimo che le gasazioni non vengono fatte secondo le regole.&lt;br&gt;\n\u00ab\"Per finire l'azione al pi\u00f9 presto, i conduttori fanno andare il motore a tutto gas. In questo modo i giustiziandi muoiono per soffocamento e non, come previsto, per assopimento. Ho dimostrato che, manovrando le leve in modo giusto, la morte subentra pi\u00f9 in fretta e i detenuti si addormentano placidamente. Non si sono pi\u00f9 visti, come per il passato, volti contratti, n\u00e9 escrezioni.\"&lt;br&gt;\n\"Nel corso della giornata odierna continua il mio viaggio verso il gruppo B, dove potranno pervenirmi ulteriori notizie\" - f.to dottor Becker, SS-Untersturmf\u00fchrer\u00bb"}
{"id": "3253189", "revid": "3831", "url": "https://it.wikipedia.org/wiki?curid=3253189", "title": "MTM 548", "text": ""}
{"id": "3253193", "revid": "287204", "url": "https://it.wikipedia.org/wiki?curid=3253193", "title": "Chiesa di San Luca (Brescia)", "text": "La chiesa di San Luca \u00e8 una chiesa di Brescia, situata lungo via San Martino della Battaglia, poco pi\u00f9 a sud dell'incrocio con corso Zanardelli. Fondata nel Duecento, ha subito i primi rifacimenti nel Quattrocento e uno pi\u00f9 radicale nel Settecento. Nell'Ottocento gli interni sono anche stati invertiti per l'apertura del nuovo ingresso su via San Martino della Battaglia. Contiene discrete opere d'arte pittorica e scultorea. Nella chiesa sono sepolti il Beato Giuseppe Tovini e il pedagogista Vittorino Chizzolini, per il quale \u00e8 in corso il processo di canonizzazione.\nStoria.\nIl nucleo della chiesa viene costruito nella seconda met\u00e0 del Duecento dagli Umiliati di Quinzano d'Oglio e, con la chiesa, viene insediato un nuovo monastero di vasta estensione, compreso fra gli attuali corso Zanardelli, via Cavallotti e via Moretto. Nel 1427 le autorit\u00e0 comunali edificano in quest'area una struttura ospedaliera che ricalcasse il modello dell'Ospedale Maggiore di Siena e la chiesa di San Luca viene inglobata nel nuovo edificio, dalla quale prende il nome in Ospedale di San Luca. L'amministrazione dell'ospedale provvede a restaurare la chiesa, ormai di pertinenza della struttura, nel 1492. Dal 1721 l'edificio viene radicalmente ricostruito su disegno dell'architetto Domenico Carboni, che conferisce alla chiesa una nuova pianta centrale. I lavori terminano nel 1753. Durante i lavori viene anche recuperato un affresco quattrocentesco raffigurante la Vergine con il Bambino, solennemente collocato sul primo altare della chiesa rinnovata.\nAll'inizio dell'Ottocento, nell'ambito di alcune operazioni urbanistiche volte a rinnovare e risanare la citt\u00e0, viene aperto l'ultimo tratto dell'attuale via San Martino della Battaglia, creando il grande asse con via Mazzini che attraversa ancora oggi tutto il centro storico in direzione nord-sud: l'abside della chiesa viene tagliata e l'ingresso principale trasferito sulla nuova via aperta, invertendo gli interni della chiesa. Intorno alla met\u00e0 del secolo l'edificio finir\u00e0 anche per essere chiuso al culto e ceduto dapprima alla Societ\u00e0 filarmonica cittadina, poi al vescovo di Brescia monsignor Girolamo Verzeri, che nel 1866 ne dispone l'utilizzo come ricovero per i feriti di guerra.\nLa chiesa viene poi affidata ai Gesuiti della chiesa di Sant'Alessandro, i quali la danno in gestione ai Carmelitani Scalzi del convento di San Pietro in Oliveto, che tuttora ne hanno la cura per conto della parrocchia di Sant'Alessandro. Nel 1900, in occasione del Giubileo, la facciata viene restaurata, donandole i caratteri attuali. Con decreto del 17 dicembre 1998 l'allora vescovo di Brescia monsignor Bruno Foresti eleva la chiesa di San Luca a santuario dedicato al culto del Beato Giuseppe Tovini, le cui spoglie erano state traslate qui dal Cimitero Vantiniano nel 1922. La chiesa accoglie anche i resti mortali del pedagogista bresciano Vittorino Chizzolini, per il quale \u00e8 in corso il processo diocesano di canonizzazione.\nStruttura.\nAll'esterno, la chiesa appare molto semplice: La facciata, incassata fra gli ultimi palazzi di via San Martino della Battaglia prima dell'incrocio con corso Zanardelli, \u00e8 rettangolare, molto stretta e di forte sviluppo verticale. Il perimetro \u00e8 delimitato da una spessa fascia aggettante, priva di modanature, che corre lungo i lati e a livello della trabeazione. Corona il prospetto un frontone triangolare entro il quale campeggia l'iscrizione JHS. Il portale d'ingresso, abbellito da una semplice cornice modanata, \u00e8 sovrastato da una formella rettangolare in pietra di Botticino raffigurante la Vergine Immacolata, opera del 1934 dello scultore bresciano Angelo Righetti, sormontata a sua volta da un grande finestrone a lunetta.\nL'interno della chiesa \u00e8 preceduto da un vestibolo rettangolare con scalinata, residuo del taglio dell'antica abside e ricavato per collegare il livello interno, pi\u00f9 alto, a quello della strada, pi\u00f9 basso. Sulle pareti sono murate due lapidi marmoree: la prima allude alla fondazione della chiesa, ricordando l'intervento dei Padri Gesuiti nel restauro novecentesco della facciata, mentre la seconda fa riferimento invece ai Padri Carmelitani che, raccogliendo l'eredit\u00e0 dei Gesuiti, hanno proseguito i lavori di abbellimento per onorare la memoria di Giuseppe Tovini e di Papa Paolo VI, che da giovane sostava qui in preghiera. All'interno, l'ampia aula circolare si dilata in corrispondenza dell'altare maggiore e degli altari laterali per assumere una pianta a croce. L'altare maggiore, fra l'altro, sorge oggi in corrispondenza dell'antico ingresso. Le pareti sono decorate da una serie di lesene di ordine corinzio che reggono una trabeazione, sulla quale si imposta la cupola di copertura e le volte a botte che coprono i bracci. Lo stile generale \u00e8 un barocco molto modesto, gi\u00e0 tendente al neoclassicismo.\nOpere.\nNei punti di raccordo fra i quattro bracci della pianta centrale, quattro nicchie circolari ospitano due confessionali verso il vestibolo e due pulpiti verso il presbiterio. Sopra le nicchie, nei pennacchi della cupola, campeggiano quattro importanti affreschi dell'artista francese Luigi Vernansaal raffiguranti, partendo dall'affresco a destra del vestibolo e procedendo in senso antiorario, l'\"Offerta di Abimelech\", il \"Sogno di Giacobbe\", il \"Sacrificio di Isacco\" e la \"Visita degli angeli ad Abramo\". La cupola \u00e8 ornata da figure angeliche di Giuseppe Ronchi, mentre nelle vetrate sono presenti richiami al tema mariano.\nL'altare di destra, dedicato al Beato Tovini, ospita un crocifisso ligneo del Cinquecento collocato davanti a un dipinto murario raffigurante un paesaggio crepuscolare e due devoti ai piedi della croce. Davanti all'altare si trova invece la tomba di Giuseppe Tovini, un sarcofago opera dello scultore Floriano Bodini.\nAll'altare maggiore \u00e8 presente un'ancona marmorea che accoglie nella nicchia centrale una statua ottocentesca della Madonna e, nei comparti laterali, l'\"Angelo annunciante\" e la \"Vergine Annunciata\". Il presbiterio \u00e8 coperto da un'ulteriore, piccola cupola, decorata da figure angeliche dipinte nuovamente da Giuseppe Ronchi, mentre nella lunetta \u00e8 posto un affresco di Luigi Campini con \"San Luca che ritrae la Madonna\".\nL'altare di sinistra \u00e8 dedicato a sant'Antonio di Padova ed \u00e8 impreziosito da un dipinto di Giuseppe Ronchi raffigurante l'\"Apparizione di Ges\u00f9 Bambino a sant'Antonio\". Nelle grandi lunette sovrastanti gli altari sono riprodotti alcuni \"Episodi della vita dei santi Francesco, Luca e Antonio di Padova\". Immediatamente a sinistra dell'ingresso dal vestibolo si trova infine la tomba di Vittorino Chizzolini, che \u00e8 stato sepolto nel sarcofago interrato un tempo occupato da Giuseppe Tovini.\nOrgano a canne.\nNella cantoria in controfacciata, sotto la finestra a lunetta, vi \u00e8 l'organo a canne meccanico Tonoli, del XIX secolo a tastiera unica e di 54 tasti (con prima ottava scavezza) e pedaliera a leggio di 18 note."}
{"id": "3253195", "revid": "179980", "url": "https://it.wikipedia.org/wiki?curid=3253195", "title": "Esteban Jos\u00e9 Herrera", "text": ""}
{"id": "3253196", "revid": "1272592", "url": "https://it.wikipedia.org/wiki?curid=3253196", "title": "Peggie Castle", "text": "Nota anche come Peggy Castle e Peggie Call, si specializz\u00f2 in ruoli di seconda protagonista femminile in diversi B-movie.\nCarriera.\nNata a Appalachia, Virginia, col nome Peggy Blair, fu scoperta da un \"talent scout\" mentre pranzava in un ristorante di Beverly Hills.\nRecit\u00f2 in film quali \"L'ambiziosa\" (1951), \"Non cercate l'assassino\" (1953), \"La mia legge\" (1953), \"Invasione USA\" (1952) e \"Arrivederci Roma\" (1958). Dopo essere passata al piccolo schermo, interpret\u00f2 il ruolo di Lily Merrill, protagonista della serie televisiva \"Lawman\" dal 1959 al 1962.\nPeggie Castle si ritir\u00f2 dalle scene dopo il matrimonio con il regista William McGarry nel 1964; si spos\u00f2 in tutto quattro volte. Mor\u00ec a quarantacinque anni, alcolista, per cirrosi epatica.\nPer il suo contributo all'industria televisiva, Peggie Castle ha una stella sulla celebre Hollywood Walk of Fame (Hollywood Boulevard)."}
{"id": "3253202", "revid": "179980", "url": "https://it.wikipedia.org/wiki?curid=3253202", "title": "Jorge Luis Nieves", "text": ""}
{"id": "3253204", "revid": "767487", "url": "https://it.wikipedia.org/wiki?curid=3253204", "title": "Il'inka", "text": "Il'inka \u00e8 una cittadina della Russia europea meridionale, situata nella oblast' di Astrachan'; dipende amministrativamente dal \"rajon\" Ikrjaninskij.\nSorge nella parte meridionale della \"oblast'\", nella regione del delta del Volga, sul ramo deltizio chiamato \"Bachtemir\"."}
{"id": "3253209", "revid": "179980", "url": "https://it.wikipedia.org/wiki?curid=3253209", "title": "Arnaldo Coelho", "text": ""}
{"id": "3253213", "revid": "767487", "url": "https://it.wikipedia.org/wiki?curid=3253213", "title": "La pioggia dei diamanti", "text": "La pioggia dei diamanti \u00e8 un film muto italiano del 1921 diretto da Pier Angelo Mazzolotti."}
{"id": "3253219", "revid": "1573940", "url": "https://it.wikipedia.org/wiki?curid=3253219", "title": "Ceriomura", "text": "Ceriomura \u00e8 un genere di ragni appartenente alla famiglia Salticidae.\nDistribuzione.\nLe due specie note di questo genere sono diffuse in Brasile e Per\u00f9.\nTassonomia.\nA maggio 2010, si compone di due specie:"}
{"id": "3253222", "revid": "984922", "url": "https://it.wikipedia.org/wiki?curid=3253222", "title": "Tranquillo Bianco", "text": "Biografia.\nAttore caratterista, venne lanciato dalla torinese \"Gloria Film\" dove prese parte a quasi tutti i film della casa, prima di passare alla \"Padus Film\" nel 1915. In quest'ultima fu interprete del film \"Come Tranquillo entr\u00f2 in societ\u00e0\" nei panni del personaggio Tranquillo, che costitu\u00ec la prima ed unica comica della serie, poich\u00e9 la Padus chiuse le attivit\u00e0.\nLavor\u00f2 anche per altre case cinematografiche come l'\"Itala Film\", la \"Medusa Film\" e la \"Milano Films\"."}
{"id": "3253239", "revid": "767487", "url": "https://it.wikipedia.org/wiki?curid=3253239", "title": "La contessina Chimera", "text": "La contessina Chimera \u00e8 un film muto italiano del 1920 diretto da Paolo Trinchera."}
{"id": "3253249", "revid": "22356", "url": "https://it.wikipedia.org/wiki?curid=3253249", "title": "Astrodon", "text": ""}
{"id": "3253253", "revid": "1603714", "url": "https://it.wikipedia.org/wiki?curid=3253253", "title": "Vita della Vergine (D\u00fcrer)", "text": "La Vita della Vergine \u00e8 una serie di diciannove xilografie pi\u00f9 frontespizio di Albrecht D\u00fcrer, databile al 1500-1511 e conservata, tra le migliori copie esistenti, nella Staatliche Graphische Sammlung di Monaco di Baviera.\nStoria.\nAncor prima di completare la frammentaria \"Grande Passione\", D\u00fcrer aveva gi\u00e0 iniziato a lavorare su un nuovo progetto: la serie xilografica della \"Vita della Vergine\", che doveva aver iniziato gi\u00e0 poco dopo il 1500; entro il 1504 port\u00f2 a termine sedici fogli e l'intera serie fu completata solo nel 1510-1511, con l'intervallo del secondo soggiorno a Venezia (1504-1505). Nel 1511 l'opera venne dotata di frontespizio e pubblicata in forma di libro.\nDescrizione e stile.\nLe scene della \"Vita della Vergine\" sono intonate a uno spirito sereno e delicato, con qualche tratto umoristico grazie al soggetto che permetteva di inserire, qua e l\u00e0, accenni all'umanit\u00e0 del tempo, fatta di contadini, borghesi, nobili e popolani. \nLa raffigurazione con la \"Nascita della Vergine\" \u00e8 forse il foglio pi\u00f9 bello di tutta la serie, con una descrizione realistica dell'attivit\u00e0 in una camera per puerpere nella Germania del tempo. La partoriente, sant'Anna, \u00e8 assistita da due donne e giace in un letto sfarzoso, posto alla profonda estremit\u00e0 della stanza. Intanto, la neonata viene preparata per il bagno da un'altra ancella. Le restanti donne presenti trovano ristoro dalle fatiche compiute nel \"rinfresco del battesimo\", costume in uso all'epoca."}
{"id": "3253255", "revid": "767487", "url": "https://it.wikipedia.org/wiki?curid=3253255", "title": "Emma Bejanyan", "text": "Eurofestival.\nNel febbraio del 2010, Emmy partecip\u00f2 alla pre-selezione armena per l'Eurovision Song Contest 2010 con la canzone \"Hey (Let Me Hear You Say)\". La cantante arriv\u00f2 seconda, subito dietro a Eva Rivas con \"Apricot Stone\", che vinse e prese parte all'Eurovision Song Contest a Oslo, Norvegia.\nEmmy rappresent\u00f2 l'Armenia all'Eurovision Song Contest 2011 a D\u00fcsseldorf, Germania, senza arrivare in finale."}
{"id": "3253257", "revid": "767487", "url": "https://it.wikipedia.org/wiki?curid=3253257", "title": "L'uomo che vide la morte", "text": "L'uomo che vide la morte \u00e8 un film muto italiano del 1920 diretto da Luigi Romano Borgnetto."}
{"id": "3253258", "revid": "38120", "url": "https://it.wikipedia.org/wiki?curid=3253258", "title": "Pensiero medioevale", "text": ""}
{"id": "3253259", "revid": "22356", "url": "https://it.wikipedia.org/wiki?curid=3253259", "title": "Pleurocoelus", "text": ""}
{"id": "3253266", "revid": "343114", "url": "https://it.wikipedia.org/wiki?curid=3253266", "title": "Syndet", "text": ""}
{"id": "3253270", "revid": "343114", "url": "https://it.wikipedia.org/wiki?curid=3253270", "title": "Sapone non sapone", "text": ""}
{"id": "3253272", "revid": "124123", "url": "https://it.wikipedia.org/wiki?curid=3253272", "title": "Wolfgang Krull", "text": "Dopo aver studiato all'Universit\u00e0 di Friburgo e a quella di Gottinga (dove fu allievo di Felix Klein e di Emmy Noether), fu nominato professore prima a Friburgo e poi (nel 1928) ad Erlangen, dove lavor\u00f2 nei successivi dieci anni, che furono i pi\u00f9 produttivi della sua vita. Nel 1939 si trasfer\u00ec a Bonn, dove insegn\u00f2 per il resto della sua vita.\nIl centro delle sue ricerche fu l'algebra e, in particolare, l'algebra commutativa. Nel 1925 dimostr\u00f2 il teorema di Krull-Schmidt su gruppi abeliani di operatori; in seguito introdusse quella che oggi \u00e8 chiamata topologia di Krull per trattare la teoria di Galois nel caso di estensioni infinite. Nel 1928 introdusse la dimensione di Krull di anelli commutativi, e nel 1938 la nozione di anello locale."}
{"id": "3253275", "revid": "767487", "url": "https://it.wikipedia.org/wiki?curid=3253275", "title": "Peccato originale (D\u00fcrer)", "text": "Peccato originale \u00e8 un'incisione (25,2x19,4 cm) di Albrecht D\u00fcrer, firmata e datata 1504 e conservata, tra le migliori copie esistenti, nella Staatliche Kunsthalle di Karlsruhe o nel Rijksmuseum di Amsterdam.\nDescrizione e stile.\nIn quegli anni D\u00fcrer era affascinato dagli studi sulla proporzione della figura umana, come testimoniato in opere come la \"Nemesi\" o l'\"Apollo\".\nPer la figura di Adamo egli fece probabilmente riferimento (come gi\u00e0 per l'Apollo del disegno di Londra) a una riproduzione dell'\"Apollo del Belvedere\", statua scoperta solo pochi anni prima in uno scavo presso Roma. Le figure statuarie dei progenitori, prototipi di un'umanit\u00e0 perfetta, sono inserite in un fitto e ombroso bosco, ricco di riferimenti simbolici, oggi piuttosto ardui da decifrare, ma all'epoca, per un erudito umanista, molto pi\u00f9 espliciti. Ad esempio tra gli animali che abitano il Paradiso terrestre assieme alla coppia si vedono lepri, gatti, un bue e un alce, che simboleggiano i quattro temperamenti umani della teoria umorale; il camoscio sulla roccia simboleggia l'occhio di Dio che dall'alto tutto vede, e il pappagallo la lode innalzata al Creatore.\nLo stesso soggetto dei progenitori, venne disegnato in un acquerello sempre del 1504, oggi alla Pierpont Morgan Library di New York e in un dipinto al Prado del 1507. \"Peccato originale\" e \"Cacciata dal Paradiso terrestre\" sono poi tema di due delle xilografie della \"Piccola Passione\"."}
{"id": "3253276", "revid": "767487", "url": "https://it.wikipedia.org/wiki?curid=3253276", "title": "La modella di Tiziano", "text": "La modella di Tiziano \u00e8 un film muto italiano del 1921 diretto da Paolo Trinchera."}
{"id": "3253281", "revid": "767487", "url": "https://it.wikipedia.org/wiki?curid=3253281", "title": "Unione Sportiva Alessandria Calcio 1982-1983", "text": "Questa pagina raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1982-1983.\nStagione.\nNel 1982-1983 l'Alessandria disput\u00f2 il secondo campionato di Serie C2 della sua storia.\nFu una stagione di assestamento per l'Alessandria, che complet\u00f2 la rosa con un buon numero di giovani (Camolese, Paci e Gregucci quelli che ebbero pi\u00f9 fortuna) affiancati dal maturo Pier Paolo Scarrone e da un allenatore emergente, Gian Piero Ghio. Lo spregiudicato modulo studiato da questi non diede per\u00f2 frutti, anche a causa della scarsa vena della punta Canzanese, e la pesante sconfitta di Imperia indusse la dirigenza a cambiare, affidando la panchina al pi\u00f9 maturo Amilcare Ferretti, allievo di Radice. I risultati migliorarono solamente in parte, altri pesanti rovesci vennero colti nel corso del ritorno e la squadra non pot\u00e9 andare oltre il quinto posto.\nMaglie.\nLo sponsor di maglia per la stagione 1982-1983, il primo nella storia dell'Alessandria, fu INA Assitalia.\nOrganigramma societario.\nArea direttiva\nArea tecnica\nArea sanitaria"}
{"id": "3253282", "revid": "343114", "url": "https://it.wikipedia.org/wiki?curid=3253282", "title": "Sapone acido", "text": ""}
{"id": "3253291", "revid": "306856", "url": "https://it.wikipedia.org/wiki?curid=3253291", "title": "Leopold Steurer", "text": "Biografia.\nHa studiato storia, germanistica, filosofia e scienze politiche alle Universit\u00e0 di Bonn e di Vienna. \nHa insegnato fino al suo pensionamento nel 2009 discipline storiche in diverse scuole secondarie della provincia di Bolzano.\nLe sue ricerche storiche sono dedicate soprattutto alla storia del nazionalsocialismo e della sua rielaborazione storiografica nella regione tirolese e sudtirolese.\nNel 2006 gli \u00e8 stata dedicata una \"Festschrift\" per onorare il suo impegno costante di coscienza critica di un Alto Adige attento alle istanze democratiche e progressiste."}
{"id": "3253304", "revid": "767487", "url": "https://it.wikipedia.org/wiki?curid=3253304", "title": "Pita Baleitoga", "text": "Carriera.\nHa iniziato la carriera nel Labasa. In seguito \u00e8 passato al Ba, nel quale ha militato per tre stagioni.\nNel 2009 si trasferisce nel campionato della Papua Nuova Guinea, all'Hekari United. Nella stagione 2009-2010, vincendo l'OFC Champions League, partecipa a dicembre del 2010 al Mondiale per club svoltosi ad Abu Dhabi."}
{"id": "3253305", "revid": "339392", "url": "https://it.wikipedia.org/wiki?curid=3253305", "title": "Fondi FAS", "text": ""}
{"id": "3253307", "revid": "339392", "url": "https://it.wikipedia.org/wiki?curid=3253307", "title": "MFK Ru\u017eomberok", "text": ""}
{"id": "3253308", "revid": "287204", "url": "https://it.wikipedia.org/wiki?curid=3253308", "title": "Mestsk\u00fd Futbalov\u00fd Klub Ruzomberok", "text": ""}
{"id": "3253316", "revid": "599013", "url": "https://it.wikipedia.org/wiki?curid=3253316", "title": "C\u00e9sar Pellegr\u00edn", "text": "Carriera.\nHa fatto parte di squadre militanti nella massima serie uruguaiana, italiana (con la Juventus, che lo ha acquistato per 3 miliardi di lire senza per\u00f2 mai utilizzarlo in alcuna partita ufficiale), finlandese, costaricana ed iraniana.\nHa preso parte al Mondiale Under-20 del 1997 e del 1999, inframezzati dalla partecipazione alla Confederations Cup 1997."}
{"id": "3253317", "revid": "322321", "url": "https://it.wikipedia.org/wiki?curid=3253317", "title": "Diocesi di Balecio", "text": "La diocesi di Balecio (in latino: \"Dioecesis Baleciensis\") \u00e8 una diocesi soppressa e sede titolare della Chiesa cattolica.\nTerritorio.\nSede vescovile era la citt\u00e0 di Balecio o Balezo (Bale\u010d o Bale\u0161), nella valle del torrente Rrjolli, immissario del lago di Scutari, a circa 11\u00a0km dalla citt\u00e0 di Scutari.\nStoria.\nSi hanno notizie dei vescovi di Balecio dal XIV secolo; ma l'erezione della diocesi potrebbe essere pi\u00f9 antica. La diocesi era suffraganea ddell'arcidiocesi di Antivari.\nNella seconda met\u00e0 del XV secolo la citt\u00e0 di Bale\u010d fu distrutta e la sede episcopale soppressa.\nDal 1933 Balecio \u00e8 annoverata tra le sedi vescovili titolari della Chiesa cattolica; dal 24 gennaio 2014 il vescovo titolare \u00e8 Herwig G\u00f6ssl, vescovo ausiliare di Bamberga."}
{"id": "3253322", "revid": "1039155", "url": "https://it.wikipedia.org/wiki?curid=3253322", "title": "Bruno Tognolini", "text": "Biografia.\nTognolini studia per alcuni anni presso la Facolt\u00e0 di Medicina di Cagliari, poi nel 1975 si trasferisce a Bologna, dove abita tuttora, e consegue la laurea al DAMS.\nInizia quindi una stagione di esperienze teatrali (1980-1990), durante la quale collabora come drammaturgo con Marco Baliani, Marco Paolini, Gabriele Vacis, e altri artisti e gruppi del teatro \"di base\" di quegli anni.\nNel 1990 comincia ad occuparsi di televisione per ragazzi: per quattro anni \u00e8 tra gli autori del programma RAI per bambini L'albero azzurro. Nel 1998 \u00e8 coautore del programma di RaiSat2 MULTICLUB, e dal 1999 \u00e8 ideatore e coautore del programma Melevisione.\nNel 1994, con un CD-i prodotto da RAI e Philips su L'albero azzurro, inizia una breve attivit\u00e0 dedicata ai media digitali. Scrive progetto e testi per diverse opere multimediali e interattive: tra cui, nel 1995, il CD-ROM \"Rimelandia\", con filastrocche originali di Roberto Piumini e Tognolini stesso (Arnoldo Mondadori Editore). Segue, nel 1996, l\"'adventure game\" \"Nirvana x-rom\" (Cecchi Gori), tratto dall'omonimo film di Gabriele Salvatores. Nel 1998 scrive i testi italiani delle canzoni per il film La gabbianella e il gatto di Enzo D'Al\u00f2.\nI suoi romanzi, racconti e poesie vengono pubblicati da editori quali Salani, Giunti, Mondadori, Fatatrac, Carthusia, Artebambini, il Castoro e altri. Nel 1999 appare il suo primo libro non destinato all'infanzia: \"Lilim del tramonto\" (Salani), un romanzo per tutti.\nIntensa \u00e8 anche l'attivit\u00e0 saggistica, con articoli e saggi su poesia, narrativa, TV e comunicazione con l'infanzia, pubblicati su riviste specialistiche (\"La vita scolastica\", \"Scuola dell'infanzia\", \"Andersen\", \"Liber\", \"Hamelin\", etc.), su edizioni saggistiche (Treccani Ragazzi, IRRE Lazio/Franco Angeli, etc.) e su diversi quotidiani nazionali. Con altri scrittori sardi (Flavio Soriga, Giulio Angioni, Giorgio Todde e Marcello Fois) ha fondato il Festival di Gavoi - L'isola delle storie.\nNel 2007 riceve il Premio Andersen come miglior scrittore italiano per ragazzi. Nel 2011 il suo \"Rime di Rabbia\" ottiene il Premio Speciale della Giuria del Premio Andersen.\nOpere pubblicate.\nDiversi altri libri con prose e poesie tratte da \"La Melevisione\" (Raitre), editi da Rai-Eri e Giunti dal 1999 a oggi."}
{"id": "3253326", "revid": "287204", "url": "https://it.wikipedia.org/wiki?curid=3253326", "title": "Cesar Pellegrin", "text": ""}
{"id": "3253328", "revid": "137928", "url": "https://it.wikipedia.org/wiki?curid=3253328", "title": ".slk", "text": ""}
{"id": "3253333", "revid": "884077", "url": "https://it.wikipedia.org/wiki?curid=3253333", "title": "Rugby Viadana 2009-2010", "text": ""}
{"id": "3253335", "revid": "729019", "url": "https://it.wikipedia.org/wiki?curid=3253335", "title": "Dust (gioco)", "text": "Dust \u00e8 un gioco da tavolo strategico pubblicato da Editrice Giochi nel 2007. Ambientato in un presente alternativo, lo scopo \u00e8 darsi battaglia su un planisfero con eserciti terrestri, aerei e flotte navali, per il dominio sulla Terra.\nAmbientazione.\n\"Dust\" \u00e8 ambientato nel mondo creato dal disegnatore Paolo Parente per il fumetto omonimo.\nNel 1938, una nave scientifica tedesca, durante una missione segreta in Antartide, si imbatt\u00e9 nel relitto di una navicella aliena, con tanto di occupante ancora vivo. Gli scienziati tedeschi dell'epoca, in vista del prossimo conflitto globale, studiarono la tecnologia aliena per trarne nuove e potentissime armi. Tutta la tecnologia aliena sembrava dipendere da una nuova e sconosciuta forma di energia, il Vrill Kultur (VK), di cui la Terra possedeva vasti giacimenti. Presto anche le altre nazioni trafugarono i segreti e le applicazioni della nuova tecnologia. La corsa agli armamenti risultante trascin\u00f2 il mondo in una guerra senza fine in cui storiche alleanze e consolidate ideologie vennero sostituite da nuove fazioni e poteri.\nLa plancia.\nLa plancia rappresenta un planisfero con aree di terra, aree di mare, giacimenti VK e sei capitali.\nScopo del gioco.\nLo scopo del gioco \u00e8 arrivare per primo a 40 punti vittoria. I punti vengono assegnati alla fine di un giro di gioco secondo ci\u00f2 che un giocatore controlla, dalle capitali ai giacimenti VK, e in funzione di chi ha la supremazia sui territori di terra, di mare e sulla produzione.\nSvolgimento del Gioco.\nAll'inizio di ogni giro, i giocatori scelgono una carta tra quelle in loro possesso. La carta serve a determinare l'ordine di gioco, il numero di attacchi e spostamenti a disposizione del giocatore, un bonus di produzione per quel turno e infine la possibilit\u00e0 di usare un potere speciale collegato all'illustrazione sulla carta. \nOgni turno di un giocatore consiste in tre fasi: \nFase di Produzione.\nNella fase di produzione ogni giocatore ha a disposizione un quantitativo di punti spendibile pari a:\nTale capitale di punti si pu\u00f2 usare per comprare la varie unit\u00e0, i cui costi sono:\nFase di Spostamento.\nSono possibili quattro tipi di movimento:\nQuesti movimenti permettono di spostare le proprie armate anche molto lontano sulla plancia, per cui il gioco \u00e8 caratterizzato da repentini cambi di fronte.\nFase di Attacco.\nSono possibili cinque tipi di attacco:\nI primi tre si risolvono con una serie di lanci di dadi alternati, cominciando dal giocatore con l'iniziativa. Infatti le unit\u00e0 dispongono di un valore di iniziativa e di un valore di potenza di fuoco, che indica il numero di dadi che pu\u00f2 tirare l'unit\u00e0.\n\u00c8 permesso ritirare una propria unit\u00e0 dal combattimento prima di ogni tiro di dado, se c'\u00e8 una linea di ritirata, cio\u00e8 una casella adiacente dello stesso esercito.\nGli ultimi due tipi di attacco prevedono un solo tiro di dadi, a cui non si pu\u00f2 rispondere, rispettivamente compiuto da sottomarini ai danni di unit\u00e0 di terra e da bombardieri ai danni di sottomarini.\nAssegnazione Punti Vittoria.\nQuando tutti i giocatori hanno svolto il loro turno, si possono assegnare i punti in questo modo:"}
{"id": "3253343", "revid": "830939", "url": "https://it.wikipedia.org/wiki?curid=3253343", "title": "Sol Bianca", "text": " \u00e8 un OAV in due episodi prodotto nel 1990 dalla giapponese AIC. Il cartone \u00e8 stato distribuito in Italia da Yamato Video in videocassetta, sempre per il mercato home video.\nNel 1999, sempre la AIC ha prodotto l'OAV un remake in sei episodi dell'opera, che riprende la storia dall'inizio introducendo qualche variante. Anche questo OAV \u00e8 stato distribuito in Italia dalla Yamato Video per il mercato home video.\nTrama OAV.\nLa storia si svolge in un lontano futuro non meglio precisato. 5 ragazze (Febu, April, Janny, June e May in ordine d'et\u00e0, almeno cos\u00ec sembra) sono al comando di una speciale Nave Spaziale e si dilettano ad assaltare le navi cargo dell'Imperatore Badros che governa con il pugno di ferro su almeno due pianeti (Uno e Tres) nella Galassia F63. In uno dei loro assalti catturano, loro malgrado, un ragazzino poco loquace (Rim) che le persuader\u00e0 ad andare a Tres.\nA differenza della serie TV, nell'OAV solo alla fine s'intuisce che l'origine della civilt\u00e0 deriva dalla Terra (pi\u00f9 precisamente dal Genere Umano), grazie ad un \"Tesoro\" (la Gnosi) che le nostre eroine depredano dalla nave dell'Imperatore. Tale Tesoro non \u00e8 niet'altro che un \"videodisco\" registrato centinaia di anni prima e inviato nello spazio dalla civilt\u00e0 terrestre.\nTrama.\nLa storia \u00e8 ambientata in un lontano futuro. Sono passati ormai 400 anni dall'\"Et\u00e0 della Frontiera\", quando l'Uomo si avventurava con entusiasmo oltre i confini del sistema solare per colonizzare l'universo. Ora, passata quest'epoca di felicit\u00e0, il ricordo della Terra, il pianeta d'origine dell'umanit\u00e0, sta ormai sbiadendo ed entrando nel mito. In questo contesto si muovono le protagoniste, April, Jany, Jun e Feb, una sorta di \"piratesse dello spazio\" che viaggiano per la galassia sull'avveniristica astronave \"Sol Bianca\".\nLa storia ha inizio quando durante una delle loro innumerevoli avventure, le quattro ragazze si imbattono in Mayo, una ragazzina fuggita di casa per ritrovare i genitori perduti. L'equipaggio della \"Sol Bianca\" decide di aiutare la ragazzina ed intraprende un lungo viaggio che porter\u00e0 la nave verso la Terra, alla scoperta di un incredibile segreto che sembra avvolgere il pianeta d'origine dell'Uomo.\n\"Sol Bianca\".\nDoppiaggio.\nIl doppiaggio italiano, a cura della Yamato Video e della DEA (Digital Editing Audio), \u00e8 stato diretto da Stefania Patruno.\n\"Sol Bianca - L'eredit\u00e0 perduta\".\nDoppiaggio.\nIl doppiaggio italiano, a cura della Yamato Video, \u00e8 stato diretto da Dania Cericola. La traduzione dall'originale giapponese \u00e8 di Luisa Chiappa e i dialoghi italiani sono di Silvia Bacinelli.\nVideogioco.\nIn Giappone il 29 giugno 1990 \u00e8 stato distribuito un videogioco di ruolo prodotto dalla NCS per la console TurboGrafx-16."}
{"id": "3253347", "revid": "599013", "url": "https://it.wikipedia.org/wiki?curid=3253347", "title": "Dieter Baumann", "text": "Altre competizioni internazionali.\n1995\n1998\n1999"}
{"id": "3253354", "revid": "181699", "url": "https://it.wikipedia.org/wiki?curid=3253354", "title": "Unione Sportiva Avellino 1983-1984", "text": "Questa voce raccoglie le informazioni riguardanti l'Unione Sportiva Avellino nelle competizioni ufficiali della stagione 1983-1984.\nStagione.\nNella stagione 1983-1984 l'Avellino disputa il sesto campionato di Serie A della sua storia. La squadra irpina \u00e8 partita con l'allenatore Fernando Veneranda giocando un girone di andata sempre nelle ultime posizioni, chiuso con 10 punti in terz'ultima posizione, dopo la sconfitta interna con la Sampdoria (0-2) a fine novembre viene esonerato l'allenatore, sostituito da Ottavio Bianchi, nel girone di ritorno i biancoverdi ottiengono 16 punti, raggiungendo l'obiettivo di mantenere la massima divisione. L'argentino Ram\u00f3n D\u00edaz con 7 reti \u00e8 stato il miglior realizzatore di stagione.\nNella Coppa Italia l'Avellino disputa il quarto girone di qualificazione ottenendo il secondo posto dietro al Cesena, piazzamento che gli apre l'accesso agli ottavi di finale, dove viene eliminato dal Verona nel doppio confronto.\nMaglie e sponsor.\nLo sponsor tecnico per la stagione 1983-1984 fu Ennerre, mentre lo sponsor ufficiale fu Essebi.\nOrganigramma societario.\nArea direttiva\nArea sanitaria\nArea tecnica"}
{"id": "3253357", "revid": "124530777", "url": "https://it.wikipedia.org/wiki?curid=3253357", "title": "Flettner Fl 282", "text": "Il Flettner Fl 282 \"Kolibri\" era un elicottero da ricognizione imbarcato dotato di una coppia di rotori intersecantisi bipala ciascuno, realizzato dall'azienda aeronautica tedesca Flettner Flugzeugbau GmbH nei primi anni quaranta."}
{"id": "3253381", "revid": "1654832", "url": "https://it.wikipedia.org/wiki?curid=3253381", "title": "Organizzazione internazionale del caff\u00e8", "text": "LOrganizzazione internazionale sul caff\u00e8 (\"International Coffee Organization\"), sigla ICO, costituita nel 1963 a Londra, \u00e8 stata avviata in collaborazione con l'ONU per migliorare la cooperazione tra i paesi che producono, distribuiscono e consumano caff\u00e8.\nStoria.\nCon l'Accordo internazionale del caff\u00e8 (\"International Coffee Agreement\") approvato presso la sede delle Nazioni Unite a New York il 28 settembre 1962, 26 paesi esportatori e 12 paesi importatori hanno costituito l'Organizzazione internazionale del caff\u00e8, con effetto definitivo dal 27 dicembre 1963, depositato presso il Segretario generale delle Nazioni Unite con il n. 6791 del 1\u00ba luglio 1963.\nL'Accordo \u00e8 stato rinegoziato nel 1968, 1976, 1983, 1994, 2001. L'Accordo pi\u00f9 recente \u00e8 stato sottoscritto il 28 settembre 2007 ed \u00e8 entrato in vigore il 2 febbraio 2011.\nFinalit\u00e0.\nL'Organizzazione internazionale del caff\u00e8 sostiene i produttori per lo sviluppo sostenibile e tecnologico delle loro attivit\u00e0 che, allo stesso tempo, permette di ridurre la povert\u00e0 nei paesi in via di sviluppo. Pertanto aiuta i piccoli produttori a progettare strategie tra di loro e creare cooperative. D'altra parte, migliora la qualit\u00e0 del caff\u00e8 e rende pi\u00f9 trasparente il mercato pubblicando tabelle che incrociano informazioni veritiere. Inoltre, fornisce aiuti amministrativi ai produttori.\nMembri.\nAl 30 novembre 2021 i paesi membri dell'Organizzazione sono 50 (43 esportatori, 7 importatori) e rappresentano il 97% della produzione e il 67% del consumo mondiali.\nIl Governo degli Stati Uniti, che ha partecipato alla costituzione dell'ICO sin dal 1963, ha deciso di recedere dall'Organizzazione con effetto dal 3 giugno 2018.\nOrganizzazione.\nConsiglio internazionale del caff\u00e8.\nIl Consiglio \u00e8 la massima autorit\u00e0 dell'Organizzazione ed \u00e8 composto da rappresentanti di ciascun paese membro; si riunisce a marzo e settembre di ogni anno per discutere le questioni relative al caff\u00e8, approvare documenti strategici e decidere sulle raccomandazioni degli organi consultivi e dei comitati.\nConferenza mondiale sul caff\u00e8.\nSi riunisce ogni quattro o cinque anni, con l'obiettivo di contribuire al raggiungimento degli obiettivi dell'Accordo. Il Consiglio decide il titolo, l'oggetto e la tempistica della Conferenza, di concerto con il Comitato consultivo del settore privato.\nForum consultivo sulla finanza del settore caffeario.\nIl Forum consultivo facilita le consultazioni su argomenti relativi alla finanza e alla gestione del rischio nel settore del caff\u00e8, con particolare attenzione alle esigenze dei piccoli e medi produttori e delle comunit\u00e0 locali nelle aree di produzione del caff\u00e8.\nComitato consultivo del settore privato.\n\u00c8 composto da otto rappresentanti del settore privato dei paesi esportatori e da otto dei paesi importatori. Esamina vari aspetti tra cui l'aumento del valore e del consumo mondiale di caff\u00e8; la comunicazione efficace sul caff\u00e8, lo sviluppo sostenibile del settore caff\u00e8, i problemi di sicurezza alimentare, la qualit\u00e0 e filiera del caff\u00e8.\nComitato dei progetti.\nFormula raccomandazioni al Consiglio su tutte le questioni relative alla presentazione, valutazione, approvazione e finanziamento dei progetti, nonch\u00e9 alla loro attuazione e valutazione.\nComitato per la promozione e lo sviluppo del mercato.\nFormula raccomandazioni al Consiglio sulla promozione del consumo di caff\u00e8 e sulle questioni di sviluppo del mercato, compresi i piani di sviluppo e la promozione del consumo, l'analisi di nuove proposte e le modalit\u00e0 di finanziamento delle attivit\u00e0.\nComitato finanziario e amministrativo.\nPresenta raccomandazioni al Consiglio su questioni finanziarie e amministrative dell'Organizzazione, compresa l'approvazione del bilancio annuale e dei conti.\nComitato di statistica.\nFormula raccomandazioni al Consiglio su questioni statistiche, comprese le informazioni sulla produzione mondiale, i prezzi, le esportazioni, le importazioni e le riesportazioni, la distribuzione e il consumo di caff\u00e8; indicatore dei prezzi; scorte e conformit\u00e0 nel fornire informazioni statistiche.\nSegretariato.\nIl capo delle operazioni e il capo delle finanze e dell'amministrazione sono responsabili dei progetti, delle statistiche, dell'informazione e della finanza. In ciascuna di queste aree, i funzionari internazionali, qualii economisti, statistici e personale di supporto, sono incaricati della supervisione quotidiana del programma di attivit\u00e0.\nDirettore esecutivo.\nIl Direttore esecutivo, nominato dal Consiglio, \u00e8 il capo dei servizi amministrativi dell\u2019Organizzazione ed \u00e8 responsabile dell'espletamento delle\nfunzioni che gli competono nel quadro della gestione dell'accordo."}
{"id": "3253388", "revid": "1086846", "url": "https://it.wikipedia.org/wiki?curid=3253388", "title": "Pescara Calcio 1992-1993", "text": "Questa voce raccoglie le informazioni riguardanti il Pescara Calcio nelle competizioni ufficiali della stagione 1992-1993.\nStagione.\nIl ritorno del Pescara in Serie A fu accompagnato dagli arrivi di John Siveb\u00e6k (campione d'Europa con la Danimarca), Roger Mendy e Dunga. La squadra apr\u00ec il campionato 1992-93 fragorosamente, battendo la Roma fuori casa. Successivamente a tale exploit - e ad un pirotecnico 4-5 interno con il Milan - per\u00f2, la vittoria si fece attendere sino alla decima giornata. L'ultimo posto in solitaria dopo circa due terzi del torneo comport\u00f2 l'esonero di Giovanni Galeone, sostituito da Vincenzo Zucchini il 22 marzo 1993: alla squadra abruzzese non riusc\u00ec un tardivo accenno di rimonta, nonostante le vittorie contro Napoli e Juventus, quest\u2019ultima con un sorprendente 5-1.\nOrganigramma societario.\nArea direttiva\nArea tecnica"}
{"id": "3253389", "revid": "1310927", "url": "https://it.wikipedia.org/wiki?curid=3253389", "title": "Giovanni Moreno", "text": "Carriera.\nClub.\nIn patria.\nCresce calcisticamente in patria nell'Envigado dal 2006 al 2008 ottenendo 59 presenze e 24 gol in campionato. Si trasferisce nel 2006 al pi\u00f9 importante club della Colombia, l'Atl\u00e8tico Nacional, con cui ottiene 72 presenze e 35 reti.\nRacing Club.\nNel 2010 si trasferisce al Racing Club in Argentina dove fino al 2012 realizza 9 gol in 43 presenze.\nLa Cina.\nNell'estate 2012 si trasferisce per 4.5 milioni di euro allo Shangai Shenhua nel campionato cinese."}
{"id": "3253395", "revid": "125083369", "url": "https://it.wikipedia.org/wiki?curid=3253395", "title": "Christstollen", "text": "Il Christstollen, o Weihnachtsstollen o pi\u00f9 semplicemente Stollen \u00e8 un tipico dolce natalizio tedesco, di cui si ha notizia sin dal XIV secolo. Il dolce, originario dell'area di Dresda, viene realizzato con diverse variazioni in tutta la Germania. Si tratta di una pasta dolce lievitata, particolarmente ricca di burro e frutta secca e canditi, soprattutto mandorle, uva passa (uvetta di Corinto), cedro e arancio candito, spesso ricoperta di zucchero a velo.\nStoria.\nSembra che questo dolce risalga al 1329, quando il vescovo di Naumburg indusse un concorso fra i pasticceri della zona, che gi\u00e0 producevano dei pani dolci arricchiti con burro, zucchero, uvetta e cedro.\nIl primo documento scritto menzionante il dolce, risale al 1474 ed \u00e8 legato a una fattura dell'ospedale di San Bartolomeo di Dresda. All'epoca il dolce, che era prodotto nel periodo natalizio, era privo di burro perch\u00e9 l'avvento era un periodo di digiuno e non era permesso mangiare n\u00e9 burro n\u00e9 latte.\nErnesto di Sassonia scrisse una lettera al papa Nicol\u00f2 V chiedendo una dispensa speciale per i pasticceri di Dresda, in modo che potessero aggiungere il burro all'impasto dello Stollen. La dispensa fu negata e per l'autorizzazione si dovette attendere fino al 1490 quando Innocenzo VIII la concesse con una lettera chiamata la \"Lettera del burro\". Nel 1530 appare per la prima volta la denominazione di \"Christstollen\", da allora la citt\u00e0 e il dolce sono indissolubilmente legati.\nDal 2006 il Dresdner Christstollen beneficia del marchio IGP.\nIngredienti.\nNella ricetta originale si utilizzano farina, burro, uva passa o uvetta di corinto rinvenute nel rum, canditi, mandorle (dolci e amare), lievito, latte e scorza di limone grattugiata. Dopo la cottura, il dolce non viene consumato subito, ma dopo circa tre settimane.\nIn altre versioni vengono aggiunti, a seconda delle zone, marzapane, ricotta, vino rosso, mele, prugne o nocciole.\nUn dolce assai simile viene realizzato nei Paesi Bassi: il \"Kerststol\"."}
{"id": "3253399", "revid": "36426", "url": "https://it.wikipedia.org/wiki?curid=3253399", "title": "Malleus maleficarum", "text": ""}
{"id": "3253401", "revid": "36426", "url": "https://it.wikipedia.org/wiki?curid=3253401", "title": "Jakob Sprenger", "text": ""}
{"id": "3253406", "revid": "486946", "url": "https://it.wikipedia.org/wiki?curid=3253406", "title": "LSST", "text": ""}
{"id": "3253418", "revid": "1305772", "url": "https://it.wikipedia.org/wiki?curid=3253418", "title": "Whip My Hair", "text": "Whip My Hair \u00e8 il singolo di debutto della cantante statunitense Willow Smith, pubblicato il 26 ottobre 2010 nel Nordamerica dall'etichetta discografica Roc Nation. La canzone \u00e8 stata scritta da Janae Rockwell e Ronald \"Jukebox\" Jackson e prodotta da quest'ultimo.\nLa canzone ha ottenuto un discreto successo nei paesi anglofoni: negli Stati Uniti \u00e8 entrata alla posizione numero 78 ed \u00e8 salita all'undicesima la settimana successiva, vendendo 137.000 ed entrando alla quarta posizione della classifica digitale. \u00c8 entrata in top 20 anche in Australia, Canada, Danimarca, Irlanda e Regno Unito. Nel video compare anche suo fratello Jaden Smith. La canzone \u00e8 stata presentata nel programma televisivo \"The Ellen DeGeneres Show\".\nNel brano la cantante fa uso dell'Auto-Tune."}
{"id": "3253421", "revid": "1123126", "url": "https://it.wikipedia.org/wiki?curid=3253421", "title": "Camillo Alleva", "text": "Biografia.\nI suoi genitori si chiamavano Antonio Alleva e Prudenza Maldacena. Fu ordinato sacerdote nel 1793, un anno prima dell'et\u00e0 canonica, donde una dispensa pontificia per difetto di et\u00e0. Maestro di sacra teologia a Napoli, fu nominato vescovo di Ugento il 26 giugno 1818; rinunci\u00f2 alla sede nel 1824 poich\u00e9 era stato eletto componente della giunta dei vescovi. Il 16 giugno 1825 fu eletto alla Consulta di Stato del Regno delle Due Sicilie.\nFu proposto da Francesco I delle Due Sicilie all'arcidiocesi di Salerno (22 novembre 1825) e promosso arcivescovo di Salerno e amministratore perpetuo di Acerno il 19 dicembre 1825.\nIl nome di Camillo Alleva \u00e8 ricordato a proposito della condanna a morte dei sacerdoti che nell'estate del 1828 avevano partecipato ai moti costituzionali del Cilento repressi con ferocia dal generale borbonico Francesco Saverio Del Carretto. Del Carretto aveva condannato a morte con processo sommario i patrioti che si erano costituiti: i laici furono fucilati immediatamente il 19 luglio 1828; per i religiosi (il canonico Antonio Maria De Luca e suo nipote Giovanni De Luca), i quali godevano di immunit\u00e0 in base al Concordato del 1818 fra il Regno delle Due Sicilie e la Santa Sede, Del Carretto si rivolse alle autorit\u00e0 religiose del Cilento perch\u00e9 li riducessero allo stato laicale, condizione necessaria per la successiva fucilazione. Rifiutarono l'odioso incarico sia il vescovo di Capaccio Filippo Speranza, sia quello di Policastro Nicola Maria Laudisio, sia il vescovo di Conza, Michele Arcangelo Lupoli, il quale peraltro sar\u00e0 il successore di Alleva a Salerno. Del Carretto trasfer\u00ec allora i due sacerdoti a Salerno dove Alleva si mise a sua disposizione. Ricostruisce la vicenda lo storiografo Pietro Laveglia:\nPer questa vicenda, la Santa Sede sospese per un anno l'arcivescovo Alleva dai pontificali; il sovrano delle Due Sicilie lo premi\u00f2 invece con il Reale Ordine di Francesco I: nell'ottobre 1829 Camillo Alleva ricevette dallo stesso Francesco I la Gran croce nella capitale del regno, ma vi mor\u00ec pochi giorni dopo senza essere potuto ritornare prima a Salerno. Fu sepolto a Napoli nella Basilica dello Spirito Santo.\nGenealogia episcopale.\nLa genealogia episcopale \u00e8:"}
{"id": "3253425", "revid": "2091899", "url": "https://it.wikipedia.org/wiki?curid=3253425", "title": "Cassa di Risparmio della Provincia di Chieti", "text": "La Cassa di Risparmio della Provincia di Chieti S.p.A. o brevemente CariChieti, dal 22 novembre 2015 in liquidazione coatta amministrativa, \u00e8 stato il principale ente creditizio della citt\u00e0 di Chieti e provincia.\nDal giorno successivo \u00e8 stata rifondata, come Good Bank, con la nuova denominazione di Nuova Cassa di Risparmio di Chieti S.p.A. o in breve Nuova CariChieti, con la \"parte buona\" della vecchia banca.\nIl 10 maggio 2017 si \u00e8 perfezionata la cessione a Unione di Banche Italiane S.p.A. (UBI Banca) di Nuova Cassa di Risparmio di Chieti S.p.A.\nConseguentemente, con provvedimenti della Banca d'Italia \u00e8 stata dichiarata la cessazione della qualifica di \"ente ponte\" dell'intermediario, che prosegue l'attivit\u00e0 nell'ambito del Gruppo UBI.\nStoria.\nLa Cassa di Risparmio della Provincia di Chieti S.p.A., brevemente denominata Carichieti S.p.A., \u00e8 stato il principale ente creditizio della citt\u00e0 di Chieti e Provincia per oltre 150 anni.\nL'istituto \u00e8 stato fondato a Chieti nel 1862. La Cassa nasce con Decreto di Vittorio Emanuele II andando a rappresentare, all'indomani della proclamazione del Regno d'Italia, uno dei primissimi istituiti di risparmio e credito del Mezzogiorno.\nLa denominazione originaria \u00e8 quella di Cassa di Risparmio Marrucina, dal nome della popolazione italica che ebbe come capitale Teate (l'odierna Chieti).\nCome tutte le Casse di Risparmio dell'epoca, era un ente pubblico e aveva la missione di operare quale supporto finanziario al contesto economico e sociale del territorio di riferimento.\nNel biennio 1928-29 si attua uno dei pi\u00f9 importanti sviluppi dell'Istituto, con l'apertura delle filiali di Chieti Scalo, Francavilla al Mare, Lanciano, Vasto e Bucchianico.\nNel 1938, poi, venne incorporata anche la Cassa di Risparmio di Guardiagrele, che era stata costituita nel 1876 dopo la trasformazione del soppresso Monte Frumentario della citt\u00e0.\nCon questa incorporazione e con quella delle tre filiali di Fara Filiorum Petri, Orsogna e Rapino, la Cassa di Risparmio Marrucina muta la propria denominazione in Cassa di Risparmio della Provincia di Chieti, acquisendo la veste di Istituto di Credito a livello provinciale.\nDopo il secondo conflitto mondiale, riprende con pi\u00f9 ampio respiro l'apertura di nuove filiali e nel decennio tra il 1950 e il 1960, anno dopo anno, si assiste ad un consolidamento e sviluppo della presenza sul territorio.\nTra il 1960-70 il ruolo della Cassa di Risparmio della Provincia di Chieti assume un rilievo tutto particolare.\nL'arrivo degli anni Sessanta vede la Cassa partecipare attivamente al processo di industrializzazione in atto: contribuisce fattivamente alla costituzione prima del Consorzio per l'Area di Sviluppo Industriale della Val Pescara, quindi del Nucleo d'Industrializzazione del Vastese, del Sangro, dell'Aventino. Nello stesso decennio, con decisivi contributi economici, la Cassa prende parte in prima linea alla nascita della Libera Universit\u00e0 degli Studi \u201cG. D'Annunzio\u201d.\nNel decennio successivo, 1970-80, consolida la propria posizione rafforzando l\u2019organizzazione territoriale con l\u2019apertura di nuovi sportelli, sollecitata dai numerosi Comuni della Provincia di Chieti, portando il servizio bancario in zone che ne erano sprovviste, assolvendo ad una sorta di \u201cmissione sociale\u201d.\nIn quegli anni la Cassa registra una crescita straordinaria: gli sportelli in Provincia arrivano a 30. Allo stesso tempo assolve un ruolo di primo piano nella promozione della cultura, contribuendo allo sviluppo del settore con opere di beneficenza e di pubblica utilit\u00e0 cui per statuto era tenuta.\nSono questi gli anni nei quali la Cassa arricchisce il patrimonio artistico di propriet\u00e0 con l\u2019acquisto di centinaia di pezzi pregiati tra dipinti e sculture d\u2019autore acquista pi\u00f9 di 500 opere d\u2019arte tra quadri e sculture, consolidando il proprio patrimonio di reputazione e di prestigio.\nNegli anni a cavallo tra il 1980 e il 1990 si adopera fortemente nel processo di sviluppo del settore bancario per offrire alla propria clientela una rete di servizi sempre pi\u00f9 moderna e funzionale pur continuando ad assicurare quella tipicit\u00e0 d\u2019iniziative proprie di un Istituto locale.\nNel frattempo consolida il patrimonio immobiliare con l\u2019acquisto del vasto complesso di Chieti Scalo dove viene trasferita la Sede degli uffici di Presidenza e Direzione Generale.\nA fine decennio sono 38 le unit\u00e0 operative, in concomitanza cresce a ritmi intensi l\u2019organico del personale per adeguare i servizi alle esigenza del sistema economico.\nNel 1990, con la legge, e il successivo decreto legislativo, sulla ristrutturazione del sistema creditizio (cd. legge Amato), la Cassa presenta un progetto di ristrutturazione, approvato con decreto del Ministro del Tesoro Carli del giugno 1992, che prevede il conferimento, previo supporto, dell'azienda bancaria in una costituenda Societ\u00e0 per Azioni denominata Cassa di Risparmio della Provincia di Chieti S.p.A., denominazione commerciale CariChieti SpA - con capitale sociale iniziale di 80 miliardi di lire e l'adozione di un nuovo statuto da parte dell'ente conferente, che assume la denominazione di Fondazione Cassa di Risparmio della Provincia di Chieti.\nIn quegli anni Il suo capitale era detenuto all'ottanta per cento dall'omonima fondazione e il venti per cento dal gruppo Intesa Sanpaolo.\nNel delicato passaggio tra il XX ed il XXI secolo, segnato da profonde trasformazioni, CariChieti continua a godere di ottima salute, con un trend di crescita considerevole.\nLa Banca attua un intenso piano di sviluppo territoriale, irradiandosi nel territorio con l'apertura di nuove succursali e il posizionamento in nuove zone operative fuori regione, a Roma, Perugia, Milano e Potenza.\nNel luglio del 2012 CariChieti raggiunge l\u2019importante traguardo, festeggiando il 150\u00ba anniversario.\nA seguito di varie vicissitudini, con decreto del 22 novembre 2015, \u00e8 stata posta in liquidazione coatta amministrativa ed \u00e8 stata rifondata come Good Bank, con la nuova denominazione di Nuova Cassa di Risparmio di Chieti S.p.A. o in breve Nuova CariChieti, con la \"parte buona\" della vecchia banca, proseguendo l\u2019attivit\u00e0 fino al 10 maggio 2017, giorno in cui si \u00e8 perfezionata la cessione a Unione di Banche Italiane S.p.A. (UBI Banca).\nL'insolvenza.\nLa CariChieti \u00e8 stata commissariata dal Ministero dell'economia e delle finanze, con decreto del 5 settembre 2014, su proposta dalla Banca d'Italia ed \u00e8 stata posta in amministrazione straordinaria per pesanti irregolarit\u00e0 amministrative.\nIl D.L. 183/2015.\nIl 22 novembre 2015 il Consiglio dei ministri approva il decreto-legge n. 183, che su proposta della Banca d'Italia, ha disposto la risoluzione dell'istituto come da normativa BRRD (Bank Recovery and Resolution Directive) recepita, appena 6 giorni prima, con il D.Lgs 180/2015 del 16 novembre, con l'azzeramento totale del valore delle azioni e delle obbligazioni subordinate.\nI commissari sono decaduti il 22 novembre in seguito alla cessione della vecchia banca, messa in liquidazione, a favore della nuova, denominata Nuova Cassa di Risparmio di Chieti S.p.A., che ha assorbito i diritti, le attivit\u00e0 e le passivit\u00e0 positivi, con esclusione delle passivit\u00e0 subordinate (c.d. Bridge Bank) e iniziato ad operare il 23 novembre, dopo essere stata autorizzata dalla Banca d'Italia il giorno precedente che ha anche nominato il CdA, presieduto da Roberto Nicastro.\nI prestiti in sofferenza che residuano una volta fatte assorbire le perdite dalle azioni e dalle obbligazioni subordinate, invece, sono confluiti in una bad bank unica, priva di licenza bancaria, assieme a quelli di Banca delle Marche, Cassa di Risparmio di Ferrara e Banca Popolare dell'Etruria e del Lazio che hanno avuto analogo epilogo. La bad bank cercher\u00e0 di collocare gli assets sul mercato ad operatori specializzati avendo ricevuto in carico tali crediti al valore attuale dopo una pesante svalutazione di libro. Anche la nuova banca, sar\u00e0 comunque collocata sul mercato ad un prezzo, si ipotizza, maggiore della capitalizzazione effettuata dal fondo nazionale di risoluzione che ammonta a 141 milioni di euro oltre ad avere coperte le perdite patrimoniali dovute alla svalutazione dei crediti finiti nella bad bank. Al Fondo di risoluzione partecipano tutti gli istituti italiani che sono stati chiamati a versarvi le quote anticipate dei primi 3 anni per concludere l'operazione del controvalore di circa 3,6 miliardi di euro di cui nessuno proveniente dallo Stato.\nCritiche ai provvedimenti.\nLa risoluzione dell'istituto di credito teatino \u00e8 stato oggetto di un'interrogazione parlamentare di alcuni deputati abruzzesi del Movimento 5 stelle, secondo cui i bilanci della banca precedenti al commissariamento potrebbero non essere compatibili con la successiva insolvenza e non si sarebbero seguiti dei criteri chiari nella svalutazione di tutte le sofferenze bancarie al 17,6%.\nLa sentenza del tribunale di Chieti, con cui \u00e8 stata dichiarata l'insolvenza, ha stabilito che non ci sono elementi per affermare che ci fosse al momento della risoluzione della banca voluta dal Ministero dell'Economica su proposta della Banca d'Italia uno stato d'insolvenza, che si \u00e8 rilevato anche a seguito di rettifiche sul valore dei crediti in sede di valutazione provvisoria con criteri privi di adeguate giustificazioni e che invece era inequivocabile al momento della liquidazione. Sempre la procura della Repubblica di Chieti ha inserito nel registro degli indagati per violazione della legge fallimentare colui che \u00e8 stato, su nomina della Banca d\u2019Italia, commissario della Carichieti ed amministratore delegato della Nuova Carichieti, Salvatore Immordino, che dal luglio 2015 \u00e8 diventato amministratore delegato della Rev Gestione Crediti Spa, la societ\u00e0 che gestisce i crediti deteriorati delle quattro banche sottoposte a risoluzione dal decreto-legge 183/2015.\nValerio Lemma, professore di diritto dell'economia all'Universit\u00e0 telematica \"Guglielmo Marconi\" e autore del saggio \"Chi ha ucciso la Carichieti\", ha manifestato, commentando la sentenza del Tribunale di Chieti e citando il parere di vari suoi colleghi, il sospetto che nel caso della CariChieti si sia assistito all'\"omicidio\" di un'impresa non commissariata per perdite patrimoniali, ma per irregolarit\u00e0 gestionali, operato con delle valutazioni errate da parte delle autorit\u00e0, che avrebbero causato l'insolvenza. Ferruccio de Bortoli ha definito il giudizio del docente un'interpretazione eccentrica in un articolo sul \"Corriere della Sera\", al quale lo stesso Lemma ha risposto accusando il giornalista di non aver colto il senso del suo pensiero.\nNuova Cassa di Risparmio di Chieti S.p.A..\nIl 10 maggio 2017 si \u00e8 perfezionata la cessione ad Unione Banche Italiane S.p.A. (UBI Banca) di Nuova Cassa di Risparmio di Chieti S.p.A. o brevemente Nuova CariChieti S.p.A., che prosegue la propria attivit\u00e0 nell\u2019ambito del Gruppo UBI.\nIl capitale sociale della nuova banca di 141 milioni di euro \u00e8 interamente detenuto da Unione Banche Italiane (UBI Banca).\nNuova Cassa di Risparmio di Chieti S.p.A. \u00e8 appartenente al Gruppo UBI Banca, iscritto all\u2019Albo dei Gruppi Bancari n. 3111.2 ed \u00e8 soggetta ad attivit\u00e0 di direzione e coordinamento del Socio Unico UBI BANCA SPA.\nSede Legale Via Nazionale, 91 - 00184 Roma\nDir. Generale Via Colonnetta, 24 - 66100 Chieti\nCod. fiscale e Partita IVA 13614841008 - Cod. ABI 06050-9 - Cod. REA 1460792\nAderente al Fondo interbancario di tutela dei depositi\nIl C.d.A. \u00e8 composto dal:\nIl collegio sindacale \u00e8 composto dal:\nNuova CariChieti S.p.A. - Gruppo UBI Banca, ha 58 filiali situate prevalentemente in provincia di Chieti e in misura marginale nel resto d'Abruzzo, a Roma, Perugia, San Benedetto del Tronto e Milano con 513 dipendenti (dati al 15/6/2017).\nIl 6 settembre 2017, Nuova Carichieti S.p.A. cambia denominazione diventando Banca Teatina S.p.A. (Gruppo UBI Banca) trasferendo la sede legale a Bergamo in Piazza Vittorio Veneto 8.\nBanca Teatina S.p.A. ha adottato come insegna quella della capogruppo UBI Banca e \u00e8 stata incorporata in UBI Banca S.p.A. il 26 febbraio 2018.\nSedi.\nLa sede storica \u00e8 a Chieti alta in Largo Martiri della Libert\u00e0 (ex piazza San Domenico), accanto al palazzo della Provincia. L'edificio \u00e8 tardo ottocentesco, negli anni '20 del Novecento, \u00e8 stato abbellito in stile neoclassico con ordine di colonne a capitello ionico, architrave piano con l'iscrizione CASSA DI RISPARMIO DELLA PROVINCIA DI CHIETI, picchettata nel 2018 per la nuova sigla UBI Banca. Il palazzetto ha pianta quadrangolare, l'interno con intonaci e marmi, ha subito restauri moderni.\nLe sedi di Chieti Scalo sono il palazzo in via Colonnetta, dove tutt'ora ha sede la filiale teatina dell'UBI Banca, precedentemente della CariChieti, e poi un palazzo accanto alla chiesa della Madonna delle Piane, in via dei Vestini.\nA Vasto una filiale, ora dell'UBI Banca, \u00e8 in un palazzo all'incrocio di via Cavour con piazza Marconi. A Lanciano un edificio storico razionaliata, in via Vittorio Veneto, ha la sigla dell'Ubi Banca."}
{"id": "3253432", "revid": "36426", "url": "https://it.wikipedia.org/wiki?curid=3253432", "title": "Madonna della cintola", "text": ""}
{"id": "3253433", "revid": "287204", "url": "https://it.wikipedia.org/wiki?curid=3253433", "title": "Alleva", "text": ""}
{"id": "3253445", "revid": "1982", "url": "https://it.wikipedia.org/wiki?curid=3253445", "title": "Tracia orientale", "text": "La Tracia orientale (; , \"Izto\u010dna Trakija\"; ) costituisce la parte sud-orientale della Tracia storica. Oggi rappresenta la parte europea della Turchia.\n\u00c8 conosciuta anche come Turchia Europea (in turco \"Avrupa T\u00fcrkiye\"; in bulgaro \"\u0415\u0432\u0440\u043e\u043f\u0435\u0439\u0441\u043a\u0430 \u0422\u0443\u0440\u0446\u0438\u044f\", \"Evrope\u012dska Turcija\"; in greco \"\u0395\u03c5\u03c1\u03c9\u03c0\u03b1\u03ca\u03ba\u03ae \u03a4\u03bf\u03c5\u03c1\u03ba\u03af\u03b1\", \"Evr\u014dpa\u00efk\u012b\u0301 Turk\u00eda\") o Tracia turca.\nGeografia.\nIl termine \"Tracia orientale\" \u00e8 comparso alla fine del XIX e l'inizio del XX secolo, quando la regione storica della Tracia fu divisa tra varie nazioni. \nLa Tracia orientale \u00e8 la regione che costituisce l'estremit\u00e0 sud-orientale dei Balcani e dell'Europa. \u00c8 delimitata a est dal Mar Nero, a sud-est dal Bosforo, a sud dal Mar di Marmara, a sud-ovest dallo Stretto dei Dardanelli e dal Mar Egeo, a ovest dal fiume Maritsa e a nord dalla Bulgaria. \nAi giorni nostri, essa rappresenta la parte europea della Turchia, che \u00e8 divisa tra le province turche di Edirne, di K\u0131rklareli e di Tekirda\u011f, come pure le parti europee delle province d'Istanbul e di \u00c7anakkale.\nLa superficie della regione geografica \u00e8 di 23.764\u00a0km\u00b2, con una popolazione di 9.799.745 abitanti.\nStoria.\nLa Tracia deve il suo nome ai Traci, popolo indo-europeo che occupava la regione nell'antichit\u00e0.\nL'ultimo regno trace indipendente fu annesso dai Romani alla morte del re Roemetalkes III e la provincia romana di Tracia fu creata nel 46 d.C.\nLa Tracia fu eretta in diocesi da Diocleziano.\nI Turchi annetterono l'intera Tracia nel 1389, e il loro dominio dur\u00f2 fino al 1878. \nNel XXI secolo, la Tracia resta divisa fra tre Paesi: la \"Tracia occidentale\" fa parte della Grecia, la \"Tracia orientale\" fa parte della Turchia e la \"Tracia settentrionale\", rinominata Rumelia orientale, \u00e8 riunita alla Bulgaria nel 1885."}
{"id": "3253446", "revid": "36426", "url": "https://it.wikipedia.org/wiki?curid=3253446", "title": "Ambrogio de' Predis", "text": ""}
{"id": "3253447", "revid": "104458", "url": "https://it.wikipedia.org/wiki?curid=3253447", "title": "Imperatore Federico III", "text": ""}
{"id": "3253460", "revid": "1305772", "url": "https://it.wikipedia.org/wiki?curid=3253460", "title": "LOIC", "text": "LOIC (un acronimo per Low Orbit Ion Cannon, in italiano: cannone a ioni in orbita bassa) \u00e8 un software open source, scritto in C#, per generare grandi quantit\u00e0 di traffico di rete (richieste) verso un sistema target e testare la sua risposta sotto carico. LOIC \u00e8 stato sviluppato inizialmente da Praetox Technologies, ma successivamente \u00e8 stato distribuito come software di pubblico dominio.\nIl nome \"Low Orbit Ion Cannon\" \u00e8 stato ispirato da un'arma immaginaria inventata nella serie di videogiochi \"Command &amp; Conquer\".\nUso.\nLOIC, quando utilizzato da numerose persone contemporaneamente, effettua un attacco di tipo distributed denial-of-service (DDoS) contro un IP vittima inondando il server con pacchetti TCP, UDP o richieste HTTP, nell'intento di interrompere il servizio di un particolare host. Il funzionamento di LOIC, quindi, si basa sul contributo di volontari che, coordinandosi tra loro con altri sistemi (ad esempio: chat, forum, ecc), possono emulare una botnet.\nContromisure.\nEsperti di sicurezza citati dalla BBC affermano che un firewall ben configurato pu\u00f2 filtrare la maggior parte del traffico prodotto dall'attacco DDoS di LOIC, quindi impedendo a tali attacchi di essere realmente efficaci.\nLe fonti dell'attacco DDoS, inoltre, sono facilmente rintracciabili con l'uso di un IPS, almeno durante le prime fasi dell'attacco: \u00e8 pertanto possibile una rivalsa legale nei confronti dei singoli utilizzatori di LOIC da parte delle vittime dell'attacco. Il percepito senso di sicurezza ed impunit\u00e0 nell'utilizzare questo strumento per compiere attacchi informatici deriva forse dal fatto che, a causa del numero particolarmente elevato di utilizzatori, il singolo utente risulta \"nascosto tra la folla\" e la probabilit\u00e0 che venga incriminato \u00e8 bassa.\nVittime di LOIC.\nBoom dei download.\nFra l'8 ed il 10 dicembre 2010 \u00e8 stato scaricato pi\u00f9 di 40.000 volte.\nVersione JavaScript.\nDi recente \u00e8 stata pubblicata una versione di LOIC in JavaScript per essere usata all'interno di un browser."}
{"id": "3253462", "revid": "11959", "url": "https://it.wikipedia.org/wiki?curid=3253462", "title": "Indo-europeo", "text": ""}
{"id": "3253464", "revid": "547034", "url": "https://it.wikipedia.org/wiki?curid=3253464", "title": "Virginia Slims Circuit 1973", "text": "Il Virginia Slims Circuit 1973 \u00e8 iniziato il 15 gennaio 1973 con il BMC Invitation e si \u00e8 concluso il 29 ottobre con la finale del Virginia Slims of Hawaii.\nIl \"Virginia Slims Circuit 1973\" \u00e8 stata la terza edizione del tour sponsorizzato dalla \"Virginia Slims\" e la prima che vede nascere formalmente la WTA fondata da Billie Jean King dopo un meeting organizzato nel Gloucester Hotel di Londra durante la settimana antecedente il Torneo di Wimbledon.\nMaggio.\n\"Nessun evento\"\nGiugno.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3253465", "revid": "2110845", "url": "https://it.wikipedia.org/wiki?curid=3253465", "title": "Colette Rosambert", "text": "Biografia.\nCelebre tennista dei primi decenni del XX secolo, vinse nel 1932 il doppio femminile alle Internazionali d'Italia insieme a Lolette Payot battendo in finale la coppia composta da Dorothy Andrus e Lucia Valerio con un punteggio di 7-5, 6-3\nL'anno successivo giunse in finale nel doppio degli Internazionali di Francia 1933 con la connazionale Sylvie Jung Henrotin perdendo contro la coppia formata da Simonne Mathieu e Elizabeth Ryan con il punteggio di 6-1, 6-3."}
{"id": "3253466", "revid": "486946", "url": "https://it.wikipedia.org/wiki?curid=3253466", "title": "Haneda International Airport", "text": ""}
{"id": "3253467", "revid": "1543377", "url": "https://it.wikipedia.org/wiki?curid=3253467", "title": "Elio Onorato", "text": "Carriera.\nGioc\u00f2 per quattro stagioni in Serie A con le maglie di Salernitana, Milan, Lucchese e Torino."}
{"id": "3253468", "revid": "287204", "url": "https://it.wikipedia.org/wiki?curid=3253468", "title": "Sol Bianca - L'eredit\u00e0 perduta", "text": ""}
{"id": "3253472", "revid": "767487", "url": "https://it.wikipedia.org/wiki?curid=3253472", "title": "Sylvie Jung Henrotin", "text": "Biografia.\nSi distinse nel doppio negli anni trenta.\nNel 1928 disput\u00f2 la prima finale all'Open di Francia, in coppia con Suzanne Deve perdendo contro Phoebe Watson ed Eileen Bennett (6-0, 6-2).\nGiunse di nuovo in finale agli Internazionali di Francia 1933 con la connazionale Colette Rosambert perdendo contro la coppia formata da Simonne Mathieu e Elizabeth Ryan con il punteggio di 6-1, 6-3.\nSempre in doppio al Torneo di Wimbledon 1934 perse in finale con Dorothy Andrus contro Simonne Mathieu e Elizabeth Ryan con un punteggio di 6-3, 6-3. All'U.S. National Championships 1937 nel doppio misto un'altra finale per lei con Yvon Petra persa contro la coppia Sarah Palfrey - Don Budge per 6-2, 8-10, 6-0\nNel singolo giunse per cinque volte, di cui quattro consecutive (dal 1935 al 1938), ai quarti nell'Open di Francia venendo eliminata per due volte da Hilde Sperling poi vincitrice del torneo."}
{"id": "3253474", "revid": "599013", "url": "https://it.wikipedia.org/wiki?curid=3253474", "title": "Ferenc Ottavi", "text": "Carriera.\nGioc\u00f2 in Serie A con Fiorentina e Bari."}
{"id": "3253476", "revid": "276491", "url": "https://it.wikipedia.org/wiki?curid=3253476", "title": "Programmable Array Logic", "text": ""}
{"id": "3253477", "revid": "36983813", "url": "https://it.wikipedia.org/wiki?curid=3253477", "title": "Francesco Ottavi", "text": ""}
{"id": "3253478", "revid": "45927", "url": "https://it.wikipedia.org/wiki?curid=3253478", "title": "Biglietto di visita", "text": ""}
{"id": "3253479", "revid": "287204", "url": "https://it.wikipedia.org/wiki?curid=3253479", "title": "Arturs Zakresevskis", "text": ""}
{"id": "3253488", "revid": "922800", "url": "https://it.wikipedia.org/wiki?curid=3253488", "title": "Istv\u00e1n Pak\u00f3", "text": "Anche suo fratello \u00e8 stato un calciatore professionista. Mor\u00ec il 9 settembre 1949 alle ore 2:00 in ospedale, a seguito di un incidente stradale accaduto il giorno precedente in Via Marradi a Livorno.\nCarriera.\nCominci\u00f2 a giocare all'et\u00e0 di dodici anni nella squadra dei Ferrovieri Szvse. Gioc\u00f2 per una stagione in Serie A nel Livorno."}
{"id": "3253489", "revid": "287204", "url": "https://it.wikipedia.org/wiki?curid=3253489", "title": "Istvan Pako", "text": ""}
{"id": "3253493", "revid": "287204", "url": "https://it.wikipedia.org/wiki?curid=3253493", "title": "69 Love Songs", "text": "69 Love Songs \u00e8 un album triplo pubblicato dal gruppo pop statunitense The Magnetic Fields nel 1999, uscito in origine negli Stati Uniti in tre parti separate poi presto raggruppate in un unico cofanetto.\nIl disco.\nViene considerato il lavoro pi\u00f9 completo del cantautore Stephin Merritt e tra i migliori album pop degli anni novanta.\nTracce.\nTutti i brani sono scritti e cantati da Stephin Merritt tranne dove indicato"}
{"id": "3253504", "revid": "287204", "url": "https://it.wikipedia.org/wiki?curid=3253504", "title": "Daniele Debernard", "text": ""}
{"id": "3253512", "revid": "1669436", "url": "https://it.wikipedia.org/wiki?curid=3253512", "title": "Chiesa di San Domenico (Brescia)", "text": "La chiesa di San Domenico era una chiesa di Brescia, situata lungo via Moretto, speculare alla chiesa di San Lorenzo. Costruita all'inizio del Duecento dopo il soggiorno di san Domenico in citt\u00e0, la chiesa e il convento attigui conoscono forte prosperit\u00e0 nei secoli successivi. Nel Seicento la chiesa viene anche interamente ricostruita da Pietro Maria Bagnadore, che la trasforma in un imponente edificio rinascimentale. Il convento viene soppresso nel 1797 e nel 1847 diventa sede del nuovo ospedale cittadino. Nel 1883, la chiesa \u00e8 gi\u00e0 demolita per far spazio alle nuove strutture. Trasferito anche l'ospedale alla prima met\u00e0 del Novecento, fra il 1957 e il 1968 il complesso viene definitivamente demolito per la realizzazione di un moderno quartiere direzionale, dove oggi trovano posto la sede della camera di commercio, alcune banche e due condomini.\nLe opere un tempo conservate nella chiesa sono oggi in gran parte alla pinacoteca Tosio Martinengo, mentre altre sono andate disperse. Completamente perdute sono invece le opere ad affresco, fra cui le quadrature di Tommaso Sandrino, le scene dei Fiammenghini e il ciclo della \"Vita di san Domenico\" del Romanino, dipinto sulle pareti del chiostro maggiore. Uniche testimonianze iconografiche della chiesa giunte fino a noi sono un'incisione settecentesca, nella quale per\u00f2 non si vede la facciata, e un'eloquente fotografia nel 1883, scattata prima della demolizione.\nStoria.\nLa fondazione.\nLa tradizione vuole che la fondazione della chiesa sia da ricollegare a san Domenico in persona, che soggiorna a Brescia nel 1218 ospitato dal vescovo Alberto da Reggio. Pochi anni dopo, nel 1221, una piccola comunit\u00e0 di frati domenicani si sarebbe insediata nelle case vicine alla chiesa di San Faustino ad sanguinem, oggi chiesa di Sant'Angela Merici, rimanendo inizialmente privi di un proprio luogo di culto. Per interessamento dello stesso Alberto da Reggio, la nuova comunit\u00e0 religiosa ottiene dal Comune un'area a sud della citt\u00e0 murata, adatta alla costruzione di un convento e di una nuova chiesa. Si trattava di un vasto terreno compreso fra porta Paganora (oggi angolo fra corso Zanardelli e via Dieci Giornate), l'antica chiesa di San Lorenzo e la zona suburbana che, entro quindici anni, sarebbe stata inclusa nella nuova cerchia muraria progettata da Alberico da Gambara.\nLa chiesa primitiva, caratterizzata da un impianto a tre navate viene completata fra il 1234 e il 1255, come testimonia un'iscrizione inaugurale rinvenuta alla fine dell'Ottocento e oggi conservata presso il museo di Santa Giulia. La scarsa documentazione relativa all'apparato decorativo di questa prima chiesa consiste in un frammento di affresco raffigurante \"San Paolo e san Michele arcangelo\" risalente alla fine del Duecento, oggi alla pinacoteca Tosio Martinengo, e in un dipinto murale della fine del Quattrocento proveniente dai chiostri e attribuito al pittore bresciano Andrea Bembo.\nL'epoca rinascimentale.\nCol passare dei secoli, il convento di San Domenico acquista importanza sempre maggiore, che si traduce in estesi e spesso preziosi rifacimenti della chiesa e degli edifici annessi. Durante il Cinquecento, il Romanino affresca gran parte del chiostro maggiore con il ciclo della \"Vita di san Domenico\", mentre nel 1599 viene completata la nuova biblioteca, ospitata in un vasto salone al primo piano del convento, ornato da file di colonne di ordine tuscanico e da grandi librerie in legno di cipresso. La chiesa accoglie pi\u00f9 volte importanti personalit\u00e0 e particolari eventi della storia cittadina: Gerolamo Savonarola, ospite per breve tempo nel convento, vi pronunci\u00f2 un sermone sull'Apocalisse di Giovanni il 30 novembre 1489; nel 1511, all'altare della Madonna un gruppo di nobili bresciani giurava solennemente di resistere agli occupanti francesi; Matteo Bandello fu ospitato nel convento all'inizio del Cinquecento, mentre san Carlo Borromeo vi si trattenne per un mese, dal 24 febbraio al 24 marzo 1580.\nNel 1611 la chiesa subisce una ricostruzione integrale su progetto di Pietro Maria Bagnadore, che le trasforma in un edificio rinascimentale di dimensioni imponenti. Il complesso conventuale viene chiuso e indemaniato nel 1797 dal governo napoleonico, mentre tutte le opere contenute nella chiesa vengono vendute e disperse. Nel 1847, l'ospedale cittadino viene trasferito dal vecchio e ormai inadeguato ospedale di San Luca all'ex convento di San Domenico, ormai inutilizzato: il complesso subisce lunghi e profondi interventi di riconversione e la chiesa, ormai abbandonata da quasi ottant'anni e compromessa dall'incuria, viene rasa al suolo nel 1883 per la costruzione di bagni pubblici. Secondo altri, il motivo della demolizione va ricercata nella volont\u00e0 dell'amministrazione del tempo di cancellare un simbolo della Chiesa.\nL'ospedale e la demolizione.\nL'ospedale viene nuovamente trasferito durante la prima met\u00e0 del Novecento ai nuovi Spedali Civili di Brescia, tuttora funzionanti. La zona dell'antico convento esce invece seriamente danneggiata dalla seconda guerra mondiale e, nell'ambito di innovativi progetti di riqualificazione, fra il 1957 e il 1968 viene integralmente demolita per erigere un moderno quartiere bancario. Gran parte delle macerie vengono reimpiegate per costruire la rampa del vicino cavalcavia Kennedy, in costruzione in quegli anni, mentre la facciata dell'ospedale, realizzata in stile neoclassicismo nel 1840 da Giovanni Cherubini sul fronte sud della piazza un tempo antistante la chiesa, viene smontata in previsione di una ricostruzione sull'attigua via Gramsci, mai avvenuta. La conservazione dei tre chiostri rinascimentali viene invece vincolata, mantenendo intatti i colonnati con ponteggi e puntelli, ma uno di essi finir\u00e0 comunque per crollare nel 1963.\nOggi, nel quartiere costruito al posto del convento trovano posto la sede della camera di commercio, alcune banche e due condomini. Fra i due chiostri sopravvissuti, il maggiore ha raggiunto livelli di alto degrado: negli anni settanta, pochi anni dopo il completamente dei nuovi edifici, viene realizzato sotto di esso un parcheggio interrato, che porta all'apertura di grate su tutta la pavimentazione centrale. Per poi impedire il transito su queste ultime, sui loro margini vengono alzate ringhiere metalliche, poi mascherate da fioriere. Infine, a causa del forte degrado sociale raggiunto col passare del tempo, \u00e8 stato definitivamente chiuso al pubblico e ancora oggi \u00e8 accessibile solo dai residenti e dal personale degli uffici. Resta comunque visibile dalla strada attraverso una grata.\nStruttura.\nLa chiesa, di dimensioni imponenti, aveva una facciata marmorea scandita da lesene di ordine tuscanico al livello inferiore e di ordine ionico a quello superiore. Le lesene inquadravano il portale d'ingresso in basso, sovrastato da una cimasa triangolare, e una finestra a serliana con balaustra in alto. Un frontone triangolare con obelischi coronavano il prospetto. All'interno la chiesa si sviluppava su un'ampia pianta a navata unica, con presbiterio poligonale rialzato e cinque cappelle per ogni lato.\nOpere.\nMolte delle svariate opere anticamente custodite nella chiesa sono oggi disperse e non pi\u00f9 rintracciabili, mentre gran parte sono ancora esposte alla pinacoteca Tosio Martinengo. Della chiesa ci sono inoltre giunte, fortunatamente, tutte le iscrizioni e i monumenti funebri presenti anticamente al suo interno, riprodotti accuratamente prima della distruzione dal pittore Sebastiano Aragonese. Diversa sorte, invece, \u00e8 spettata alle iscrizioni funebri romane utilizzate di reimpiego nelle fondazioni di chiesa e convento ed emerse durante le demolizioni, estratte e vendute in breve tempo. La grande volta interna era stata affrescata nel Seicento dal pittore Tommaso Sandrino, le cui quadrature vennero poi arricchite da scene e figure dai Fiammenghini. Si ricorda inoltre l'intervento di Francesco Giugno per la realizzazione di ornati nella campata prossima all'ingresso e di Orazio Pilati nella zona del coro, dove realizz\u00f2 una \"Gloria dei santi in Paradiso\".\nNella prima cappella a destra, dedicata a san Tommaso d'Aquino, era presente una tela di Pietro Ricchi raffigurante \"San Tommaso e santi\". La seconda cappella, intitolata a san Domenico, era impreziosita da un \"San Domenico\" ancora del Ricchi: entrambe le opere sono oggi alla pinacoteca Tosio Martinengo. Nella cappella successiva, dedicata al Santo Nome di Ges\u00f9, si trovava una \"Gloria del Paradiso\" di Orazio Pilati e nella seguente cappella di sant'Orsola, una copia del \"Sant'Orsola e le Vergini\" del Moretto eseguita da Bernardino Gandino, oggi al castello sforzesco di Milano.\nL'altare maggiore era sovrastato dalla \"Pala di San Domenico\" del Romanino, databile al 1545 o 1548, accompagnata dalla \"Risurrezione di Cristo\" di Pompeo Ghitti. Il dipinto del Romanino \u00e8 oggi alla pinacoteca Tosio Martinengo, mentre la tela del Ghitti \u00e8 dispersa. Nel coro della chiesa erano presenti altre importanti tele: \"San Domenico che brucia i libri ereticali\" di Archielo Sampoli, il \"Martirio di San Pietro e San Tommaso con la donna impudica\" di Tommaso Bona il \"Miracolo di sant'Antonio\" di Orazio Marinali, anch'esse disperse.\nScendendo lungo il lato sinistro si trovava, la sesta cappella, dedicata al culto delle Sante Croci, che accoglieva un \"Cristo crocifisso\" di Antonio Gandino e due \"Episodi della vita di San Pietro martire\", dipinte da Antonio e Bernardino Gandino. La settima cappella, intitolata a San Vincenzo Ferrer era arricchita da una tela raffigurante il santo, opera perduta di Giuseppe Tortelli. Seguivano le cappelle di San Giacinto e del Rosario, ornate la prima da una \"Madonna\" di Antonio Gandino e la seconda da due tele di Jacopo Palma il Giovane raffiguranti le \"Anime Purganti\" e la \"Battaglia di Lepanto contro i Turchi\". Sopra la porta maggiore era infine collocato un imponente dipinto di Grazio Cossali con \"Due miracoli di San Domenico\", oggi nella chiesa parrocchiale di Pontevico. L'altare della Vergine che ornava la Cappella del Rosario \u00e8 ora nel Brompton Oratory di Londra. \nImprecisabile la collocazione delle varie lapidi, iscrizioni e monumenti funerari sparsi per l'aula, molte salvate dalla distruzione e oggi disperse tra musei e collezioni private. Si ricorda, in particolare, la lastra sepolcrale di Bartolomeo Lamberti, di scultore veneto della seconda met\u00e0 del XV secolo, oggi al museo di Santa Giulia a Brescia."}
{"id": "3253513", "revid": "254401", "url": "https://it.wikipedia.org/wiki?curid=3253513", "title": "Via Roma (Genova)", "text": "Via Roma \u00e8 una delle principali strade della citt\u00e0 di Genova, su cui si affacciano importanti palazzi ottocenteschi ed il cinquecentesco Palazzo Doria-Spinola.\nStoria.\nLa via, realizzata tra il 1866 ed il 1877 insieme alla parallela Galleria Mazzini, fungeva da connessione tra via Assarotti e la parte finale di via Carlo Felice (a partire dal dopoguerra via 25 Aprile), edificate alcuni decenni prima, creando un collegamento diretto tra il quartiere di Castelletto e il centro.\nNell'ambito dei lavori di realizzazione della via, della galleria e degli edifici adiacenti, si sbancarono parte della collina di Piccapietra e parte della spianata dell'Acquasola. Partendo alle spalle del Teatro Carlo Felice (la cui costruzione era terminata nel 1828) a salire, si demolirono la chiesa e il convento di San Sebastiano, il conservatorio di San Giuseppe e l'oratorio di San Giacomo delle Fucine. In salita di Santa Caterina, che collega la parte superiore di via Roma con Piazza delle Fontane Marose, venne demolito un ponte a sifone dell'acquedotto medioevale.\nCaratteristiche.\nLa strada, a senso unico, \u00e8 dotata di due corsie ascendenti, una delle quali dedicata ai soli mezzi pubblici. \u00c8 sede dei pi\u00f9 noti storici negozi di abbigliamento della citt\u00e0 nonch\u00e9 delle Griffe internazionali ed \u00e8 stata soggetta ad una forte riqualificazione in occasione del G8 di Genova.\nSulla via si affaccia il cinquecentesco Palazzo Doria-Spinola, sede della Provincia e della Prefettura, che fu mutilato dello spigolo destro per far spazio alla costruzione dell'arteria viaria."}
{"id": "3253519", "revid": "164044", "url": "https://it.wikipedia.org/wiki?curid=3253519", "title": "Amin Nouri", "text": "Carriera.\nClub.\nNouri ha iniziato la carriera nelle giovanili del Klemetsrud, per trasferirsi poi in quelle del V\u00e5lerenga. Ha esordito, seppure in amichevole, in data 22 marzo 2006, sedicenne, contro gli svedesi del GAIS. Prima di riaffacciarsi alla prima squadra, ha dovuto aspettare due anni: \u00e8 stato infatti schierato in campo in un'altra amichevole, stavolta con i connazionali del Troms\u00f8, in data 30 gennaio 2008 (ha sostituito Lars Iver Strand).\nNel corso dello stesso anno, Nouri \u00e8 stato ceduto in prestito al Nybergsund, formazione militante nella 1. divisjon. Ha giocato per\u00f2 soltanto una partita, nella sconfitta in campionato per 3-1 contro l'Haugesund: questa \u00e8 stata la prima gara ufficiale della sua carriera nei club. \u00c8 poi tornato al V\u00e5lerenga ed ha esordito da titolare nell'incontro disputato all'Ullevaal Stadion contro il Brann, conclusosi con una sconfitta per 0-1. Il 30 luglio 2009 \u00e8 stato titolare nella sconfitta casalinga in Europa League contro il : questo match ha segnato quindi il suo debutto nelle coppe europee. Nella seconda met\u00e0 dell'Eliteserien 2010, si \u00e8 conquistato un posto fisso in prima squadra.\nIl 5 luglio 2011 \u00e8 stato annunciato il suo trasferimento allo Start, in attesa delle visite mediche. Il debutto in squadra \u00e8 datato 17 luglio, schierato titolare nella sconfitta per 0-3 in casa dello Str\u00f8msgodset. Ha giocato 13 partite in campionato, ma non \u00e8 riuscito a salvare il club dalla retrocessione. Ha contribuito all'immediata promozione dello Start con 28 presenze. Si \u00e8 svincolato al termine del campionato 2014.\nIl 16 marzo 2015 ha firmato ufficialmente un contratto triennale con il Brann, formazione appena retrocessa nella 1. divisjon. Ha scelto la maglia numero 33. Ha esordito in squadra in data 6 aprile, impiegato da titolare nel pareggio per 1-1 sul campo del Fredrikstad. Il 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Nouri ha totalizzato 33 presenze in stagione, tra campionato e coppa, senza segnare alcuna rete.\nIl 21 dicembre 2017 \u00e8 stato reso noto il suo ritorno al V\u00e5lerenga, a cui si \u00e8 legato con un contratto quadriennale valido a partire dal 1\u00ba gennaio 2018.\nIl 14 gennaio 2019 si \u00e8 trasferito ai belgi dell'Ostenda con la formula del prestito con diritto di riscatto. Ha esordito nella massima divisione locale in data 27 gennaio, schierato titolare nella sconfitta interna per 1-2 subita contro il Bruges.\nA fine stagione, l'Ostenda non ha esercitato il proprio diritto di riscatto e Nouri ha fatto cos\u00ec ritorno al V\u00e5lerenga per fine prestito.\nIl 22 settembre 2020 \u00e8 passato all'HamKam con la medesima formula.\nIl 21 settembre 2021 si \u00e8 trasferito al Sogndal, a cui si \u00e8 legato con un contratto valido fino al termine della stagione.\nNazionale.\nNouri ha vestito la maglia di tutte le rappresentative giovanili della . \u00c8 stato schierato per la prima volta con la il 4 settembre 2008, quando ha sostituito Daniel Gr\u00f8nning nella sfida contro la . Con la , invece, ha debuttato il 13 marzo 2008, quando \u00e8 stato schierato titolare contro la . Con la , infine, ha esordito il 3 marzo 2010, giocando dal primo minuto contro la .\nStatistiche.\nPresenze e reti nei club.\n\"Statistiche aggiornate al 21 settembre 2021.\""}
{"id": "3253521", "revid": "122362834", "url": "https://it.wikipedia.org/wiki?curid=3253521", "title": "Linet Masai", "text": "Biografia.\nIl suo primo titolo \u00e8 datato 2007 quando vinse i Mondiali di corsa campestre nella categoria juniores, a Mombasa, in Kenya. Quello stesso anno tent\u00f2 di qualificarsi alla gara dei 5000 metri piani per i Mondiali di Osaka ma non vi riusc\u00ec. A fine stagione prese parte alla World Athletics Final del 22-23 settembre, conquistando due quarti posti nei 3000 e nei 5000 metri piani.\nNel 2008 vinse la medaglia di bronzo ai mondiali di corsa campestre dietro alle etiopi Tirunesh Dibaba e Mestawet Tufa. Nel corso dell'estate partecip\u00f2 anche ai Giochi olimpici di Pechino, concludendo al quarto posto nei 10000 m piani e stabilendo il nuovo record mondiale juniores in 30'26\"50.\nIl precedente record (30'31\"55) era del 2003 e apparteneva alla cinese Xing Huina. Si tratt\u00f2 anche del nuovo record keniota, dopo aver migliorato il precedente 30'30\"26 stabilito da Edith Masai nel 2005. Tuttavia il primato di Linet dur\u00f2 meno di un anno, in quanto nel giugno 2009 Florence Kiplagat lo abbass\u00f2 nuovamente a 30'11\"53 a Utrecht, nei Paesi Bassi.\nIl 15 agosto 2009 vinse l'oro ai Mondiali di Berlino nei 10000 m piani, imponendosi nella finale per soli 10 centesimi di secondo sull'etiope Meselech Melkamu. L'allora detentrice del titolo nonch\u00e9 campionessa olimpica Tirunesh Dibaba non partecip\u00f2 per infortunio. Alla Masai furono attribuite quell'anno anche due importanti onorificenze, quello di atleta donna dell'anno e quello di sportiva keniota dell'anno.\nNel 2010 inizia la sua preparazione per il classico appuntamento con il mondiale di corsa campestre con le vittorie nei cross di Llodio, Soria e Italica (Spagna). Al mondiale tenutosi nella citt\u00e0 polacca di Bydgoszcz tuttavia si piazz\u00f2 seconda, dietro alla connazionale Emily Chebet.\nSuccessivamente Masai prese parte anche alla sua prima corsa in territorio statunitense, la New York Mini 10K, una corsa annuale di 10\u00a0km per sole donne che si tiene a Central Park, New York, fin dal 1972. In quell'occasione Linet Masai precedette Emily Chebet al traguardo.\nAd agosto corse i 5\u00a0km di Londra vincendo davanti alla connazionale Sylvia Kibet, invertendo l'ordine d'arrivo fra le due atlete che si era prodotto nell'edizione dell'anno precedente. Prese parte ai Campionati africani 2010 correndo nei 10000 m piani e vincendo il bronzo dietro a Tirunesh Dibaba e Meselech Melkamu."}
{"id": "3253522", "revid": "34862", "url": "https://it.wikipedia.org/wiki?curid=3253522", "title": "Linet Chepkwemoi Masai", "text": ""}
{"id": "3253525", "revid": "729019", "url": "https://it.wikipedia.org/wiki?curid=3253525", "title": "Stazione di Casaletto Vaprio", "text": "La stazione di Casaletto Vaprio \u00e8 una stazione ferroviaria posta lungo la linea Treviglio-Cremona, a servizio dell'omonimo comune.\nLa gestione degli impianti \u00e8 affidata a Rete Ferroviaria Italiana (RFI) controllata del Gruppo Ferrovie dello Stato.\nStoria.\nLa stazione fu attivata nel 1863, all'apertura della linea Treviglio-Cremona.\nStruttura ed impianti.\nIl fabbricato viaggiatori, di propriet\u00e0 di Rete Ferroviaria Italiana, si compone di due livelli ma soltanto il piano terra \u00e8 aperto al pubblico, essendoci al primo piano un'abitazione. L'edificio \u00e8 in muratura ed \u00e8 oggi tinteggiato di giallo. La struttura si compone di tre aperture a centina per ciascun piano corredate da un cornicione in pietra grigia. A demarcare i due piani \u00e8 visibile una cornice marcapiano anch'essa in pietra grigia. L'edificio ha subito una recente ristrutturazione.\nSono presenti due altri edifici ad un solo piano: uno ospita la cabina elettrica della stazione, un altro ospitava i servizi igienici.\nLa pianta dei fabbricati \u00e8 rettangolare.\nLa stazione disponeva di uno scalo merci .\nIl piazzale \u00e8 composto da due binari: il primo \u00e8 su tracciato deviato e viene usato per le eventuali precedenze fra i treni, il secondo \u00e8 il binario di corsa.\nEntrambi i binari sono dotati di banchina e collegati fra loro da una passerella in legno.\nServizi.\nLa stazione offre i seguenti servizi:\nMovimento.\nIl servizio passeggeri \u00e8 svolto da Trenord per conto della Regione Lombardia.\nLa stazione \u00e8 servita dai treni regionali in servizio sulla tratta Treviglio-Cremona, con frequenza oraria; nelle ore di punta, alcune coppie sono prolungate a Milano."}
{"id": "3253527", "revid": "1573940", "url": "https://it.wikipedia.org/wiki?curid=3253527", "title": "Korphe", "text": "Korphe (balti: \u0f40\u0f7c\u0f62\u0fb0\u0f7a\u0f0b) \u00e8 un piccolo villaggio rurale appartenente ai territori del Gilgit-Baltistan, nel nord del Pakistan, nel Karakoram, situato sulle rive del fiume Braldu, nel distretto di Skardu, tra il piccolo centro abitato di Askole e il K2, la seconda montagna pi\u00f9 alta del mondo.\nEconomia.\nServizi.\nLa scuola del paese \u00e8 stata costruita dal Central Asia Institute (CAI), assicurando la scolarizzazione di almeno il 10% delle ragazze del villaggio. La scuola di Korphe \u00e8 stata la prima delle 131 scuole che il CAI ha costruito in Pakistan, nel 1996.\nInoltre, il CAI ha costruito un nuovo ponte sul Braldu per consentire l'accesso al paese e un centro per le donne.\nNella cultura di massa.\nIl luogo e le persone sono descritti nel libro \"Tre tazze di t\u00e8\" di Greg Mortenson, l'alpinista e fondatore del CAI, sperdutosi sul K2 e soccorso dagli abitanti del luogo, dove ha visto la difficile situazione della popolazione: ad esempio, moltissimi bambini scrivevano sul terreno con dei bastoncini sotto la supervisione di un'insegnante, che il villaggio poteva permettersi solo un giorno a settimana."}
{"id": "3253538", "revid": "1543377", "url": "https://it.wikipedia.org/wiki?curid=3253538", "title": "Roy Axe", "text": "Inizi\u00f2 la sua carriera nel 1959 alla Rootes. Nel 1982 pass\u00f2 alla British Leyland, dove prese il posto di David Bache e fond\u00f2 il centro di stile di Canley, attorno al quale radun\u00f2 un team. Nel 1991 divenne capo della Design Research Associates (DRA), che risult\u00f2 da un management buyout del centro di stile di Canley nel 1986. La DRA fu acquistata dall'Arup nel 1999.\n\u00c8 morto il 5 ottobre 2010 dopo aver combattuto contro il cancro per due anni."}
{"id": "3253540", "revid": "6923", "url": "https://it.wikipedia.org/wiki?curid=3253540", "title": "Tokuma Shoten", "text": " \u00e8 una casa editrice giapponese, fondata nel 1954.\nL'azienda \u00e8 stata anche la societ\u00e0 madre dello studio cinematografico Daiei Motion Pictures, rilevato nel 1974, e dell'etichetta discografica Tokuma Japan Communications, rilevata nel 1972, finch\u00e9 nel 2000 sono state entrambe vendute, quando Yasuyoshi Tokuma, fondatore dell'azienda, \u00e8 morto."}
{"id": "3253545", "revid": "767487", "url": "https://it.wikipedia.org/wiki?curid=3253545", "title": "Danijel Suboti\u0107", "text": "Carriera.\nClub.\nCresce calcisticamente nelle giovanili del .\nIl 7 gennaio 2008 firma un triennale con il Portsmouth.\nIn seguito passa in prestito al Zulte Waregem, in Jupiler League, disputando 13 incontri e realizzando una rete. A fine stagione rientra al Portsmouth per una stagione.\nIl 28 agosto 2010 passa a titolo definitivo al , in Serie B.\nEsordisce in Serie B il 6 novembre 2010 in Grosseto-Torino (0-0), subentrando nei minuti finali a Marco Guidone. Il 2 gennaio 2011, dopo sole 4 presenze, rescinde il contratto che lo legava ai \"maremmani\".\nIl 26 febbraio 2011 viene acquistato a costo zero dai rumeni dell'Universitatea Craiova, realizzando 5 reti in 16 presenze. Passa poi al T\u00e2rgu Mure\u0219, in Liga I.\nLa stagione seguente passa al Volyn, in Ucraina.\nNazionale.\nPotendo scegliere di giocare nella Nazionale bosniaca o in quella svizzera il calciatore opta per quest'ultima dove ha finora giocato nell'Under-19.\nStatistiche.\nPresenze e reti nei club.\n\"Statistiche aggiornate al 04 Aprile 2018.\""}
{"id": "3253554", "revid": "547034", "url": "https://it.wikipedia.org/wiki?curid=3253554", "title": "Virginia Slims Circuit 1972", "text": "Il Virginia Slims Circuit 1972 \u00e8 iniziato il 12 gennaio con il BMC Invitation e si \u00e8 concluso il 23 ottobre con la finale del Virginia Slims Championships.\nGiugno.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3253560", "revid": "767487", "url": "https://it.wikipedia.org/wiki?curid=3253560", "title": "Club de F\u00fatbol Barcelona 1970-1971", "text": "Questa voce raccoglie le informazioni riguardanti il Club de F\u00fatbol Barcelona nelle competizioni ufficiali della stagione 1970-1971.\nStagione.\nNell'ultima stagione con Vic Buckingham alla guida tecnica, il Barcellona lott\u00f2 assieme all'Atl\u00e9tico Madrid e al Valencia per la vittoria finale, perdendo solo a causa della peggior differenza reti nei confronti dei \"Xotos\". I \"blaugrana\" ebbero tuttavia modo di rifarsi in Coppa del General\u00edsimo, in cui si afferm\u00f2 vincendo ai tempi supplementari la finale con il Valencia. In quella stessa stagione la squadra gioc\u00f2 inoltre nell'ultima edizione della Coppa delle Fiere, dove fu eliminata ai sedicesimi di finale dalla Juventus."}
{"id": "3253566", "revid": "547034", "url": "https://it.wikipedia.org/wiki?curid=3253566", "title": "Virginia Slims Circuit 1971", "text": "Il Virginia Slims Circuit 1971 \u00e8 stato la prima edizione del Virginia Slims Circuit, una serie di tornei di tennis femminili, sponsorizzati dalle sigarette Virginia Slims. Prima della fondazione del circuito c'era una netta disparit\u00e0 tra i montepremi riservati ai tennisti e quelli riservati alle tenniste: questo diede luogo a denunce da parte di alcune delle principali giocatrici di tennis del tempo. Questo gruppo di tenniste fu chiamato \"Original 9\", tra queste c'era anche Billie Jean King. Il gruppo fu bandito dalla United States Lawn Tennis Association (USLTA), associazione molto influente sulle decisioni in merito ai tornei di tennis, dopo il loro boicotaggio del Pacific Southwest Championships. Questo risultato port\u00f2 la Virginia Slims a sponsorizzare un torneo che si sarebbe disputato nel settembre del 1970: il torneo di Houston che per questa occasione e per le altre a seguire si sarebbe chiamato Virginia Slims of Houston, un evento che gett\u00f2 le basi per l'istituzione dell'annuale Virginia Slims Circuit l'anno seguente. Nel 1971 il montepremi totale dei tornei sponsorizzati dalla Virginia Slims fu di 309\u00a0100 dollari e Billie Jean King divent\u00f2 la prima donna a guadagnare pi\u00f9 di 100\u00a0000 dollari in una stagione.\nIl \"Virginia Slims Circuit 1971\" \u00e8 iniziato il 6 gennaio con il Virginia Slims of San Francisco e si \u00e8 concluso il 3 ottobre con la finale del Thunderbird Classic.\nMaggio.\n\"Nessun evento\"\nGiugno.\n\"Nessun evento\"\nLuglio.\n\"Nessun evento\"\nOttobre.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3253570", "revid": "1695956", "url": "https://it.wikipedia.org/wiki?curid=3253570", "title": "Gotta Be Somebody", "text": "Gotta Be Somebody \u00e8 un singolo del gruppo musicale canadese Nickelback, pubblicato il 29 settembre 2008.\nDescrizione.\nIl brano, estratto dal sesto album di inediti del gruppo, \"Dark Horse\" \u00e8 stato scritto dal quartetto e prodotto da Robert Lange.\nIl singolo, contenente anche il b-side \"Saturday Night's Alright (For Fighting)\", cover di un brano di Elton John, ha riscosso un buon successo in tutto il mondo, raggiungendo ottime posizioni in classifica in Canada, Svezia e Germania.\nDel singolo esiste una cover del cantante pop britannico Shayne Ward del 2010.\nCuriosit\u00e0.\nDa questo singolo si \u00e8 ispirato moltissimo il brano \"Blue Dragon\" (2008,RTI Music), scritto da Alessandra Valeri Manera, composto e scritto da Max Longhi e Giorgio Vanni e cantato da Cristina D'Avena, che \u00e8 stato utilizzato come sigla italiana per la serie animata Blue Dragon.\nPer tale motivo il brano ha avuto molti avvisi di plagio da parte degli autori originali."}
{"id": "3253572", "revid": "84435329", "url": "https://it.wikipedia.org/wiki?curid=3253572", "title": "Virginia Slims WTA Tour 1970", "text": "Il Virginia Slims WTA Tour 1970 o WTA Tour 1970 \u00e8 stata l'edizione inaugurale del WTA Tour che comprendeva un solo torneo che si \u00e8 svolto a Houston e dotato di un montepremi di 750 dollari.\nGennaio.\n\"Nessun evento\"\nFebbraio.\n\"Nessun evento\"\nMarzo.\n\"Nessun evento\"\nAprile.\n\"Nessun evento\"\nMaggio.\n\"Nessun evento\"\nGiugno.\n\"Nessun evento\"\nLuglio.\n\"Nessun evento\"\nAgosto.\n\"Nessun evento\"\nOttobre.\n\"Nessun evento\"\nNovembre.\n\"Nessun evento\"\nDicembre.\n\"Nessun evento\""}
{"id": "3253577", "revid": "1305772", "url": "https://it.wikipedia.org/wiki?curid=3253577", "title": "Chiesa di Santa Barbara", "text": ""}
{"id": "3253580", "revid": "227211", "url": "https://it.wikipedia.org/wiki?curid=3253580", "title": "Variabile casuale di Dirichlet", "text": ""}
{"id": "3253583", "revid": "227211", "url": "https://it.wikipedia.org/wiki?curid=3253583", "title": "Variabile casuale di Wilcoxon", "text": ""}
{"id": "3253599", "revid": "37401", "url": "https://it.wikipedia.org/wiki?curid=3253599", "title": "Nascita virginale", "text": ""}
{"id": "3253601", "revid": "37401", "url": "https://it.wikipedia.org/wiki?curid=3253601", "title": "Nascita verginale", "text": ""}
{"id": "3253618", "revid": "1543377", "url": "https://it.wikipedia.org/wiki?curid=3253618", "title": "Johann Christoph Pezel", "text": "Biografia.\nVisse a Lipsia dal 1661 al 1681, con un'interruzione nel 1672, quando entr\u00f2 in un monastero agostiniano a Praga, abbandonandolo poco dopo per convertirsi al protestantesimo. Pass\u00f2 i suoi ultimi anni a Bautzen, dove (come a Lipsia) aveva l'incarico municipale di \"Stadtpfeifer\" e \"Stadtmusicus\". Celebre come violinista e trombettista, pubblic\u00f2 fra il 1669 e il 1686 un considerevole numero di raccolte, soprattutto di musica strumentale, come la \"Musica vespertina lipsica\" (1669), \"Musicalische Seelenerquickungen\" (1675), \"Deliciae musicales, oder Lustmusik\" (1678), \"Musica curiosa lipsiaca\" (1686), etc.; e varie composizione di musica sacra vocale e trattati teorici. Influenz\u00f2 l'evoluzione delle forme strumentali e dello stile delle composizioni per orchestra.\nComposizioni.\nLe sue composizioni possono essere ascritte all'antico stile tedesco, sebbene le melodie risentano spesso di influssi francesi e italiani."}
{"id": "3253626", "revid": "92723", "url": "https://it.wikipedia.org/wiki?curid=3253626", "title": "Pezelius", "text": ""}
{"id": "3253627", "revid": "92723", "url": "https://it.wikipedia.org/wiki?curid=3253627", "title": "Johann Christian Pezelius", "text": ""}
{"id": "3253628", "revid": "92723", "url": "https://it.wikipedia.org/wiki?curid=3253628", "title": "Johann Christoph Pezold", "text": ""}
{"id": "3253629", "revid": "92723", "url": "https://it.wikipedia.org/wiki?curid=3253629", "title": "Johann Christoph Betzel", "text": ""}
{"id": "3253630", "revid": "92723", "url": "https://it.wikipedia.org/wiki?curid=3253630", "title": "Johann Christoph Betzeld", "text": ""}
{"id": "3253631", "revid": "92723", "url": "https://it.wikipedia.org/wiki?curid=3253631", "title": "Johann Christoph Petzold", "text": ""}
{"id": "3253632", "revid": "92723", "url": "https://it.wikipedia.org/wiki?curid=3253632", "title": "Johann Christoph Petzel", "text": ""}
{"id": "3253633", "revid": "92723", "url": "https://it.wikipedia.org/wiki?curid=3253633", "title": "Johann Christoph B\u00e4ssel", "text": ""}
{"id": "3253635", "revid": "729019", "url": "https://it.wikipedia.org/wiki?curid=3253635", "title": "Robert Zm\u011bl\u00edk", "text": "Biografia.\nOltre alle tre medaglie conquistate nelle competizioni internazionali, vanta un 4\u00ba posto ai Campionati del mondo di atletica leggera 1991 di Tokyo."}
{"id": "3253641", "revid": "767487", "url": "https://it.wikipedia.org/wiki?curid=3253641", "title": "Sebastian Chmara", "text": "Oltre ai due titoli nell'eptathlon, ha partecipato ai Giochi olimpici di chiudendo 15\u00ba nel decathlon."}
{"id": "3253644", "revid": "92723", "url": "https://it.wikipedia.org/wiki?curid=3253644", "title": "Arcidiocesi di Doclea", "text": "Larcidiocesi di Doclea () \u00e8 una sede soppressa e sede titolare della Chiesa cattolica.\nStoria.\nDoclea (o Dioclea), le cui rovine si trovano nei pressi di Podgorica in Montenegro, fu una delle capitali della provincia romana della \"Praevalitana\", istituita dall'imperatore Diocleziano nella sua riforma amministrativa del 293 con la separazione della parte meridionale dalla provincia della Dalmazia.\nLa cristianizzazione della Praevalitana \u00e8 attestata per la prima volta all'inizio del IV secolo da alcuni reperti archeologici. Notevole \u00e8 la cosiddetta \"coppa di Podgorica \", scoperta nel 1870, una coppa in vetro con raffigurazioni tratte da episodi dell'Antico e del Nuovo testamento.\nIgnota invece \u00e8 l'origine della diocesi di Doclea, i cui pochi vescovi noti sono spesso confusi con quelli di Dioclea nella Frigia Pacaziana o con quelli di Diocleziana nella Dardania. Primo vescovo che Farlati assegna a questa diocesi \u00e8 Evandro, che prese parte al concilio di Calcedonia nel 451; studi recenti e gli editori dell'edizione critica degli atti conciliari assegnano invece questo vescovo alla diocesi di Dioclea in Frigia. Due vescovi certi di Doclea sono documentati nell'epistolario di papa Gregorio Magno: Paolo, che fu deposto per aver commesso dei crimini, e il suo successore Nemesio, a cui il papa nel 602 prescrisse le pene canoniche previste per le violenze commesse dal vescovo.\nInizialmente Doclea era suffraganea dell'arcidiocesi di Salona, ma successivamente entr\u00f2 a far parte della provincia ecclesiastica di Scutari, come documentano le lettere di papa Gregorio Magno. Nel VII secolo la sede fu di fatto soppressa dopo le distruzione portate dalle invasioni degli Avari e delle altre trib\u00f9 slave.\nNell'877 circa, in occasione del sinodo di Dumno (\"synodus Delmitanus\"), la diocesi fu ripristinata ed elevata al rango di sede metropolitana della Chiesa bulgara a scapito della sede di Scutari. Secondo Farlati alla provincia ecclesiastica di Doclea appartenevano ben 12 diocesi suffraganee: Antivari, Budua, Cattaro, Dulcigno, Suacia, Scutari, Drivasto, Pult, Serbia, Bosnia, \"Zachlumium\" e Trebigne. Di questo periodo \u00e8 noto un solo arcivescovo, Giovanni, che prese parte nel 925 ad un concilio celebrato a Spalato. Due anni dopo per\u00f2 la citt\u00e0 fu definitivamente distrutta e il vescovo fugg\u00ec a Ragusa.\nAll'epoca il territorio era conteso, dal punto di vista ecclesiastico, tra la Chiesa di Roma, la Chiesa bulgara e il patriarcato di Costantinopoli. Infatti, in una \"Notitia Episcopatuum\" del patriarcato, databile alla fine del X secolo, compare anche la sede di Doclea, che per\u00f2 era suffraganea dell'arcidiocesi greca di Durazzo. Questa indicazione sembrerebbe tuttavia pi\u00f9 teorica che reale, poich\u00e9 all'epoca della stesura della \"Notitia\" l'arcidiocesi di Doclea non esisteva pi\u00f9.\nNel corso dell'XI secolo inizi\u00f2 una lunga controversia, che si protrasse fino al XIII secolo, tra le sedi di Ragusa in Dalmazia e di Antivari, poich\u00e9 entrambe rivendicavano i diritti metropolitici che erano stati di Doclea. I vescovi di Antivari, per giustificare i propri presunti diritti, si fregiarono a lungo del titolo di \"vescovi di Doclea\", come appare, per la prima volta, in una lettera di papa Alessandro II nel 1067 indirizzata a Pietro, arcivescovo \"Diocleensis atque Antibarensis ecclesiae\". Il titolo era ancora appannaggio nel 1199 di Giovanni \"Diocliensi archiepiscopus\".\nDal XX secolo Doclea \u00e8 annoverata tra le sedi arcivescovili titolari della Chiesa cattolica; dal 12 dicembre 1985 l'arcivescovo titolare \u00e8 Pier Luigi Celata, gi\u00e0 vice camerlengo della Camera Apostolica e gi\u00e0 segretario del Pontificio consiglio per il dialogo interreligioso."}
{"id": "3253649", "revid": "252732", "url": "https://it.wikipedia.org/wiki?curid=3253649", "title": "Giochi di carta e matita", "text": ""}
{"id": "3253673", "revid": "107831", "url": "https://it.wikipedia.org/wiki?curid=3253673", "title": "Rollins Spoken Word", "text": ""}
{"id": "3253676", "revid": "1123217", "url": "https://it.wikipedia.org/wiki?curid=3253676", "title": "Creta (disambigua)", "text": ""}
{"id": "3253677", "revid": "287204", "url": "https://it.wikipedia.org/wiki?curid=3253677", "title": "Alan Blinder", "text": "Attualmente insegna alla Princeton University in qualit\u00e0 di Gordon S. Rentschler Memorial Professore di Economie e Affari Pubblici, vicepresidente dell'Observatory Group, e co-direttore del Princeton's Center per gli studi di Politica Economica, che fu da lui fondato nel 1990. \nFin dal 1978 egli \u00e8 stato ricercatore associato del National Bureau of Economic Research. Egli risulta tra gli economisti pi\u00f9 influenti del mondo in base ai dati IDEAS/RePEc.\nBlinder ha lavorato per la presidenza di Bill Clinton presso il Council of Economic Advisors (gennaio 1993 - giugno 1994), e come Vice Presidente del Board of Governors of the Federal Reserve System da giugno 1994 a gennaio 1996. I lavori pi\u00f9 recenti di Blinder sono focalizzati particolarmente sulla politica monetaria e sulla banca centrale, cos\u00ec come sul \"offshoring\" of jobs (trasferimento del lavoro da un paese all'altro), i suoi scritti sono pubblicati principalmente ma non esclusivamente da \"New York Times\", \"Washington Post\" e \"Wall Street Journal\".\nBiografia.\nBlinder \u00e8 nato a Brooklyn, New York. Si diplom\u00f2 alla Syosset High School di Syosset (New York). Poi si laure\u00f2 alla Princeton University, summa cum laude nel 1967. In seguito ottenne un MSc in economia alla London School of Economics nel 1968 e poi ottenne il master in economia presso il Massachusetts Institute of Technology nel 1971.\nCarriera Accademica.\nBlinder ha lavorato a Princeton fin dal 1971, ottenendo la cattedra del dipartimento economico dal 1988 al 1990. Fu presidente di Eastern Economic Association e Vice Presidente della American Economic Association. Entr\u00f2 a far parte della American Academy of Arts and Sciences nel 1991, e divenne membro del Council on Foreign Relations a partire dal 1997). Il libro di Blinder \"Economics: Principles and Policy\", scritto in collaborazione con William Baumol, fu pubblicato per la prima volta nel 1979, e nel 2009 fu stampata la sua undicesima edizione.\nNel 2009 Blinder fu insediato alla American Academy of Political and Social Science, \"per il suo importante insegnamento sulla politica fiscale, sulla politica monetaria e la distribuzione del reddito, e per il suo contributo nel portare coerentemente tali conoscenze ad influire sulla vita pubblica.\" Egli \u00e8 un forte proponente del free trade.\nCarriera politica.\nBlinder ha lavorato come Deputy Assistant Director per il Congressional Budget Office (1975), come Council of Economic Advisors sotto la presidenza di Bill Clinton (gennaio 1993 - giugno 1994), e come Vice Presidente per Board of Governors of the Federal Reserve System da giugno 1994 a gennaio 1996. In qualit\u00e0 di Vice Presidente egli ammon\u00ec sull'incremento dei tassi di interesse troppo veloce per contrastare l'inflazione, perch\u00e9 i ritardi nelle precedenti crescite li alimentavano nell'economia. Egli ammon\u00ec anche contro il fatto di ignorare gli short term costs in termini di disoccupazione che la lotta all'inflazione poteva causare. Fu consigliere di Al Gore e John Kerry durante le loro rispettive campagne presidenziali del 2000 e 2004.\n\"Cash for Clunkers\".\nBlinder fu il precursore del programma \"Cash for Clunkers\", nel quale il governo acquistava alcuni dei veicoli pi\u00f9 vecchi e inquinanti e li mandava in alienazione scrap. Nel luglio 2008, egli scrisse un articolo nel \"The New York Times\" nel quale appoggiava un tale programma, che fu implementato dalla amministrazione Obama durante l'estate del 2009. Blinder asseriva che questo provvedimento potesse stimolare l'economia, beneficiare l'ambiente, e ridurre le disuguaglianze di reddito. Tale programma fu sia lodato perch\u00e9 super\u00f2 le aspettative, che criticato per ragioni ambientali ed economiche.\nVita privata.\nBlinder \u00e8 sposato e ha due figli."}
{"id": "3253679", "revid": "1305772", "url": "https://it.wikipedia.org/wiki?curid=3253679", "title": "Assedio di Edessa", "text": ""}
{"id": "3253681", "revid": "1431409", "url": "https://it.wikipedia.org/wiki?curid=3253681", "title": "Stefan Strandberg", "text": "Carriera.\nClub.\nMandalskameratene.\nStrandberg ha iniziato la sua carriera professionistica con la maglia del Mandalskameratene, militante nella 1. divisjon. Ha debuttato ufficialmente nella prima squadra in data 26 agosto 2007, subentrando a Tore Hansen nella sconfitta per 12-1 in casa del Molde. Due giornate dopo ha giocato la prima gara dal fischio d'inizio, sul campo del Raufoss, conclusasi con una vittoria esterna per 1-4. Ha collezionato altre 6 apparizioni per il Mandalskameratene.\nIl V\u00e5lerenga e il prestito al Bryne.\nIl 26 gennaio 2009, il V\u00e5lerenga ha comunicato sul suo sito ufficiale d'aver ingaggiato Strandberg, club a cui il difensore si \u00e8 legato con un contratto quadriennale. Prima di firmare per il club di Oslo, ha sostenuto un periodo di prova con Derby County, Portsmouth e Stoccarda. L'esordio con la nuova squadra \u00e8 arrivato il 9 maggio 2009, nell'edizione stagionale del Norgesmesterskapet, quando ha giocato da titolare contro il Verdal. \u00c8 stato schierato in un'altra occasione in questa competizione, prima di essere prestato al Bryne.\nIl 2 agosto 2009, \u00e8 stato titolare nell'incontro tra Bryne e Skeid, conclusosi con una vittoria per 2-0 della sua squadra: questo incontro ha sancito il suo debutto con il Bryne. \u00c8 stato impiegato in altre 3 gare, tutte valide per la 1. divisjon, prima di ritornare al V\u00e5lerenga.\nIl 12 settembre dello stesso anno, cos\u00ec, ha potuto giocare la prima gara nell'Eliteserien: \u00e8 subentrato infatti a Mohammed Fellah nella sconfitta per 3-1 in casa del Fredrikstad. Il 5 aprile 2010, ha realizzato la prima rete della sua carriera professionistica: \u00e8 stato lui ad accorciare momentaneamente le distanze nell'incontro tra Start e V\u00e5lerenga, siglando il gol del 4-2 (la partita terminer\u00e0 poi 5-3).\nIl passaggio al Rosenborg.\nIl 13 febbraio 2012 si \u00e8 trasferito al Rosenborg a titolo definitivo. Ha esordito con questa casacca il 25 marzo, schierato titolare nella vittoria casalinga per 3-1 contro il Brann. Il 5 agosto successivo ha realizzato la prima rete in campionato, contribuendo al successo per 3-0 sull'Aalesund.\nKrasnodar.\nIl 7 giugno 2015, il Rosenborg ha comunicato sul proprio sito ufficiale il passaggio di Strandberg ai russi del Krasnodar, a parametro zero: il contratto del giocatore sarebbe infatti scaduto il 31 luglio successivo, cos\u00ec il difensore si sarebbe aggregato alla nuova squadra dal 1\u00ba agosto. Successivamente, le squadre hanno raggiunto un accordo per anticipare il trasferimento, cos\u00ec Strandberg ha effettuato il proprio esordio nella Prem'er-Liga in data 26 luglio, quando ha sostituito Odil Ahmedov nella sconfitta interna per 0-1 contro lo Spartak Mosca. Strandberg \u00e8 rimasto in squadra fino al mese di agosto 2016, totalizzando 29 presenze tra tutte le competizioni, senza mai trovare la rete.\nHannover 96, seconda squadra del Krasnodar e Ural.\nIl 26 agosto 2016, i tedeschi dell'Hannover 96 hanno confermato l'ingaggio di Strandberg con la formula del prestito; al termine della stagione colleziona 13 apparizioni ed un gol.\nTornato al , trascorre la stagione 2017-2018 e la prima parte della stagione 2018-2019 giocando solo 5 partite di campionato con la seconda squadra, il .\nIl 17 gennaio 2019 passa in prestito fino al termine della stagione all'. Al termine della stagione 2018-2019, a scadenza del prestito, fa ritorno alla societ\u00e0 caucasica, rimanendo svincolato.\nTrapani.\nIl 13 dicembre 2019 firma un contratto col Trapani in serie B, valido fino a giugno 2020. Esordisce tre giorni dopo nella sconfitta per 1-3 contro il Pisa, giocando tutta la partita.\nRitorno all'Ural.\nIl 1\u00ba settembre 2020 fa ritorno all', con cui colleziona 18 presenze ed una rete in tutta la stagione, al termine della quale lascia nuovamente il club di Ekaterinburg.\nSalernitana.\nIl 23 luglio 2021 firma un contratto annuale con la . Il 22 agosto esordisce nella massima serie nella partita in casa del Bologna venendo espulso per doppia ammonizione dopo solo 34 minuti. \nNazionale.\nStrandberg ha debuttato per la il 28 maggio 2010, sostituendo Mohammed Fellah nella vittoria per 2-1 sull'. Il 2 giugno dello stesso anno, \u00e8 stato titolare nel successo col medesimo risultato contro la . Il 23 novembre 2011 ha ricevuto la prima convocazione nella Nazionale maggiore, per la King's Cup che si sarebbe disputata a gennaio 2012, in Thailandia. Il 7 maggio 2013, \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome \u00e8 comparso tra i 23 calciatori scelti per la manifestazione. Come nella fase di qualificazione al torneo, Strandberg \u00e8 stato scelto come capitano della squadra. La selezione norvegese ha superato la fase a gironi, per poi venire eliminata dalla in semifinale. In base al regolamento, la Norvegia ha ricevuto la medaglia di bronzo ex aequo con l'Olanda Under-21, altra semifinalista battuta. Il 21 giugno 2013, il nome di Strandberg \u00e8 stato inserito nella squadra ideale del torneo, elaborata dalla UEFA.\nIl 19 novembre 2013 ha debuttato nella Nazionale maggiore: \u00e8 subentrato a Tore Reginiussen nella sconfitta per 0-1 contro la , in un'amichevole disputata a Molde.\nIl 6 giugno 2021 realizza la sua prima rete con la massima selezione norvegese in amichevole persa 2-1 contro la .\nStatistiche.\nPresenze e reti nei club.\n\"Statistiche aggiornate al 16 novembre 2021.\""}
{"id": "3253682", "revid": "36988068", "url": "https://it.wikipedia.org/wiki?curid=3253682", "title": "Pierre de la Motte", "text": ""}
{"id": "3253683", "revid": "1543377", "url": "https://it.wikipedia.org/wiki?curid=3253683", "title": "Bureau of Aeronautics", "text": "Il Bureau of Aeronautics (BuAer) fu il dipartimento della United States Navy, la marina militare degli Stati Uniti d'America, deputato alla gestione del materiale e tecnologia della propria componente aerea dal 1921 al 1959. Il dipartimento aveva \"competenza\" (ovvero, responsabilit\u00e0) nei progetti, negli appalti e nella gestione della flotta aerea e delle apparecchiature ad esse correlate. Gli armamenti aeronautici, tuttavia, erano di competenza del US Navy Bureau of Ordnance (BuOrd).\nStoria.\nOrigini: dagli anni venti ai trenta.\nIl Congress istitu\u00ec il BuAer nel 1921 al fine di creare una singola organizzazione che gestisse l'aviazione di marina della US Navy la cui competenza, prima di quell'anno, era divisa tra i vari uffici della Marina e di altre organizzazioni. Il primo \"Chief\" (comandante) del BuAer fu il Rear Admiral William A. Moffett (1869\u20131933), gi\u00e0 comandante di nave da battaglia decorato con la Medal of Honor che aveva a lungo sostenuto lo sviluppo dell'aviazione nella marina militare statunitense, il quale lo diresse dal 1921 fino alla sua morte, pervenuta nel 1933 a causa dell'incidente occorso al dirigibile USS \"Akron\" (ZRS-4).\nDa amministratore di talento, Moffett riusc\u00ec a garantire l'indipendenza dell'ufficio della Naval Aviation nel corso degli anni venti, quando il Brig. Gen. William \"Billy\" Mitchell e altri ufficiali del United States Army hanno cercato di riunire sotto un unico comando tutta l'aviazione militare degli Stati Uniti d'America in un'unica forza aerea indipendente. Alla morte di Moffett, gli succedette come direttore del BuAer, il Rear Admiral Ernest J. King, il futuro Fleet Admiral e Chief of Naval Operations durante la seconda guerra mondiale. Tra gli altri importanti bureau chief si ricorda il Rear Admiral John S. McCain, Sr., il nonno del senatore statunitense John S. McCain III (R-Ariz.).\nDurante gli anni trenta il BuAer benefici\u00f2 del rapido progresso tecnologico nel campo dell'aviazione navale. La politica adottata fu quella di limitare la propria produzione, al fine di sostenere l'industria aeronautica civile. Il BuAer utilizz\u00f2 la Naval Aircraft Factory con sede a Filadelfia, Pennsylvania, come impianto di produzione per la costruzione di un piccolo numero di prototipi.\nSeconda guerra mondiale e il dopoguerra.\nL'inizio della Seconda guerra mondiale port\u00f2 alla struttura enormi cambiamenti. Il BuAer fu costretto ad ingrandirsi rapidamente al fine di soddisfare le nuove esigenze di difesa della nazione. Prima della fine del conflitto il bureau aveva sviluppato una struttura amministrativa costituita da personale di migliaia di uomini ed acquistato, provvedendo alla loro manutenzione, decine di migliaia di velivoli. Nel 1943, la US Navy istitu\u00ec la posizione di Deputy Chief of Naval Operations for Air, o DCNO(Air), per sollevare alcune delle responsabilit\u00e0 circa le operazioni navali che gravavano sul BuAer. RADM McCain, appena promosso Vice Admiral, fu il primo ad occupare quella posizione..\nTerminate le ostilit\u00e0 il BuAer venne ridimensionato ma continu\u00f2 comunque ad occuparsi di ricerca e sviluppo in campo aeronautico. Ma, a causa della sempre maggiore complessit\u00e0 acquisita con il tempo dalla tecnologia in campo navale, la US Navy decise che la precedente organizzazione necessitava di una riforma per rimanere aggiornati. In particolare la marina ritenne necessaria una migliore integrazione degli armamenti con velivoli in dotazione alla propria flotta. Inoltre cominciarono a divergere le opinioni e le scelte nell'evoluzione delle tecnologie applicate portando a diverse linee di pensiero ad esempio circa la definizione di \"pilotless aircraft\", letteralmente \"aeromobili senza pilota\" e precursori degli odierni Unmanned Aerial Vehicle, che il BuAer considerava ancora velivoli mentre il BuOrd catalogava come missili guidati.\nPer risolvere il problema, nel 1959 la US Navy decise di riunire sotto un solo organo competente il BuAer ed il BuOrd creando il Bureau of Naval Weapons (BuWeps). Questa risult\u00f2 comunque solo una soluzione temporanea in quanto nel 1966 la marina militare inizi\u00f2 una revisione su vasta scala della propria organizzazione logistica. Il bureau system, che esisteva dagli anni quaranta del XIX secolo, venne sostituito con il \"Systems Commands\" (SYSCOMs) mentre il BuWeps venne rimpiazzato con l'attuale Naval Air Systems Command (NAVAIR)."}
{"id": "3253688", "revid": "36988187", "url": "https://it.wikipedia.org/wiki?curid=3253688", "title": "US Army Air Service", "text": ""}
{"id": "3253689", "revid": "1305772", "url": "https://it.wikipedia.org/wiki?curid=3253689", "title": "Rudrapur", "text": ""}
{"id": "3253691", "revid": "287204", "url": "https://it.wikipedia.org/wiki?curid=3253691", "title": "Rudyard (disambigua)", "text": ""}
{"id": "3253693", "revid": "1305772", "url": "https://it.wikipedia.org/wiki?curid=3253693", "title": "Felicita Colombo", "text": ""}
{"id": "3253694", "revid": "1573940", "url": "https://it.wikipedia.org/wiki?curid=3253694", "title": "Megascops asio", "text": "L'assiolo americano orientale (Megascops asio ()) \u00e8 un uccello appartenente alla famiglia degli Strigidi.\nDescrizione.\n\"Megascops asio\" \u00e8 un assiolo di grandi dimensioni, in quanto misura generalmente dai 16 ai 25 cm.\nEsistono due tipi di livree: una grigia barrata di nero e bianco, una rossiccia. Come tutti gli assioli e i gufi propriamente detti presenta ciuffi auricolari e occhi gialli con la pupilla nera. Nonostante abbia gli occhi immobili riesce a vedere benissimo, avvantaggiato dalla sua capacit\u00e0 di ruotare la testa a 270\u00b0. Oltre ad un'ottima vista, presenta un udito molto acuto, ci\u00f2 lo aiuta a rintracciare le sue prede di notte.\nBiologia.\nSi nutre principalmente di insetti come grossi coleotteri, scarabei, falene o insetti saltanti, tra cui specie come \"Locusta migratoria\" o \"Tettigonia viridissima\".\n\u00c8 preda abituale di altri rapaci notturni come \"Bubo scandiacus\", \"Strix varia\", \"Bubo virginianus\", \"Asio otus\", \"Asio flammeus\", \"Strix nebulosa\".\nNidifica generalmente nei nidi abbandonati di altri uccelli, tra cui i picchi.\nDistribuzione ed habitat.\n\u00c8 presente nei boschi di tutta l'America settentrionale (Canada, Stati Uniti e Messico)."}
{"id": "3253698", "revid": "1305772", "url": "https://it.wikipedia.org/wiki?curid=3253698", "title": "Ryegate", "text": ""}
{"id": "3253701", "revid": "1305772", "url": "https://it.wikipedia.org/wiki?curid=3253701", "title": "Ryton", "text": ""}
{"id": "3253704", "revid": "287204", "url": "https://it.wikipedia.org/wiki?curid=3253704", "title": "Sacred (album)", "text": ""}
{"id": "3253706", "revid": "1305772", "url": "https://it.wikipedia.org/wiki?curid=3253706", "title": "Sacred", "text": "Sacred (sacro in lingua inglese) pu\u00f2 riferirsi a:"}
{"id": "3253712", "revid": "4175", "url": "https://it.wikipedia.org/wiki?curid=3253712", "title": "Rugby-Bundesliga", "text": ""}
{"id": "3253713", "revid": "132266", "url": "https://it.wikipedia.org/wiki?curid=3253713", "title": "Rear Admiral", "text": ""}
{"id": "3253718", "revid": "767487", "url": "https://it.wikipedia.org/wiki?curid=3253718", "title": "Mamf\u00e9", "text": "Mamf\u00e9, chiamata anche Mamfe, \u00e8 capoluogo del dipartimento di Manyu in Camerun."}
{"id": "3253720", "revid": "199745", "url": "https://it.wikipedia.org/wiki?curid=3253720", "title": "Pertyoideae", "text": ""}
{"id": "3253732", "revid": "1782831", "url": "https://it.wikipedia.org/wiki?curid=3253732", "title": "Presidenti della Provincia di Imperia", "text": "Questo elenco riporta i responsabili dell'amministrazione provinciale di Imperia dalla proclamazione della Repubblica Italiana fino ai giorni nostri.\nIl presidente in carica \u00e8 Claudio Scajola, indipendente di centro-destra, eletto il 19 dicembre 2021."}
{"id": "3253735", "revid": "339392", "url": "https://it.wikipedia.org/wiki?curid=3253735", "title": "Riff (Dragon Ball)", "text": ""}
{"id": "3253737", "revid": "33689", "url": "https://it.wikipedia.org/wiki?curid=3253737", "title": "Degradazione", "text": ""}
{"id": "3253743", "revid": "339392", "url": "https://it.wikipedia.org/wiki?curid=3253743", "title": "Puar", "text": ""}
{"id": "3253749", "revid": "571783", "url": "https://it.wikipedia.org/wiki?curid=3253749", "title": "Iamko", "text": ""}
{"id": "3253752", "revid": "2110845", "url": "https://it.wikipedia.org/wiki?curid=3253752", "title": "Jacques Dr\u00e8ze", "text": "Biografia.\nNato a Verviers (Belgio) nel 1929, Jacques Dr\u00e8ze si laure\u00f2 in economia alla vicina Universit\u00e9 de Li\u00e8ge, e poi ottenne un Ph.D. alla Columbia University nel 1958, con una tesi su \u201cIndividual Decision Making under Partially Controllable Uncertainty\u201d relata da William Vickrey.\nDopo un primo lavoro accademico presso la Carnegie Mellon University di Pittsburgh, egli raggiunse la Universit\u00e9 Catholique de Louvain nel 1958, ed vi \u00e8 sempre rimasto da allora in poi - eccetto per alcune visite presso la Northwestern University, la University of Chicago, e la Cornell University - fino al raggiungimento della pensione nel 1989. Nonostante il pensionamento egli rimane ancora molto attivo nella ricerca economica.\n\u00c8 studioso di teorie decisionali, dell'ottimo peretiano, di teoria dei giochi e delle teorie del second best. Ha ricevuto oltre 15 dottorati onorari tra i quali, il 27 febbraio 1988, la laurea honoris causa in scienze politiche dall'Universit\u00e0 di Bologna durante le celebrazioni del IX centenario dell'Alma Mater Studiorum. Nel 1996 \u00e8 stato tra i fondatori del \"CORE - Centre for Operations Research and Econometrics\" dell'Universit\u00e9 catholique de Louvain presso Louvain-la-Neuve. Ha inoltre partecipato alla fondazione dell\"'European Doctoral Program in QuantitativeEconomics (EDP)\".\nJacques Dr\u00e8ze \u00e8 padre di cinque figli. Uno dei quali \u00e8 l'economista, Jean Dr\u00e8ze, famoso per il suoi scritti sulla povert\u00e0 e fame in India (alcuni dei quali sono stati redatti in collaborazione con Amartya K. Sen); un altro figlio, Xavier Dr\u00e8ze, \u00e8 professore di Marketing alla UCLA.\nDecisioni informate dalla teoria economica, statistica e ottimizzazione.\nLa visione economica di Dr\u00e8ze enfatizza il ruolo normativo di teoria economica nella forma dell'economia politica, con l'uso dell'econometria Bayesian e dell'ottimizzazione matematica. Questa visione \u00e8 illustrata in un comunicato di Dreze indirizzato in qualit\u00e0 di presidente alla Econometric Society nel 1970:\n\"Dobbiamo ora considerare come una sfida realistica l'analisi formale di problemi di decisione in economia, che poggia su una specifica dei fini e dei mezzi saldamente radicata nella teoria economica, che incorpora un trattamento probabilistico di informazioni economiche, e avvalendosi delle possibilit\u00e0 offerte dalle tecniche di programmazione matematica per calcolare le politiche ottimali.\" \n\"Dobbiamo prepararci a fare meglio: innanzitutto, mettendo in relazione pi\u00f9 strettamente la specifica della funzione di criterio generale per la teoria economica ...; secondariamente, trattando in termini probabilistici tutti i parametri ignoti del modello, invece di procedere in modo condizionale su stime puntuali per alcuni di questi; e al terzo posto, dalla ricerca di regole di decisione ottimale da tecniche di programmazione matematica.\"\nCore.\nQueste frasi descrivono il programma di ricerca di un istituto di ricerca che fu fondato da Dr\u00e8ze, CORE, Il Center for Operations Research and Econometrics, presso la Universit\u00e9 catholique de Louvain. Presso il CORE operano economisti, econometricisti, game theorist w operations research.\nPer far crescere questi tre punti, Dr\u00e8ze si \u00e8 concentrato sulla teoria economica ma ha anche contribuito all'econometria ed ottimizzazione. Il lavoro principale di Dr\u00e8ze verte per lo pi\u00f9 sull'economia teoretica e applicata, estendendosi alle questioni di microeconomia e macroeconomia. Il suo lavoro teorico spesso usa la general equilibrium theory. Il lavoro di macroeconomia si rif\u00e0 alla teoria neokeynesiana, all'econometria empirica, e all'economia politica.\nDr\u00e8ze ha contribuito con il suo lavoro alla decision theory e Bayesian econometric metodo. Dr\u00e8ze ha anche scritto articoli sulla game theory (37, 53, 75), mathematical programming (14, 35) e stability di dynamical systems (45, 47).\nContributi all'economia.\nI contributi di Dr\u00e8ze all'economia combinano rilevanza politica e tecniche matematiche.\n\"Veramente, i modelli giocano lo stesso ruolo in economia come nel mondo della moda: essi procurano un quadro articolato sul quale sfoggiare il materiale da avvantaggiare ...; un'utile regola, ma carica di pericoli che il designer possa essere travisato dalle proprie personali inclinazioni per il modello, mentre il cliente pu\u00f2 dimenticarsi che il modello \u00e8 maggiormente razionalizzato che nella realt\u00e0.\"\nEconomia dell'incertezza e assicurazione.\nPreferenze dipendenti dallo stato di natura.\nTra games of strategy e games against nature, rimane una terra di mezzo nella quale le incertezze sono parzialmente controllabili dal decision-maker---situazioni etichettate come \u201cgames of strength and skill\u201d da von Neumann e Morgenstern, o \u201cmoral hazard\u201d nei lavori susseguenti. Tali problemi di moral hazard sono stati discussi da Jacques Dr\u00e8ze nella sua dissertazione, giungendo al paper (8) del 1961, la cui analisi fu generalizzata nel 1987 (76), e semplificata nel 2004 (123). La teoria di Dr\u00e8ze permette le preferenze dipendenti dallo stato dell'ambiente. Il comportamento razionale \u00e8 ancora caratterizzato da subjective expected utility massimizzazione, in cui la utility \u00e8 stato-dipendente, e la mathematical optimization comprende la scelta di un'ottima probabilit\u00e0 soggettiva da un sottostante set fattibile.\nBibliografia.\nLibri di Jacques Dr\u00e8ze.\nCitazioni e commenti tratti dal c.v. di Jacques Dr\u00e8ze (6 marzo 2009):"}
{"id": "3253754", "revid": "287204", "url": "https://it.wikipedia.org/wiki?curid=3253754", "title": "Teoberto Maler", "text": "Figlio di genitori tedeschi, nasce a Roma mentre il padre \u00e8 diplomatico del Granducato di Baden. Da giovane studia Architettura ed Ingegneria presso l'Universit\u00e0 di Karlsruhe e all'et\u00e0 di ventuno anni si trasferisce a Vienna, dove inizia a collaborare con l'architetto Heinrich von Ferstel ed ottiene la cittadinanza austriaca.\nDesideroso di conoscere il mondo, Maler si reca in Messico per arruolarsi cadetto nell'esercito dell'imperatore Massimiliano; dopo aver raggiunto il grado di capitano e la definitiva sconfitta dell'esercito imperiale, Maler decide di rimanere in Messico invece di fare ritorno in Europa, dove ottiene la cittadinanza messicana. Si interessa alla fotografia ed alle antichit\u00e0 del Mesoamerica: durante l'estate del 1877 \u00e8 tra i primi europei a visitare San Crist\u00f3bal de las Casas e le rovine del sito archeologico di Palenque."}
{"id": "3253755", "revid": "329581", "url": "https://it.wikipedia.org/wiki?curid=3253755", "title": "Teobert Maler", "text": ""}
{"id": "3253759", "revid": "247222", "url": "https://it.wikipedia.org/wiki?curid=3253759", "title": "Mialaret", "text": ""}
{"id": "3253760", "revid": "767487", "url": "https://it.wikipedia.org/wiki?curid=3253760", "title": "Banyo", "text": "Banyo, o anche Banjo, \u00e8 un comune del Camerun, capoluogo del dipartimento di Mayo-Banyo nella regione di Adamaoua."}
{"id": "3253761", "revid": "599013", "url": "https://it.wikipedia.org/wiki?curid=3253761", "title": "Marcelin Tamboulas", "text": "Carriera.\nClub.\nGioca, dal 1999 al 2001 all'Anges de Fatima. Nel 2001 si trasferisce al P\u00e9lican. Nel 2002 passa all'Olympic Real Bangui. Nel 2003, dopo una breve esperienza al Bitam, viene acquistato dallo Stade d'Ak\u00e9b\u00e9. Nel 2005 si trasferisce al Libreville. Nel 2007 viene acquistato dal Birkirkara. Nel 2009 passa al Mazembe, con cui ha vinto due CAF Champions League e un Linafoot. Nel 2012 viene acquistato dal Diables Noirs. Nel 2014 si trasferisce al Leopard.\nNazionale.\nDebutta in Nazionale nel 2000. Ha collezionato in totale, con la maglia della Nazionale, 12 presenze e una rete."}
{"id": "3253762", "revid": "1543377", "url": "https://it.wikipedia.org/wiki?curid=3253762", "title": "Harmeet Singh", "text": "Biografia.\nSingh \u00e8 un Sikh praticante. Ha origini indiane.\nHa partecipato al progetto \"Fra talent til toppspiller\", programma che lavora per lo sviluppo dei calciatori.\nCaratteristiche tecniche.\n\u00c8 un centrocampista centrale, dotato di buona resistenza fisica. In possesso di un tackle preciso, \u00e8 bravo anche in fase di costruzione. Nel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nV\u00e5lerenga.\nSingh ha iniziato la carriera nelle giovanili del Furuset, per passare poi in quelle del V\u00e5lerenga nel 2003. Ha esordito con la prima squadra il 20 maggio 2007, nell'edizione stagionale del Norgesmesterskapet, contro il Toten: \u00e8 subentrato a Christian Grindheim nel corso del secondo tempo. Il 20 aprile 2008 ha giocato la prima gara nell'Eliteserien, quando \u00e8 stato schierato titolare dall'allenatore Martin Andresen contro il Rosenborg, in un incontro conclusosi con un pareggio per 1-1.\nL'8 marzo 2009, \u00e8 entrato a partita in corso nella Superfinalen persa per 3-1 contro lo Stab\u00e6k. L'8 luglio dello stesso anno ha segnato la prima rete della sua carriera nei club, nella coppa nazionale contro il Mj\u00f8ndalen. Alla fine dello stesso mese, ha potuto debuttare nelle competizioni europee: ha sostituito infatti Erik Hagen nell'Europa League contro il . Il 27 settembre, ha siglato la prima marcatura della sua carriera nell'Eliteserien: \u00e8 stato suo infatti il gol dello 0-2 sul Bod\u00f8/Glimt.\nIl 29 luglio 2010 ha segnato una rete al Barcellona, in un'amichevole persa per 2-4 dal V\u00e5lerenga. Ha concluso l'Eliteserien 2010 con 30 partite giocate \u2013 quindi senza saltarne neanche una \u2013 e 5 reti all'attivo.\nFeyenoord.\nIl 2 luglio 2012, il V\u00e5lerenga ha annunciato sul proprio sito ufficiale il raggiungimento dell'accordo per la cessione del calciatore al Feyenoord. Il giorno seguente, il calciatore si sarebbe diretto a Rotterdam in cambio di 600.000 euro. Nel mese di gennaio 2014, ha rescisso il contratto che lo legava al club, per trovare una nuova squadra in cui avrebbe avuto maggiore spazio.\nMolde.\nIl 19 febbraio 2014, ha firmato ufficialmente un contratto con il Molde. Il 4 ottobre 2014 ha vinto il campionato 2014 con la sua squadra, raggiungendo matematicamente il successo finale con quattro giornate d'anticipo grazie alla vittoria per 1-2 sul campo del Viking. Il 17 ottobre successivo, il suo nome \u00e8 stato inserito tra i candidati per la vittoria del premio Kniksen per il miglior centrocampista del campionato, riconoscimento andato poi a Jone Samuelsen. Il 23 novembre 2014 , il Molde ha centrato il successo finale nel Norgesmesterskapet, ottenendo cos\u00ec il \"double\".\nIl Midtjylland ed il ritorno al Molde.\nIl 1\u00ba febbraio 2016, libero da vincoli contrattuali, ha trovato un accordo con il Midtjylland, valido per i successivi tre anni. Dopo soltanto due apparizioni in panchina in altrettanti incontri di campionato, in data 10 marzo 2016 ha rescisso il contratto che lo legava al club, per ragioni famigliari.\nL'11 marzo 2016 ha allora firmato nuovamente per il Molde, legandosi con un contratto valido per il successivo anno e mezzo. Al termine di quello stesso campionato, ha lasciato il Molde.\nWis\u0142a P\u0142ock.\nIl 21 marzo 2017 ha ufficialmente firmato un contratto valido per il successivo anno e mezzo con i polacchi del Wis\u0142a P\u0142ock, militanti in Ekstraklasa. Ha esordito nella massima divisione locale in data 22 aprile, schierato titolare nel pareggio per 1-1 sul campo dell'Arka Gdynia. A fine stagione ha rescisso il contratto col club.\nKalmar.\nIl 28 luglio 2017, libero da vincoli contrattuali, ha firmato un accordo valido per il successivo anno e mezzo con gli svedesi del Kalmar. Ha esordito in Allsvenskan in data 6 agosto, subentrando a Papa Alioune Diouf nella vittoria per 1-0 sull'IFK G\u00f6teborg. Rimasto in squadra sino al termine della stagione, ha disputato 10 partite con questa casacca, senza realizzare alcuna rete.\nSarpsborg 08.\nIl 20 febbraio 2018, Singh ha fatto ritorno in Norvegia per giocare nel Sarpsborg 08, a cui si \u00e8 legato con un contratto valido per il successivo anno e mezzo.\nNazionale.\nSingh ha giocato per tutte le rappresentative giovanili della Norvegia. Con la ha esordito il 3 febbraio 2008, nella sfida contro i pari et\u00e0 dell'Ungheria: la sfida si concluse con la vittoria per 0-2 degli scandinavi. Ha collezionato altre 3 presenze con l'Under-19 e poi \u00e8 stato convocato nell'Under-21. Ha debuttato infatti il 5 giugno 2009 ed \u00e8 andato in rete nella stessa occasione, fissando il punteggio della sfida contro l'Estonia sul pareggio per 1-1.\nIl 23 novembre 2011 \u00e8 stato tra i convocati della Nazionale maggiore di Egil Olsen per la King's Cup 2012, evento che si sarebbe disputato nel gennaio successivo. Il 15 gennaio 2012 \u00e8 subentrato allora a Simen Brenne nel pareggio per 1-1 contro la .\nIl 7 maggio 2013, \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome \u00e8 comparso tra i 23 calciatori scelti per la manifestazione. La selezione norvegese ha superato la fase a gironi, per poi venire eliminata dalla Spagna in semifinale. In base al regolamento, la Norvegia ha ricevuto la medaglia di bronzo in ex aequo con l'Olanda, altra semifinalista battuta.\nStatistiche.\nPresenze e reti nei club.\n\"Statistiche aggiornate al 20 febbraio 2018.\""}
{"id": "3253763", "revid": "124123", "url": "https://it.wikipedia.org/wiki?curid=3253763", "title": "Monique Chiron", "text": "Ex parrucchiera e maggiore di sette figli, Monique Chiron fu eletta Miss Francia presso il Palais des Festivals di Reims all'et\u00e0 di ventidue anni. "}
{"id": "3253764", "revid": "1904508", "url": "https://it.wikipedia.org/wiki?curid=3253764", "title": "La lettrice", "text": "La lettrice pu\u00f2 riferirsi a diverse opere:"}
{"id": "3253765", "revid": "287204", "url": "https://it.wikipedia.org/wiki?curid=3253765", "title": "Mark Morrison (disambigua)", "text": ""}
{"id": "3253766", "revid": "767487", "url": "https://it.wikipedia.org/wiki?curid=3253766", "title": "Yagoua", "text": "Yagoua, chiamata anche Y\u00e9gwa o Yegwa, \u00e8 capoluogo del Dipartimento di Mayo-Danay in Camerun."}
{"id": "3253767", "revid": "124123", "url": "https://it.wikipedia.org/wiki?curid=3253767", "title": "Monique Negler", "text": "Eletta Miss Francia il giorno di capodanno, presso il Grand Hotel, Rue de Metz, a Tolosa, Monique Negler fu selezionata fra sedici concorrenti la cui et\u00e0 variava fra i sedici ed i venti anni."}
{"id": "3253770", "revid": "1632387", "url": "https://it.wikipedia.org/wiki?curid=3253770", "title": "Honeymoon Suite", "text": "Gli Honeymoon Suite sono un gruppo musicale hard rock/AOR canadese fondato nel 1981 a Niagara Falls, nell'Ontario.\nBiografia.\nLa band fu fondata nel 1981 dal cantante e chitarrista Johnnie Dee, dal tastierista Brad Bent e dal batterista Mike Lengyell.\nLa svolta per la carriera della band avvenne con la firma di un contratto con la Warner Music Canada e la pubblicazione del singolo \"New Girl Now\", stampato dopo la vittoria di un contest locale.\nDee reclut\u00f2 Grehan, Ray Coburn alle tastiere al posto di Bent, Gary Lalonde al basso e Dave Betts al posto di Lengyell ala batteria, e con questa formazione pubblic\u00f2 nel 1984 l'album d'esordio \"omonimo\", campione di vendite in Canada. Inoltre, \"New Girl Now\" fu top-50 negli Stati Uniti.\nIl seguente album, \"The Big Prize\", ebbe stesso successo e piazzamento in Top 40 con \"Feel It Again\" in USA. Nel 1986, Ray Coburn lasci\u00f2 la band, sostituito da Rob Preuss e nel 1987 Johnnie Dee fu investito a Los Angeles e costretto a una lunga convalescenza.\nNel 1988 usc\u00ec un nuovo album, \"Racing After Midnight\", top 10 in Canada ma di scarso successo USA.\nNel 1989 Coburn torn\u00f2 in formazione. Nel 1991 Lalonde e Betts lasciarono il gruppo, sostituiti da Steve Webster e Jorn Anderson.\nNegli anni novanta la band continu\u00f2 a fare tour, e solo nel 2002 pubblic\u00f2 un nuovo disco, \"Lemon Tongue\".\nNel 2007 la band annunci\u00f2 il ritorno della formazione storica con Johnnie Dee, Derry Grehan, Ray Coburn, Gary Lalonde e Dave Betts, pubblicando l'album \"Clifton Hill\" in Europa sotto Frontiers Records nel 2008.\nNel 2009 Ray Coburn lasci\u00f2 nuovamente il gruppo, sostituito nuovamente da Peter Nunn."}
{"id": "3253774", "revid": "124123", "url": "https://it.wikipedia.org/wiki?curid=3253774", "title": "Sylvie-Rosine Numez", "text": "Eletta Miss Francia presso il Palais d'Hiver, a Lione, Sylvie-Rosine Numez fu sostituita da Claude In\u00e8s Navarro come rappresentante della Francia a Miss Mondo."}
{"id": "3253775", "revid": "287204", "url": "https://it.wikipedia.org/wiki?curid=3253775", "title": "Fibre acriliche", "text": ""}
{"id": "3253776", "revid": "767487", "url": "https://it.wikipedia.org/wiki?curid=3253776", "title": "Ka\u00e9l\u00e9", "text": "Ka\u00e9l\u00e9, chiamata anche Jarua's,Kael\u00e9,Jarua's o Kaele, \u00e8 capoluogo del dipartimento di Mayo-Kani in Camerun."}
{"id": "3253777", "revid": "1305772", "url": "https://it.wikipedia.org/wiki?curid=3253777", "title": "Filatura dei polimeri", "text": "La filatura dei polimeri \u00e8 un processo che ha lo scopo di produrre fili pi\u00f9 o meno spessi in materiale polimerico.\nIl materiale polimerico pu\u00f2 essere fuso (attraverso estrusione o fuso direttamente) o in soluzione, quindi fatto passare attraverso un orifizio o una piastra forata, dal quale esce il materiale, che solidifica mentre viene tirato da un sistema di pulegge.\nLa filatura dei polimeri pu\u00f2 avvenire seguendo le seguenti metodologie:\nLa scelta tra le varie tecnologie possibile viene svolta in primo luogo in considerazione della natura e dalle propriet\u00e0 del polimero che si vuole filare.\nMelt spinning.\nLa filatura per \"melt spinning\" consiste nel portare il polimero a temperatura di fusione prima del processo di filatura. Durante la filatura il filo si raffredda e quindi solidifica.\nEsempi di polimeri filati per \"melt spinning\" sono: nylon, fibre poliesteri, saran e sulfar.\nDry spinning.\nTale metodologia viene utilizzata per i polimeri che non possono fondere poich\u00e9 hanno una temperatura di degradazione minore della temperatura di fusione (per cui si decompongono prima di fondere).\nNella filatura per \"dry spinning\" il polimero viene dissolto in un solvente in modo da ottenere una soluzione liquida che viene investita durante la filatura da un getto di aria o gas inerte, grazie al quale la soluzione solidifica per evaporazione del solvente.\nEsempi di polimeri filati per \"dry spinning\" sono: triacetato di cellulosa, fibre acriliche, polibenzimidazolo (PBI), spandex e vinyon.\nWet spinning.\nLa filatura per \"wet spinning\" \u00e8 utilizzata per i polimeri che hanno un'elevata temperatura di fusione.\nIn questo caso il polimero viene disciolto in un solvente per ottenere una soluzione, quindi viene sottoposto a filatura, durante la quale il solvente viene allontanato facendolo sciogliere in un secondo solvente rispetto al quale il polimero non \u00e8 solubile.\nEsempi di polimeri filati per \"wet spinning\" sono: fibre acriliche, rayon, fibre aramidiche, spandex, nomex e kevlar.\nGel spinning.\nNel \"gel spinning\" (o \"dry-wet spinning\") il polimero parzialmente fuso viene prima investito da un flusso di aria e poi raffreddato in un bagno liquido. Le fibre ottenute con questa metodologia presentano una maggiore resistenza a trazione.\nEsempi di polimeri filati per \"gel spinning\" sono il polietilene e alcune fibre aramidiche."}
{"id": "3253778", "revid": "558380", "url": "https://it.wikipedia.org/wiki?curid=3253778", "title": "La liseuse", "text": "La liseuse pu\u00f2 riferirsi a diverse opere:"}
{"id": "3253784", "revid": "1915706", "url": "https://it.wikipedia.org/wiki?curid=3253784", "title": "Difluoruro di kripton", "text": "Il difluoruro di kripton \u00e8 un composto chimico del kripton e del fluoro. La sua formula chimica \u00e8 KrF2.\n\u00c8 stato il primo composto del kripton ad essere scoperto. \u00c8 un solido incolore e volatile. La struttura della sua molecola di \u00e8 lineare, con le distanze Kr\u2212F di . Reagisce con acidi di Lewis forti per formare sali dei cationi KrF+ e Kr2F."}
{"id": "3253787", "revid": "1305772", "url": "https://it.wikipedia.org/wiki?curid=3253787", "title": "Shermine Shahrivar", "text": "Biografia.\nNata da genitori iraniani, Shermine Shahrivar diventa \"Miss Deutschland\" (non Miss Germania) nel 2004 ed in seguito Miss Europa nel 2005. Partecipa inoltre a Miss Universo 2004. Successivamente la modella si \u00e8 trasferita a vivere a New York per studiare recitazione presso il Lee Strasberg Theatre and Film Institute.\nDal dicembre 2004 all'agosto 2005 ha condotto \"Traumpartner TV\" sulla televisione tedesca, mentre nel marzo 2005 \u00e8 stata scelta per presentare le trasmissioni televisive legate al Nawr\u016bz tedesco. Dal 2008 \u00e8 testimonial della American Apparel e nell'ottobre 2010 \u00e8 comparsa sulla copertina dell'edizione tedesca di \"Playboy\".\nMadre di una figlia, la Shahrivar \u00e8 stata sentimentalmente legata all'attore tedesco Thomas Kretschmann nel 2008 e poi all'attore australiano Xavier Samuel nel 2010. \u00c8 stata la compagna di Lapo Elkann."}
{"id": "3253797", "revid": "287204", "url": "https://it.wikipedia.org/wiki?curid=3253797", "title": "Grotta del Colombo", "text": "La grotta del Colombo \u00e8 un sito archeologico preistorico lungo la strada che porta a Sano di Mori, in provincia di Trento. Si trova ai piedi del Monte Giovo, su una propaggine localmente nota come Doss Castion, lungo il margine meridionale del rio Cameras. Per raggiungere la grotta si deve oltrepassare il sottopassaggio della circonvallazione di Mori Vecchio verso Sano per circa 50 metri, parcheggiare sulla sinistra dove si trova una piazzola di sosta e proseguire a piedi per circa 2 minuti. Il percorso per arrivare alla grotta \u00e8 posto in salita, ampio accumulo detritico che ricorda le alluvioni di fondovalle che portarono Sano a diventare una palude.\nGli scavi.\nNel corso degli anni sono stati eseguiti due scavi: uno nel 1881 da Paolo Orsi, e l'altro dal Museo civico di Rovereto nel 1970. Paolo Orsi, dopo un sopralluogo nella campagna sottostante il dosso, ha pensato possibile la presenza di un sito appartenente alla preistoria sull'altura, nel quale potevano trovarsi reperti archeologici. La sua ipotesi \u00e8 stata poi confermata dagli studi del Museo civico di Rovereto nel 1970. In quell'anno, con il permesso della Soprintendenza delle Antichit\u00e0 di Padova, alcuni soci del Circolo Preistorico Roveretano sfruttarono il sabato e la domenica come giorni lavorativi. Iniziarono a scavare a lato del punto in cui era previsto il sito; cos\u00ec confermarono l'ipotesi di Paolo Orsi con il ritrovamento di reperti e anche di disegni sulla parete della grotta.\nNel territorio sottostante di Sano si possono trovare altre tracce che indicano la storia di questo paesino. Per prima cosa \u00e8 la frazione pi\u00f9 piccola di Mori ed \u00e8 posta su un'altura che la separa dal paese, per cui Sano ha sempre tenuto una certa individualit\u00e0 territoriale e di paese.\nIl nome Sano deriva dagli avvenimenti che hanno costretto le persone che vivevano a nord-ovest del rio Cameras a trasferirsi sulla collina. In principio le famiglie abitavano nella pianura sottostante, dove ora si possono trovare le campagne. Il luogo per\u00f2 era molto paludoso e malsano, forse dovuto ad uno straripamento del rio, proprio per questo le famiglie si sono salvate spostandosi sull'altura e da qui deriva il nome Sano. Tuttora si possono trovare nella pianura mulini castrobarcensi, abitazioni e inoltre i ruderi dell'antica chiesa dedicata a San Zeno. Anche sopra la frazione di Sano vi sono masi tuttora abitati."}
{"id": "3253798", "revid": "2101868", "url": "https://it.wikipedia.org/wiki?curid=3253798", "title": "Incendio di Solingen", "text": "L'incendio di Solingen del 1993 \u00e8 uno dei casi pi\u00f9 gravi di violenza nei confronti degli stranieri nella Germania contemporanea.\nNella notte del 28 maggio 1993, quattro giovani tedeschi appartenenti agli skinhead di estrema destra, con legami neo-nazisti, diedero fuoco alla casa di una grande famiglia turca a Solingen nella Renania Settentrionale-Vestfalia, in Germania. Nell'incendio morirono tre ragazze e due donne mentre quattordici altri membri della famiglia tra cui diversi bambini rimasero feriti, alcuni dei quali gravemente.\nL'attacco ha scatenato una serie di violente proteste da parte dei turchi in diverse citt\u00e0 tedesche e di grandi manifestazioni di tedeschi che esprimono solidariet\u00e0 alle vittime turche. Nel mese di ottobre del 1995 gli autori del gesto sono stati riconosciuti colpevoli di omicidio, e sono stati condannati a pene detentive tra i 10 e i 15 anni.\nContesto sociale.\nNei primi anni novanta, dopo la Riunificazione tedesca, il rapporto con gli stranieri fu al centro di un aspro dibattito in Germania. Il partito dell'Unione Cristiano Democratica (CDU) ed il tabloid Bild Zeitung furono i principali sostenitori di una politica di limitazione del numero degli immigrati. Quello dell'incendio di Solingen fu solo uno dei vari casi di violenze xenofobe. Nel settembre 1991, ad esempio, violenti disordini a Hoyerswerda costrinsero all'evacuazione di un ostello che offriva ospitalit\u00e0 ai richiedenti asilo politico. Nell'agosto 1992, durante tre giorni di sommosse a Rostock-Lichtenhagen, diverse migliaia di persone bloccarono un palazzo abitato da vietnamiti, che riuscirono a salvarsi fuggendo sul tetto.\nNel novembre 1992 a M\u00f6lln un gruppo di giovani estremisti di destra appicc\u00f2 un incendio risultante nella morte di tre cittadini turchi.\nNel dicembre 1992 ci fu una grande manifestazione contro la xenofobia, estesa a tutto il territorio tedesco, registrando oltre 700.000 partecipanti.\nSul finire dell'anno vari gruppi neo-nazisti furono dichiarati illegali. Il 26 maggio 1993, tre giorni prima dell'attacco, il parlamento tedesco promulg\u00f2 con la necessaria maggioranza dei votanti una modifica alla costituzione per limitare il numero dei richiedenti asilo politico. Fino a quel momento la costituzione garantiva diritto di asilo politico ad ogni rifugiato indipendentemente dalla nazionalit\u00e0.\nL'incendio di Solingen, con le sue cinque vittime, fu il pi\u00f9 grave caso di violenze xenofobe registrato in Germania fino a quel momento. Una settimana dopo fu appiccato un altro incendio doloso: questa volta il bersaglio fu una casa abitata da 34 stranieri in Francoforte. Fortunatamente in questo caso venne dato tempestivamente l'allarme e ci\u00f2 ha permesso di non registrare decessi. Nel 1996 un ostello venne incendiato a Lubecca e 10 persone persero la vita: il caso non fu mai risolto. Complessivamente in Germania si contano finora 135 vittime di attacchi xenofobi.\nGli eventi del 29 maggio.\nSecondo quanto riportato nel rapporto della polizia, l'incendio fu appiccato con della benzina il 29 maggio alle ore 1:38 del mattino nell'ingresso della casa. Mevl\u00fcde Gen\u00e7 (50 anni all'epoca dei fatti) e un anziano membro della famiglia riuscirono a uscire attraverso una finestra e ad avvertire i vicini. Gen\u00e7 quella notte perse nell'incendio due figlie e tre nipoti (di due era nonno, di una zio).\nI pompieri arrivarono dopo cinque minuti, ma era gi\u00e0 troppo tardi. G\u00fcrs\u00fcn \u0130nce, 27 anni, salt\u00f2 fuori da una finestra e mor\u00ec a causa dell'impatto. Sua figlia, che teneva tra le braccia, si salv\u00f2. Quattro ragazze morirono tra le fiamme: Hatice Gen\u00e7 (18 anni), G\u00fclistan \u00d6zt\u00fcrk (12 anni), H\u00fclya Gen\u00e7 (9 anni) e Saime Gen\u00e7 (4 anni). Bekir Gen\u00e7, 15 anni, si salv\u00f2 - pur riportando gravi ferite - perch\u00e9 avvolto dalle fiamme salt\u00f2 da una finestra. Riportarono gravi ferite anche un bambino di sei mesi ed uno di tre anni.\nGli imputati.\nGli imputati erano:\nTutti gli imputati erano parte del movimento skinhead di Solingen e si allenavamo assieme in una scuola di arti marziali locale. In seguito si scopr\u00ec che la scuola era gestita da un informatore della \"Verfassungsschutz\" della Renania Settentrionale-Vestfalia, ovvero l'agenzia di intelligence interna tedesca.\nIl processo.\nIl processo, alla presenza di cinque giudici della Corte d'appello di D\u00fcsseldorf, inizi\u00f2 nell'aprile 1994: K\u00f6hnen, Reher e Buchholz furono accusati in quanto minorenni (il che limitava per loro la pena massima a 10 anni di carcere), mentre Gartmann venne giudicato come un adulto. I pubblici ministeri considerarono la xenofobia e l'odio verso gli stranieri come movente. Gartmann, che aveva gi\u00e0 ammesso la sua colpevolezza alla polizia, si dichiar\u00f2 colpevole anche in tribunale e chiese scusa alle vittime.\nSecondo la sua confessione, nella sera degli omicidi egli era insieme a K\u00f6hnen e Buchholz in una festa dove si era scontrato con alcuni stranieri e, dopo aver incontrato Reher, i quattro decisero in stato di ebbrezza di \"spaventare\" alcuni turchi. Tuttavia, quando il processo era arrivato alle battute conclusive, Gartmann ritir\u00f2 la sua confessione, sostenendo che era stata rilasciata sotto costrizione e che era stato minacciato di dover condividere una cella con dei turchi. Intervistato in carcere quattro mesi dopo il verdetto, spieg\u00f2 che aveva dato una falsa confessione perch\u00e9 la polizia lo avevano convinto che quello era l'unico modo per evitare l'ergastolo.\nAnche Reher confess\u00f2, ma durante le udienze cambi\u00f2 pi\u00f9 volte versione dei fatti: alla fine, sostenne irrealisticamente di aver agito da solo. K\u00f6hnen e Buchholz negarono, in maniera altrettanto poco credibile, ogni coinvolgimento nella tragedia. La colpevolezza degli imputati era certa, tuttavia nessuna prova \"diretta\" che collegasse i quattro all'episodio incriminato era stata trovata, in parte perch\u00e9 la polizia aveva condotto le indagini in maniera superficiale; i testimoni, inoltre, non poterono chiarire gli eventi.\nNell'ottobre del 1995 i quattro imputati vennero riconosciuti colpevoli di omicidio, tentato omicidio e incendio doloso: i tre minorenni furono condannati a 10 anni di carcere mentre a Gartmann furono affibbiati 15 anni di galera. Nel 1997 la Corte federale di giustizia tedesca conferm\u00f2 tali sentenze in appello. I familiari delle vittime si costituirono parte civile, fecero una denuncia in cui chiedevano di ricevere dei danni civili e vinsero la causa, ricevendo circa 270.000 marchi e una pensione mensile per una vittima gravemente ustionata.\nConseguenze.\nNumerosi funzionari tedeschi di alto rango presero parte alle cerimonie in ricordo delle vittime ed il presidente Richard von Weizs\u00e4cker tenne il primo discorso. Il Cancelliere Helmut Kohl venne criticato per la sua mancata visita a Solingen e per non essere andato n\u00e9 alle cerimonie commemorative, n\u00e9 a quelle relative alla sepoltura: egli infatti aveva definito \"Beileidstourismus\" (\"turismo delle condoglianze\") la partecipazione degli uomini politici agli eventi commemorativi.\nIl caso ebbe profonda eco in tutto il mondo: nei Paesi Bassi ad esempio molti cittadini inviarono un milione e duecentomila cartoline di protesta a Kohl con la scritta \"Ik ben woedend!\" (\"io sono furioso!\"). Un monumento per commemorare l'evento \u00e8 stato presentato un anno dopo l'attentato, di fronte alla Scuola \"Mildred Scheel\", una istituto che Hatice Gen\u00e7 aveva frequentato: esso mostra due grandi figure in metallo che lacerano una svastica, circondate da un gran numero di anelli, ciascuna delle quali patrocinata da un individuo.\nAttualmente tutti e quattro i condannati si trovano a piede libero: in particolare K\u00f6hnen e Buchholz venne rilasciati in anticipo per buona condotta mentre Reher venne condannato nel settembre del 2005 a quattro mesi di prigione per aver fatto il saluto nazista in due occasioni. A tutto il 2008, le vittime superstiti vivono ancora a Solingen, in una casa costruita tramite donazioni e i soldi dell'assicurazione e protetta da videocamere e speciali finestre antincendio."}
{"id": "3253801", "revid": "36989700", "url": "https://it.wikipedia.org/wiki?curid=3253801", "title": "Fluoruro di kripton", "text": ""}
{"id": "3253802", "revid": "1915706", "url": "https://it.wikipedia.org/wiki?curid=3253802", "title": "Esafluoruro di iridio", "text": "Il fluoruro di iridio(VI) \u00e8 un composto chimico dell'iridio e del fluoro. La sua formula chimica \u00e8 IrF6.\n\u00c8 un solido giallo estremamente reattivo, con una struttura ottaedrica (la lunghezza dei legami Ir\u2013F \u00e8 di 183,3 pm). \u00c8 uno dei pochi composti dell'iridio allo stato di ossidazione +6."}
{"id": "3253810", "revid": "1305772", "url": "https://it.wikipedia.org/wiki?curid=3253810", "title": "Guillermina Ruiz", "text": "Biografia.\nLa catalana Guillermina Ruiz fu eletta Miss Spagna 1977 presso Campello, una localit\u00e0 presso Alicante. Ex hostess di terra, La Ruiz dopo il titolo intraprese la carriera di modella e personaggio televisivo. Partecip\u00f2 a Miss Europa 1978, a Miss Universo 1978, dove si classific\u00f2 alla terza posizione, ed a Miss Mondo, dove giunse sino alle semifinali."}
{"id": "3253811", "revid": "36426", "url": "https://it.wikipedia.org/wiki?curid=3253811", "title": "Arte della seta", "text": ""}
{"id": "3253817", "revid": "228587", "url": "https://it.wikipedia.org/wiki?curid=3253817", "title": "Acetato di rodio(II)", "text": "L'acetato di rodio(II) \u00e8 il composto chimico con formula chimica Rh2(AcO)4, dove AcO\u2212 \u00e8 lo ione acetato (). Trattasi di una polvere verde smeraldo usata come catalizzatore per la ciclopropanazione degli alcheni e per l'inserimento in legami C-H e X-H (X = N/S/O) e per la formazione di iluri per le sintesi organiche.\nStruttura e propriet\u00e0.\nLa struttura dell'acetato di rodio(II) presenta una coppia di atomi di rodio, ognuno con una geometria molecolare ottaedrica, definita da quattro atomi di ossigeno acetico, un ligando d'acqua e un legame Rh-Rh (2.39 \u00c5). L'acetato di rame(II) e l'acetato di cromo(II) hanno una struttura simile."}
{"id": "3253824", "revid": "901830", "url": "https://it.wikipedia.org/wiki?curid=3253824", "title": "Adnan Haidar", "text": "Caratteristiche tecniche.\nCentrocampista versatile, pu\u00f2 giocare sia al centro della mediana che sulla fascia.\nCarriera.\nClub.\nV\u00e5lerenga e Skeid.\nHaidar \u00e8 entrato a far parte delle giovanili del V\u00e5lerenga nel 2001. Ha esordito in prima squadra il 17 agosto 2008, nei quarti di finale dell'edizione stagionale del Norgesmesterskapet, quando ha sostituito Bojan Zaji\u0107, contribuendo al successo per 3-1 sul Bod\u00f8/Glimt. Circa un mese dopo, il 15 settembre, ha potuto debuttare anche nell'Eliteserien: stavolta ha sostituito Harmeet Singh nel derby di Oslo contro il Lyn Oslo, conclusosi con la sconfitta della sua squadra per 1-2. Nella stessa stagione, ha giocato un'altra partita di campionato, questa volta coincisa con una vittoria per 3-1 sul Lillestr\u00f8m per 3-1, scendendo in campo al posto di Bengt S\u00e6ternes.\nNel 2009, \u00e8 passato in prestito allo Skeid, militante nella 1. divisjon. Ha giocato il primo incontro con il nuovo club il 5 aprile 2009, nel successo per 0-3 in casa del Notodden. A questa presenza ne sono seguite altre 10, senza mai andare in rete. Al termine della stagione, \u00e8 tornato al V\u00e5lerenga.\nNel mese di maggio 2010, \u00e8 stato schierato in 2 turni del Norgesmesterskapet 2010; al termine della stagione, a queste 2 apparizioni se ne aggiungeranno altre 4 nella massima divisione.\nStab\u00e6k.\nIl 13 gennaio 2012 \u00e8 stato ufficializzato il suo trasferimento allo Stab\u00e6k, a parametro zero. Ha esordito in squadra il 25 marzo successivo, schierato titolare nel pareggio a reti inviolate contro l'Aalesund. A fine stagione, lo Stab\u00e6k \u00e8 retrocesso nella 1. divisjon. Haidar \u00e8 rimasto comunque in squadra e ha contribuito alla promozione dell'anno successivo. Al termine del campionato, si \u00e8 ritrovato svincolato.\nBryne.\nL'11 marzo 2014, si \u00e8 aggregato al Bryne per sostenere un provino. Il 26 marzo 2014 ha firmato ufficialmente un contratto con il club. Ha esordito con questa maglia il 6 aprile successivo, schierato titolare nella sconfitta per 3-1 sul campo del Mj\u00f8ndalen. A fine anno \u00e8 rimasto senza contratto.\nHamKam.\nIl 23 marzo 2015, Haidar ha firmato ufficialmente un contratto annuale con l'HamKam, formazione appena retrocessa nella 2. divisjon. Ha esordito in squadra il 18 aprile successivo, schierato titolare nel pareggio per 1-1 maturato sul campo del R\u00f8dde: nello stesso incontro, ha segnato la rete in favore dell'HamKam. A fine stagione, ha totalizzato 19 presenze tra campionato e coppa, mettendo a referto soltanto la rete sopracitata.\nMoss.\nSvincolato, il 26 febbraio 2016 si \u00e8 accordato ufficialmente con il Moss. Ha esordito in squadra il 9 aprile, schierato titolare nella sconfitta casalinga per 2-3 contro l'Arendal. L'11 giugno ha trovato la prima rete con questa casacca, nella sconfitta per 5-2 maturata sul campo del Fram Larvik. Ha chiuso la stagione con 24 presenze ed una rete, tra campionato e coppa. Il Moss \u00e8 retrocesso in 3. divisjon, con Haidar che ha lasciato la squadra a parametro zero.\nKFUM Oslo.\nLibero da vincoli contrattuali e dopo un infruttuoso provino al Lillestr\u00f8m, in data 28 aprile 2017 \u00e8 stato ufficialmente ingaggiato dal KFUM Oslo. Il 29 aprile ha esordito in squadra, subentrando a Christoffer Kringberg nella sconfitta casalinga per 2-4 contro l'Alta. Il 29 maggio successivo ha trovato la prima rete, nella vittoria per 4-0 sul V\u00e5lerenga 2.\nAl-Ansar.\nAd agosto 2017, Haidar \u00e8 passato all'Al-Ansar.\nNazionale.\nHaidar ha giocato 9 partite per la . Il 3 febbraio 2008 ha debuttato invece con la , quando ha sostituito Jo Sondre Aas nella vittoria per 0-2 contro l'Ungheria. Ad ottobre 2012, \u00e8 stato convocato dal in vista di un'amichevole contro lo . Il 16 ottobre ha giocato cos\u00ec la prima partita per la nazionale libanese, subentrando a Roda Antar nella vittoria per 2-1 contro la formazione yemenita. L'8 dicembre successivo ha realizzato la prima rete, sancendo il successo per 1-0 sull'.\nStatistiche.\nPresenze e reti nei club.\n\"Statistiche aggiornate al 27 agosto 2017.\""}
{"id": "3253825", "revid": "1718925", "url": "https://it.wikipedia.org/wiki?curid=3253825", "title": "Ritratto di giovane veneziana", "text": "Il Ritratto di giovane veneziana \u00e8 un dipinto a olio su tavola di olmo (33x25 cm) di Albrecht D\u00fcrer, firmato e datato 1505, e conservato nel Kunsthistorisches Museum a Vienna.\nStoria.\nSecondo la tradizione, questo fu il primo di una serie di almeno quattro ritratti eseguiti da D\u00fcrer a Venezia durante il suo secondo soggiorno del 1505-1506. L'opera rimase incompiuta, come dimostra il fiocco sulla spalla destra della giovane, che mostra ancora il colore della tavola con la semplice imprimitura.\nSecondo Panofsky potrebbe trattarsi di una giovane milanese, come farebbe pensare la foggia dell'abito.\nIl dipinto si trovava in Lituania in una raccolta privata quando nel 1923 venne acquistato dal museo viennese.\nDescrizione e stile.\nLa ragazza \u00e8 ritratta di tre quarti fino alle spalle, voltata a sinistra e su sfondo scuro uniforme. L'incarnato \u00e8 chiaro e i capelli biondi, con quei finissimi riflessi luminosi sui riccioli, tipici dell'arte di D\u00fcrer. L'acconciatura mostra una scriminatura al centro e una preziosa reticella sul retro della nuca che tiene i capelli raccolti, tranne alcune ciocche libere che incorniciano il volto. Indossa una collana di piccole perle e pietruzze scure (forse vetri), che abbellisce l'ampia scollatura dell'abito signorile, di tonalit\u00e0 rosse e dorate, con ricami e nastri reggenti le maniche staccabili.\nLa figura si staglia elegante e sensuale e mostra un'attenuazione della severit\u00e0 rispetto ai lavori precedenti dell'artista, grazie all'assorbimento di nuovi umori nella citt\u00e0 lagunare."}
{"id": "3253828", "revid": "344503", "url": "https://it.wikipedia.org/wiki?curid=3253828", "title": "Xavier Samuel", "text": "\u00c8 apparso in numerose rappresentazioni teatrali ed \u00e8 apparso in film come \"September\", \"Further We Search\", \"Newcastle\". Nel 2009 ha vestito i panni di Riley Biers nel film che lo ha portato alla ribalta \"\".\nBiografia e carriera.\nFiglio di Maree e Clifford Samuel, \u00e8 nato a Hamilton, Australia e cresciuto nel sud ad Adelaide, dove si \u00e8 laureato al \"Rostrevor College\" nel 2001. Durante l'esperienza universitaria \u00e8 stato membro di una band, di cui era il cantante, chiamata \"Hyatus\".\nHa interpretato ruoli in importanti rappresentazioni teatrali tra cui \"Sogno di una notte di mezza estate\" di Shakespeare. \u00c8 apparso anche nella produzione della \"CBC\" \"The Rover\".\nNel 2003 ha partecipato allo show televisivo australiano \"Mcleod's Daughters\", mentre nel 2005 torna in teatro interpretando \"Amleto\".\n\u00c8 comparso in ruoli importanti nei film \"September\", \"Further We Search\", e \"Newcastle\". Xavier Samuel \u00e8 anche comparso nel film horror \"Road Train\".\nNel luglio 2009, \u00e8 stato scelto per interpretare il personaggio di Riley Biers in \"\", il terzo film della serie di \"Twilight\"."}
{"id": "3253840", "revid": "1684799", "url": "https://it.wikipedia.org/wiki?curid=3253840", "title": "Sagami", "text": ""}
{"id": "3253843", "revid": "1305772", "url": "https://it.wikipedia.org/wiki?curid=3253843", "title": "Sagrada Familia (disambigua)", "text": "Sagrada Familia o Sagrada Fam\u00edlia (Sacra Famiglia) pu\u00f2 riferirsi a:"}
{"id": "3253845", "revid": "92723", "url": "https://it.wikipedia.org/wiki?curid=3253845", "title": "Diocesi di Setea", "text": "La diocesi di Setea (in latino: \" Dioecesis Seteensis\") \u00e8 una sede soppressa e sede titolare della Chiesa cattolica.\nStoria.\nSetea, corrispondente all'attuale citt\u00e0 di Sitia nella prefettura di Lasithi, \u00e8 un'antica sede vescovile di Creta, suffraganea dell'arcidiocesi di Gortina. La diocesi \u00e8 documentata in due \"Notitiae Episcopatuum\" del patriarcato di Costantinopoli del IX e del XII secolo. Tuttavia nessun vescovo \u00e8 documentato dalle fonti nel primo millennio cristiano.\nDopo la conquista veneziana dell'isola (1212), le diocesi greche esistenti furono amministrate dai vescovi di rito latino e sottomesse al metropolita latino dell'arcidiocesi di Candia. Anche a Setea fu istituito un vescovato di rito latino, il cui primo titolare noto \u00e8 un anonimo vescovo ricordato da un'epigrafe del 7 febbraio 1219.\nSecondo Gerola, fin dal periodo bizantino, la sede della diocesi non era pi\u00f9 Setea, ma due villaggi del territorio, chiamati Ap\u00e0no Episkop\u00ec e K\u00e0lo Episkop\u00ec, che probabilmente furono sedi episcopali dove i vescovi soggiornavano a seconda dei tempi dell'anno o dell'opportunit\u00e0 pastorale. Quando arrivarono i latini, le due sedi episcopali furono mantenute, almeno fino alla met\u00e0 del Cinquecento.\nIl 20 giugno 1571 papa Pio V dispose l'unione di Setea con la diocesi di Gerapetra, con la clausola per\u00f2 che come titolo si dovesse mantenere quello di Gerapetra. Nei fatti per\u00f2 questa clausola non fu sempre osservata e i vescovi ebbero indistintamente i titoli di \"vescovi di Setea\" o di \"Setea e Gerapetra\".\nIl primo vescovo delle sedi unite fu Gaspare Viviani; questi, gi\u00e0 attorno al 1566, aveva trasferito la sua sede episcopale da Ap\u00e0no Episkop\u00ec, dove abitava con quattro canonici, nella citt\u00e0 di Setea, all'interno del castello, dove esisteva da tempo una chiesa intitolata a San Marco, che divenne la nuova cattedrale della diocesi. Questa chiesa, verso la fine della dominazione veneta, era ridotta in pessime condizioni; in un rapporto del 10 febbraio 1645, il provveditore generale Andrea Corner scriveva: \u00abQuella chiesa cattedrale, che \u00e8 di Vostra Serenit\u00e0, ha dato inditio grande di venir a basso; et \u00e8 stato necessario abbandonarla\u00bb.\nA Setea sono documentati almeno tre conventi: due dei Francescani, intitolati a Santa Lucia e a Santa Maria; ed uno degli Agostiniani, intitolato a Santa Caterina.\nLa diocesi latina fu soppressa con la conquista ottomana dell'isola, e contestualmente fu ripristinata la gerarchia greca. La diocesi esiste ancora oggi con il doppio titolo di \"diocesi di Ierapitna e Sitia\".\nDal 1933 Setea \u00e8 annoverata tra le sedi vescovili titolari della Chiesa cattolica; la sede \u00e8 vacante dal 16 settembre 1984."}
{"id": "3253846", "revid": "16758", "url": "https://it.wikipedia.org/wiki?curid=3253846", "title": "Mark Morrison (hockeista su ghiaccio 1963)", "text": "\u00c8 fratello minore di Doug e cognato di Garth Butcher, entrambi giocatori di hockey su ghiaccio professionisti.\nCarriera.\nGiocatore.\nFu scelto dai New York Rangers nell'NHL Entry Draft 1981 al terzo giro quando militava in Western Hockey League coi Victoria Coguars. In NHL ha disputato in totale 10 incontri. Dopo alcune stagioni tra Central Hockey League (Tulsa Oilers) e American Hockey League (Nova Scotia Oilers e New Haven Nighthawks), si trasfer\u00ec in Europa dove gioc\u00f2 il resto della sua carriera.\nSi divise tra i campionati italiano (HC Merano, nelle stagioni 1985-86, 1988-89 in massima serie, e poi dal 1991 al 1993 in A2; HC Devils Milano dal 1989 al 1991), svizzero (HC Fribourg-Gott\u00e9ron nel 1986-87 e EHC Biel nel 1987-88) e britannico (dal 1993 al 2005 gioc\u00f2 con i Fife Flyers, dove fu anche allenatore-giocatore, nel 2005-06 ai Belfast Giants).\nAllenatore.\nDopo il ritiro, nel 2006-07 ha cominciato ad allenare i Victoria Salmon Kings in ECHL, dapprima come allenatore in seconda, poi come capo allenatore fin da met\u00e0 della prima stagione. A partire dalla seconda stagione \u00e8 stato anche general manager della squadra.\nDal 2011 al 2015 \u00e8 stato assistente allenatore dei St. John's IceCaps, franchigia della American Hockey League, per seguire poi la squadra quando la franchigia fu spostata a Winnipeg ritornando a chiamarsi Manitoba Moose.\nNell'estate del 2017 \u00e8 stato nominato assistente allenatore degli Anaheim Ducks, per la sua prima esperienza su una panchina della NHL."}
{"id": "3253849", "revid": "287204", "url": "https://it.wikipedia.org/wiki?curid=3253849", "title": "Nazionale di pallacanestro del Per\u00f9", "text": "La nazionale di pallacanestro del Per\u00f9 \u00e8 la rappresentativa cestistica del Per\u00f9 ed \u00e8 posta sotto l'egida della Federazione cestistica del Per\u00f9."}
{"id": "3253854", "revid": "767487", "url": "https://it.wikipedia.org/wiki?curid=3253854", "title": "Guider", "text": "Guider, chiamata anche Guidder o Gider's, \u00e8 capoluogo del dipartimento di Mayo-Louti in Camerun."}
{"id": "3253855", "revid": "121066417", "url": "https://it.wikipedia.org/wiki?curid=3253855", "title": "Hockey Club Pistoia", "text": "L'Hockey Club Pistoia \u00e8 una societ\u00e0 italiana di hockey su prato con sede a Pistoia.\nDisputa gli incontri interni all' Hockey Stadium \u201cAndrea Bruschi\u201d, Montagnana (Pistoia).\nStoria.\nFondata nel 1969, la societ\u00e0 inizialmente nasce come Hockey Club Etrusca grazie ad alcuni studenti universitari. Nei primi anni ottanta ha assunto il nome di Hockey Club Pistoia. Attualmente partecipa al Campionato di hockey prato di Serie A2 maschile, mentre ha conquistato la serie A nel campionato di hockey indoor (motivo per il quale sono stati ricevuti nel 2010 dal sindaco di Pistoia), dove ha raggiunto un secondo posto nel campionato 2011-2012.\nA livello giovanile pu\u00f2 vantare numerosi piazzamenti e anche uno scudetto ."}
{"id": "3253859", "revid": "767487", "url": "https://it.wikipedia.org/wiki?curid=3253859", "title": "Ritratto di veneziana", "text": "Il Ritratto di veneziana \u00e8 un dipinto a olio su tavola di pioppo (29x22 cm) di Albrecht D\u00fcrer, siglato, databile al 1506 circa, e conservato nella Gem\u00e4ldegalerie di Berlino. \nStoria.\nL'opera viene datata, per analogia stilistica con il \"Ritratto di giovane veneziana\" a Vienna, al secondo soggiorno veneziano di D\u00fcrer, probabilmente al 1506, a giudicare dall'assorbimento pi\u00f9 marcato, rispetto all'altra opera, del tonalismo della scuola locale. \nA lungo si \u00e8 ritenuto, senza reale fondamento, che l'opera ritraesse la moglie di D\u00fcrer, Agnes Frey, pur non essendo somigliante agli altri ritratti noti della donna. Piuttosto le iniziali dell'effigiata dovrebbero essere E e S, leggibili al centro della fascia ricamata alla base della scollatura. Alle estremit\u00e0 della stessa, in caratteri maiuscoli, si vede anche le iniziali del pittore A e D, che compaiono anche nel celebre monogramma nell'angolo superiore sinistro.\nDescrizione e stile.\nLa ragazza \u00e8 ritratta di tre quarti fino alle spalle, voltata a sinistra e su sfondo azzurrino, che vuole forse dare l'idea di un cielo con la linea d'orizzonte e un mare celeste. Essa ha i capelli chiari, divisi dalla scriminatura al centro e raccolti da una preziosa reticella sul retro, con due ricci liberi che pendono ai lati delle orecchie incorniciando il viso. Indossa un collier di maglie dorate e un abito di varie tonalit\u00e0 di rosso abbellito dalla fascia ricamata in basso e da due pezze dagli orditi di colori diversi e dall'andamento mosso, a cui sono legate le maniche con nastri.\nNella resa delle sfumature si legge il culmine dell'assorbimento delle tendenze veneziane, legate al tonalismo, nell'arte del pittore tedesco, con un mai cos\u00ec scarso interesse verso la linea di contorno a fronte della ricerca di effetti di unificazione tonale.\nBisogna comunque valutare l'opera al netto degli energici restauri, che potrebbero aver accentuato l'effetto sfumato. Anche il cielo pallido dello sfondo potrebbe essere un'aggiunta posteriore, diversa dall'originale: a quell'epoca infatti D\u00fcrer non praticava ormai da anni il ritratto con uno sfondo paesistico, collocando cos\u00ec l'opera in questione in una posizione senz'altro isolata nello sviluppo personale della sua arte. "}
{"id": "3253868", "revid": "599013", "url": "https://it.wikipedia.org/wiki?curid=3253868", "title": "Antonio Bernardi (calciatore)", "text": "Carriera.\nMuove i primi passi nella BCCR Casilina, squadra della periferia sudest romana, per poi passare alle giovanili dell'Ostia Mare ed esordire in prima squadra nel Campionato Nazionale Dilettanti ed essere notato dal Brescia dove ha giocato sia a livello di primavera che quattro partite in Serie A. Sempre con i lombardi ha giocato in Serie B. Il resto della sua carriera si sviluppa tra Serie C1, Serie C2 e campionati dilettanti.\nNegli ultimi anni ha allenato le giovanili della sua squadra di origine, BCCR Casilina."}
{"id": "3253872", "revid": "1573940", "url": "https://it.wikipedia.org/wiki?curid=3253872", "title": "Arctia caja", "text": "La caia, (anche orso bruno o arczia bruna) o Arctia caja () \u00e8 un lepidottero appartenente alla famiglia Erebidae, diffuso in Eurasia e America Settentrionale.\n\u00c8 diffusa in molte parti del globo ed anche in Italia. Il caratteristico disegno delle ali con forti contrasti chiari e scuri serve per distrarre i possibili predatori che quando si avvicinano vengono ulteriormente distratti dalla rapida apertura delle ali nascoste che mostrano un acceso colore rossastro."}
{"id": "3253873", "revid": "767487", "url": "https://it.wikipedia.org/wiki?curid=3253873", "title": "Tchollir\u00e9", "text": "Tchollir\u00e9 (chiamata anche Tchollire, Djol\u00e9r\u00e9, Tcholire, Tcholere, Cholire, Tcholir\u00e9, Jolere, Tchol\u00e9r\u00e9, Chollire, Tscholere, Tchollir\u00e9, Cholir\u00e9, Djolere ) \u00e8 capoluogo del dipartimento di Mayo-Rey in Camerun."}
{"id": "3253874", "revid": "61051", "url": "https://it.wikipedia.org/wiki?curid=3253874", "title": "North American L-17 Navion", "text": ""}
{"id": "3253879", "revid": "767487", "url": "https://it.wikipedia.org/wiki?curid=3253879", "title": "Ritratto di giovane veneziano", "text": "Il Ritratto di giovane veneziano \u00e8 un dipinto a olio su tavola (47x35 cm) di Albrecht D\u00fcrer, firmato e datato 1506, e conservato nei Musei di Strada Nuova - Palazzo Rosso di Genova. La firma si legge in alto: \"Albrecht D\u00fcrer Germanus faciebat post Virginis partum 1506\" (cio\u00e8 nell'anno del Signore 1506).\nStoria.\nL'opera risale al secondo soggiorno veneziano di D\u00fcrer e ritrae probabilmente un giovane benestante locale, pur nell'incertezza dell'identit\u00e0 dell'effigiato. Nel XVI il dipinto era nella collezione Vendramin e nel 1670 fu acquistato da Giuseppe Maria Durazzo. Sua figlia Maria la port\u00f2 poi in dote a Palazzo Rosso a Genova, maritandosi con Giovan Francesco Brignole-Sale.\nDescrizione e stile.\nL'opera non \u00e8 in condizioni ottimali, a causa di un maldestro restauro ottocentesco. L'uomo \u00e8 rappresentato a mezzo busto, con la testa di tre quarti verso sinistra, voltata verso lo spettatore con uno sguardo fisso e intenso. Lo sfondo \u00e8 uniforme, di tonalit\u00e0 verde, come si ritrova in numerose altre opere dell'artista. Indossa un mantello nero, dello stesso colore del berretto con ampie falde rigirate, e una casacca marrone da cui si intravede, al collo, la camicia bianca. Ha lunghi capelli fluenti ai lati del viso, gli occhi chiari, il naso dritto, il volto ben ovale e un accenno della ricrescita di barba e baffi.\nAlcuni (come Suster) vi scorgono l'influenza di Giorgione nelle calde sfumature del viso, con ombreggiature fatte coi rossi e coi marroni, che rimandano alla lezione del tonalismo veneto."}
{"id": "3253880", "revid": "297745", "url": "https://it.wikipedia.org/wiki?curid=3253880", "title": "Scuola della Carit\u00e0", "text": ""}
{"id": "3253884", "revid": "125278491", "url": "https://it.wikipedia.org/wiki?curid=3253884", "title": "Destinatario sconosciuto", "text": "Destinatario sconosciuto (\"Address Unknown\") \u00e8 un romanzo epistolare di Katherine Kressmann Taylor pubblicato nel 1938 dalla rivista \"Story\" di New York. Pubblicato nel 1939 come libro vero e proprio, vende in America cinquantamila copie. \nIl libro fu ignorato per sessant'anni fino al 1999 quando, tre anni dopo la morte dell'autrice, venne tradotto in lingua francese diventando un best seller.\nNel 1944 dal libro fu tratto l'omonimo film, diretto da William Cameron Menzies.\nStoria editoriale.\nConcezione.\nLa postfazione del libro, amorevolmente scritta dal figlio della Taylor, rivela che l'idea della storia \u00e8 venuta grazie ad un piccolo trafiletto di giornale: gli studenti americani in \nGermania in quegli anni rivelarono ai familiari la verit\u00e0 sulle atrocit\u00e0 naziste, ma questa verit\u00e0 non fu accettata dalla maggior parte degli americani, tra cui Charles Lindbergh.\nI familiari spesso ritennero che sarebbe stato divertente inviar loro lettere che si prendessero gioco di Hitler, e gli studenti dalla Germania risposero: \"Piantatela. Siamo in pericolo. Queste persone non scherzano. Potreste uccidere qualcuno semplicemente scrivendogli.\" \nDa qui l'idea della \"lettera come arma\" o di \"omicidio per posta\".\nTrama.\nMartin Schulse, un uomo d'affari, cristiano, ritorna con la sua famiglia in Germania. \nIl suo socio in affari, Max Eisenstein, un ebreo, rimane negli Stati Uniti per proseguire con l'attivit\u00e0 lavorativa: a San Francisco i due hanno una galleria d'arte in comune e Max, da l\u00ec, tutela anche gli interessi di Martin.\nLontani, i due amici sentono uno la mancanza dell'altro e per questo si scrivono. La storia \n\u00e8 interamente raccontata attraverso 19 lettere, scambiate tra gli amici nel periodo che \nva dal 12 novembre 1932 al 3 marzo 1934.\nDalle prime lettere emerge che Martin \u00e8 tornato in una Germania poverissima, distrutta \ndalla prima guerra mondiale, che cerca disperatamente di riprendersi. La vita per Martin in \nGermania \u00e8 pi\u00f9 agiata di quanto gi\u00e0 non fosse in America; ha acquistato una casa con \ntrenta stanze e quasi dieci acri di parco, ed i tedeschi lo considerano un miliardario \namericano.\nMax continua a lavorare nella galleria e riferisce all'amico che in America l'inverno non \u00e8 \nstato dei migliori.\nMartin inizialmente esprime i suoi dubbi su un certo Hitler, un uomo divenuto da poco capo effettivo del governo e del Terzo Reich, un uomo che \u00e8 come una \u00abscossa elettrica\u00bb, energico come lo pu\u00f2 essere solo un grande oratore e fanatico. Tuttavia, in seguito sembra invaghirsene e riferisce che in tutta la Germania la gente ha ricominciato a sperare, e prevede una rapida ripresa economica.\nIn un primo momento Max \u00e8 invidioso: \u00abCome ti invidio... Ti sei trasferito in una Germania \ndemocratica, una terra con una profonda cultura, l'inizio di una libert\u00e0 politica!\u00bb.\nTuttavia, ben presto Max ha dubbi sui nuovi entusiasmi dell'amico, dopo aver saputo da testimoni oculari fuggiti da Berlino che gli ebrei in Germania erano stati picchiati, forzati a bere a denti stretti olio di ricino e che le loro imprese venivano boicottate.\nMartin risponde a Max che, mentre loro potevano continuare ad essere buoni amici, tutti sapevano che gli ebrei erano il capro espiatorio universale, che se era cos\u00ec una qualche ragione doveva pur esserci e che \u00abalcuni dovevano soffrire perch\u00e9 milioni vengano salvati\u00bb.\n\u00abQuesta faccenda degli Ebrei \u00e8 solo un incidente\u00bb, scrive Martin. \u00abQualcosa di pi\u00f9 importante sta accadendo\u00bb. \nTuttavia, egli chiede a Max di smettere di scrivergli. Se una sua lettera fosse stata intercettata, Martin avrebbe perso i benefici derivanti dalla sua posizione sociale e lui e la sua famiglia sarebbero stati in pericolo.\nMax continua a scrivere all'amico poich\u00e9 apprende che una sua sorella, Griselle, attrice a Berlino, \u00e8 scomparsa. Max sconvolto cerca di scoprire il destino della sorella.\nMartin gli risponde su carta intestata della banca (per correre meno rischi di essere intercettato) e lo informa della morte di Griselle. Egli ammette di averla allontanata quando la donna, con la quale aveva avuto una relazione anni prima, si era rivolta a lui, il pi\u00f9 caro amico di suo fratello, per ottenere protezione.\nDopo un intervallo di circa un mese, Max torna a scrivere a Martin, in apparenza riferendosi \nsolo a questioni d'affari e facendo banali osservazioni sul tempo, ma scrivendo come se fra \ndi loro esistesse un codice segreto, facendo strani riferimenti alle dimensioni esatte dei \nquadri e cos\u00ec via. \nLe lettere di Max fanno riferimento alla \"nostra nonna\" ed implicitamente indicano che anche \nMartin \u00e8 ebreo.\nLe lettere da Monaco a San Francisco diventano sempre pi\u00f9 brevi e permeate dal panico. \nMartin chiede a Max di fermarsi: \u00abMio Dio, Max, lo sai quello che stai facendo?... Queste lettere che hai mandato... E quel cablogramma folle... non ti sfiora nemmeno l'idea che mi stai rovinando? Ti scongiuro, Max, basta, basta! Fermati fintanto che io posso ancora essere salvato\u00bb.\nMax per\u00f2 continua: \u00abPrepara per i tuoi studenti le seguenti riproduzioni: Van Gogh 15 per 103, rosso; Poussin 20 per 90, blu e giallo; Rubens 11 per 33, rosso e blu; seguiremo speranzosi le tue fatiche\u00bb.\nMartin scrive allora a Max esplicitandogli l'effetto ottenuto dalle sue lettere: \u00abSono cos\u00ec disperato che non puoi nemmeno immaginarlo... E tutte quelle lettere che mi hai consegnato, adesso ne devo rispondere... mi hanno portato dentro, me le hanno mostrate; mi hanno chiesto di rivelargli il codice, un codice! Come hai potuto tu, amico di lunga data, farmi una cosa del genere!\u00bb.\nE Max in un'altra lettera: \u00abPrima di partire procurami le seguenti riproduzioni per la lega dei giovani pittori tedeschi in previsione della mostra generale di maggio, se non prima: Picasso 17 per 81, rosso; Van Gogh 5 per 42, bianco; Rubens 15 per 204, blu e giallo; le nostre preghiere sono con te\u00bb.\nLa lettera ritorna a Max recando il timbro: \"Adressat unbekannt\", \"destinatario sconosciuto\".\nRappresentazioni teatrali.\nDestinatario sconosciuto \u00e8 stato eseguito come uno spettacolo teatrale in Francia, 2001, in Israele dal 2002 e al Teatro Promenade a New York nel 2004. Inoltre \u00e8 stato rappresentato in numerosi paesi europei; in Italia ha avuto l'adattamento e la regia di Rosario Tedesco, dove \u00e8 stato messo in scena (tra i tanti) al Teatro Bonci di Cesena."}
{"id": "3253885", "revid": "767487", "url": "https://it.wikipedia.org/wiki?curid=3253885", "title": "Seditius", "text": "I Seditius sono un gruppo punk blues formatosi nel 2005 in Brianza.\nBiografia.\nDopo diverse esperienze precedenti nella scena punk rock/metal locale e nel 2006 pubblicano il loro primo demo, dal titolo \"Kamikaze Demo\" e prodotto da LiveTrigger.\nNel 2008 esce il loro primo disco dal titolo \"No Lesson Learned\", prodotto da Tornado Ride Records e Jaded, registrato a Giussano, uscito in tutta Europa.\nNel 2009 registrano il primo lavoro con la nuova sessione ritmica (ex Hermano and the Marines) presso il Cellar Door studio, a Milano. \u00c8 lo split su 7\" uscito per una coproduzione D.I.Y. di ben 15 etichette indipendenti.\nNel 2010 registrano il secondo album \"Carne da Macello\", album uscito su vinile grazie ad una coproduzione D.I.Y.. Seguono tre anni di live tra Italia, Inghilterra, Germania, Francia, Austria, Svizzera, Rep Ceca, Ungheria, Slovacchia e Croazia.\nL'11 marzo 2013 \u00e8 uscito, per l'etichetta Rancore Records, l'ultimo lavoro della band, l'album \"Misplaced\", totalmente autoprodotto attraverso l'etichetta DIY Rancore Records.\nNella primavera del 2013 cambiano di nuovo il bassista: entra nelle file della band Checco Bonfanti, gi\u00e0 chitarrista nella band brianzola \"La Scatola Nera\"."}
{"id": "3253886", "revid": "767487", "url": "https://it.wikipedia.org/wiki?curid=3253886", "title": "Bernardino Maccaruzzi", "text": "Biografia.\nFiglio di un falegname, dapprima ne apprese il mestiere, successivamente studi\u00f2 disegno e geometria presso l'abate Giovan Maria Selva, zio del pi\u00f9 noto architetto Giannantonio, per passare poi al praticantato presso Giorgio Massari.\nRimase comunque poco colto e poco stimato, legato fortemente com'era alle esperienze tardo barocche vissute dal Massari, senza saperle sviluppare. Una chiara conferma \u00e8 nella lettera di Tommaso Temanza al prediletto allievo Selva: \u00abL'ignorante fortunato Maccaruzzi disse un giorno a proposito di voi: Non importa che l'architetto studi, basta solo che abbia coraggio, e voleva dire che sia temerario come egli \u00e8\u00bb. \nRisulta piuttosto privo di concezioni personali nella riedificazione di San Giovanni Evangelista e di San Leonardo a Venezia ed anche scialba fu la sua interpretazione dei disegni del Massari per la rinnovata facciata della Scuola grande della Carit\u00e0. Lo stesso per quanto riguarda il Duomo di Mestre, dove sicuramente Maccaruzzi fu incaricato della progettazione del nuovo edificio ma, se la pianta e l'impostazione delle cappelle corrispondono ai suoi progetti, l'esecuzione finale, completata sette anni dopo la morte dell'architetto, vede un considerevole innalzamento della navata e una realizzazione pi\u00f9 di gusto neoclassico nella facciata nettamente diverso dalla concezione barocca del primo progetto. Non \u00e8 chiaro a chi siano dovute le modifiche ma sono documentate le numerose controversie sui disegni di questo progetto.\nQuando invece affronta un'opera come l'elevazione della nuova facciata di San Rocco, inspiegabilmente affidatogli quando Giorgio Fossati aveva iniziato i suoi lavori, si lascia andare ad un sovraccarico ingiustificato di ornamentazioni anche cercando di citare il decoro cinquecentesco della Scuola grande. \nSicuramente fu pi\u00f9 brillante nell'arredo degli interni e nelle costruzioni effimere da parata dove asseconda il gusto dei privati poco inclini al nuovo classicismo. \u00c8 il caso della sala dei banchetti di Palazzo Ducale o del Teatro del Ridotto, accompagnati dai delicati stucchi di gusto pompeiano eseguiti da Francesco Re, o anche dello scalone interno della Scuola della Carit\u00e0. Il suo apparato temporaneo per la Fiera della Sensa in Piazza San Marco, evidente esempio della sua originaria conoscenza della lavorazione del legno, \u00e8 stato reso memorabile nella veduta di Francesco Guardi.\nCertamente nel suo avventurismo godeva di notevoli appoggi che gli permisero di accumulare notevoli ricchezze, tanto da possedere una villa a Galliera e un palazzetto di tre piani a Santa Maria Formosa agevolmente abitabile separatamente e indipendentemente dai tre figli maschi e tanto dovere investire parte del suo capitale nel commercio di marmi gestito fedelmente da Gregorio Morlaiter. Gli appoggi di cui godeva lo portarono anche ad essere nominato nell'Accademia veneziana prima come \u00abaccademico d'onore\u00bb e poi come \u00abaccademico effettivo\u00bb, titolo riservato a veramente pochi architetti."}
{"id": "3253888", "revid": "106908", "url": "https://it.wikipedia.org/wiki?curid=3253888", "title": "D.R. Nanayakkara", "text": ""}
{"id": "3253889", "revid": "36990812", "url": "https://it.wikipedia.org/wiki?curid=3253889", "title": "Juliet, Naked", "text": ""}
{"id": "3253890", "revid": "297745", "url": "https://it.wikipedia.org/wiki?curid=3253890", "title": "Bernardino Maccarucci", "text": ""}
{"id": "3253896", "revid": "36990851", "url": "https://it.wikipedia.org/wiki?curid=3253896", "title": "Centrale termoelettrica di Polesine Camerini", "text": ""}
{"id": "3253899", "revid": "1906801", "url": "https://it.wikipedia.org/wiki?curid=3253899", "title": "Ragnarock City", "text": " \u00e8 un fumetto giapponese di genere yuri del mangaka Satoshi Urushihara, pubblicato dal 2001 dalla casa editrice Gakken. In Italia \u00e8 stato pubblicato da J-Pop nel 2011. \nIl manga \u00e8 ambientato in un mondo dove una larga popolazione di cyborg e robot ha ispirato l'abitudine per gli umani di mostrarsi quasi completamente nudi per dimostrare attraverso il proprio corpo l'appartenenza al genere umano. La storia ruota intorno al personaggio di Rachel Shiori Guardian , che arriva a Ragnarock City, la pi\u00f9 grande citt\u00e0 del mondo, per frequentare l'universit\u00e0. Qui conoscer\u00e0 e stringer\u00e0 amicizia con la bellissima Kaede, la studentessa pi\u00f9 popolare, che diventer\u00e0 rapidamente anche la sua amante.\nUn CD drama ispirato a \"Ragnarock City\" \u00e8 stato pubblicato nell'aprile 2003."}
{"id": "3253904", "revid": "1442080", "url": "https://it.wikipedia.org/wiki?curid=3253904", "title": "Campionati Internazionali di Sicilia 1991 - Singolare", "text": "Il singolare del torneo di tennis Campionati Internazionali di Sicilia 1991, facente parte dell'ATP Tour, ha avuto come vincitore Fr\u00e9d\u00e9ric Fontang che ha battuto in finale Emilio S\u00e1nchez 1-6, 6-3, 6-3."}
{"id": "3253906", "revid": "287204", "url": "https://it.wikipedia.org/wiki?curid=3253906", "title": "Robert Zmelik", "text": ""}
{"id": "3253909", "revid": "124123", "url": "https://it.wikipedia.org/wiki?curid=3253909", "title": "Raimondo Flores", "text": "Biografia.\nProfessore di origini sarde, eredita la carica dall'ingegner Eugenio Vianello quando la squadra \u00e8 gi\u00e0 una realt\u00e0 regionale bene avviata. Il Padova, sotto la sua guida, disputa e vince il raggruppamento veneto di Prima Categoria dell'Italia Settentrionale. Qualificata per il girone B delle semifinali nazionali, chiude l'esperienza al sesto posto. Ha il merito di intensificare l'attivit\u00e0 agonistica biancoscudata: tra il 1919 e il 1920, oltre alle consuete amichevoli, si disputano anche la Coppa Luigi Storto a Venezia e la Coppa Appiani a Padova."}
{"id": "3253915", "revid": "1652635", "url": "https://it.wikipedia.org/wiki?curid=3253915", "title": "Eden (nome)", "text": "Eden \u00e8 un nome proprio di persona italiano maschile e un nome proprio di persona inglese maschile e femminile.\nOrigine e diffusione.\nIl nome ha usi e origini differenti a seconda della cultura in cui \u00e8 utilizzato. In italiano, \u00e8 di origine biblica, e riprende chiaramente il nome del giardino dell'Eden: questo toponimo viene spesso ricollegato all'ebraico \"edhen\", avente il significato di \"luogo delizioso\", \"luogo del piacere\", \"delizia\" o \"volutt\u00e0\" (dalla stessa radice del nome Edna), ma potrebbe anche basarsi sull'ugaritico \"'dn\" (con il significato di \"posto in cui scorre molta acqua\", \"luogo ben irrigato\") o sul sumero \"edin\", \"eden\" (\"steppa\", \"pianura\", indicante in particolare la mezzaluna fertile).\nIn inglese il nome ha valenza sia maschile che femminile; sebbene anche in questo caso possa rifarsi al luogo biblico (un uso che prese il via dopo la Riforma protestante), ha anche una seconda origine, come diminutivo medievale del nome \"Ede\" (a sua volta un ipocoristico di nomi germanici comincianti con l'elemento \"ead\", \"ricchezza\", origine analoga a quella del nome Edda).\nOnomastico.\nIl nome \u00e8 adespota, non essendo portato da alcuna santa, quindi l'onomastico ricade il 1\u00ba novembre, giorno di Ognissanti."}
{"id": "3253918", "revid": "1305772", "url": "https://it.wikipedia.org/wiki?curid=3253918", "title": "Queensland Open 1991 - Singolare maschile", "text": "Il singolare maschile del torneo di tennis Queensland Open 1991, facente parte dell'ATP Tour 1991, ha avuto come vincitore Gianluca Pozzi che ha battuto in finale Aaron Krickstein 6-3, 7-6(4)."}
{"id": "3253926", "revid": "205250", "url": "https://it.wikipedia.org/wiki?curid=3253926", "title": "Eugenio Vianello", "text": "Biografia.\nIngegnere, dinamico presidente di un'azienda di gas negli anni '40, \u00e8 il presidente del \"salto di qualit\u00e0\" della societ\u00e0 biancoscudata. Persona tutta d'un pezzo, silenziosa, severa ed attempata, dedica grande impegno al Calcio Padova. Sulla sua porta di casa \u00e8 scritto \"Non ricevo nessuno, tranne che per ragioni di calcio...\". Era affiancato da altri due attenti collaboratori: l'ingegner Astolfi e Giuseppe Zanetti. Nel 1914 il Padova partecipa con successo al campionato di promozione, nella fase regionale, dove ottiene un quarto posto. Dopo la guerra il Padova comincia l'ascesa ai vertici nazionali, soprattutto in coincidenza con l'arrivo di Ernesto Peyer. Nel 1919 lascia la presidenza a Raimondo Flores diventando vicepresidente dei biancoscudati."}
{"id": "3253927", "revid": "1305772", "url": "https://it.wikipedia.org/wiki?curid=3253927", "title": "Salata", "text": ""}
{"id": "3253928", "revid": "1652635", "url": "https://it.wikipedia.org/wiki?curid=3253928", "title": "Orazio Marinali", "text": "Biografia.\nNacque ad Angarano, oggi quartiere di Bassano del Grappa, ma allora compreso nel distretto di Marostica. Formatosi a Venezia con Giusto Le Court, oper\u00f2 a partire dal 1675 prevalentemente nell'ambito veneto. Ha lasciato numerosissime opere, a tema sia sacro sia profano, che vanno da singole statue a grandi complessi scultorei.\nOper\u00f2 con Santo Calegari il Vecchio a Brescia e Verona. Sempre a Brescia sue opere in Duomo vecchio \"Busto di Alessandro VIII\" del 1690, in Santa Maria del Carmine e gi\u00e0 San Domenico (ora a Londra).\nScultori furono pure i fratelli Francesco (1647- post 1717) e Angelo (1654-1702), mentre il fratello Bernardino si dedic\u00f2 alla miniatura. Alla morte di Angelo nel 1702, Orazio ne rilev\u00f2 la bottega inclusi gli allievi Angelo De Putti, Lorenzo Mattielli (attivo a nord delle Alpi) e Giacomo Cassetti, il suo pi\u00f9 fedele allievo e l'unico rimasto a Vicenza, divenuto in seguito suo genero.\nLe sue opere (decorazione della basilica di Monte Berico decorazione del Palazzo Thiene a Vicenza, numerose statue presso i parchi delle ville del Vicentino) segnano il passaggio dal pittoricismo barocco al decorativismo settecentesco.\nMor\u00ec a Vicenza il 6 aprile 1720. Inizialmente fu sepolto nella fossa comune dei morti della parrocchia dei SS. Filippo e Giacomo a Vicenza; successivamente, forse per intervento dell'importante famiglia Trissino, venne concesso dai frati di posizionare il cadavere in una tomba singola posta nel pavimento in prossimit\u00e0 della porta laterale; sulla lapide fu posto un dotto epitaffio composto dal canonico Giovanni Checcozzi."}
{"id": "3253929", "revid": "287204", "url": "https://it.wikipedia.org/wiki?curid=3253929", "title": "San Francesco in meditazione (Caravaggio)", "text": ""}
{"id": "3253930", "revid": "913245", "url": "https://it.wikipedia.org/wiki?curid=3253930", "title": "Mikk Pahapill", "text": "Biografia.\nOltre al titolo europeo nell'eptathlon, ha partecipato ai Giochi olimpici di chiudendo 11\u00ba nel decathlon."}
{"id": "3253931", "revid": "1305772", "url": "https://it.wikipedia.org/wiki?curid=3253931", "title": "Satowan", "text": ""}
{"id": "3253932", "revid": "767487", "url": "https://it.wikipedia.org/wiki?curid=3253932", "title": "Ritratto di Burkard von Speyer", "text": "Il Ritratto di Burkard von Speyer \u00e8 un dipinto a olio su tavola (32x27 cm) di Albrecht D\u00fcrer, firmato e datato 1506, e conservato nella Royal Collection nel Castello di Windsor.\nStoria.\nL'opera risale al secondo soggiorno veneziano di D\u00fcrer e ritrae Burkard von Speyer, ovvero Burcardus de Burcardis (in latino) originario di Spira in Germania, il cappellano della chiesa di San Bartolomeo a Venezia in cui si riuniva la comunit\u00e0 teutonica legata al Fondaco dei Tedeschi.\nL'identificazione del soggetto \u00e8 stata possibile grazie all'esistenza di una copia in miniatura nelle Staatliche Kunstsammlungen di Weimar, in cui ne viene riportato il nome. Lo stesso personaggio appare inoltre nel corteo dei religiosi sulla pala della \"Festa del Rosario\", dipinta dallo stesso D\u00fcrer nel medesimo anno.\nAlcune differenze del ritratto rispetto alla miniatura di Weimar hanno fatto ipotizzare che la tavola fosse originariamente pi\u00f9 grande.\nL'opera si trova in Inghilterra dal XVI secolo, quando fece parte delle collezioni di Carlo I.\nDescrizione e stile.\nL'uomo \u00e8 rappresentato a mezzo busto, con la testa di tre quarti verso sinistra, che non guarda lo spettatore, su uno sfondo scuro uniforme. Indossa un mantello nero, bordato di pelliccia, una casacca scura e un doppiopetto rosso, sotto il quale si vede la camicia bianca; in testa ha un berretto scuro di velluto. Lunghi capelli rossicci ricadono ai lati del volto incorniciandolo. Le fattezze sono nordiche: occhi chiari e dal taglio sottile, una naso pronunciato, sigomi appuntiti, bocca piccola e mento sporgente, con fossetta.\nLa rinuncia ad eccentuare i caratteri psicologici del soggetto pare che derivi dalla lezione di Giovanni Bellini, e mostra accenni di interesse verso le novit\u00e0 artistiche di Giorgione e Tiziano."}
{"id": "3253934", "revid": "834", "url": "https://it.wikipedia.org/wiki?curid=3253934", "title": "Seminario vescovile (Teggiano)", "text": ""}
{"id": "3253936", "revid": "834", "url": "https://it.wikipedia.org/wiki?curid=3253936", "title": "Seminario vescovile (Vicenza)", "text": ""}
{"id": "3253939", "revid": "1772671", "url": "https://it.wikipedia.org/wiki?curid=3253939", "title": "Seminario vescovile", "text": ""}
{"id": "3253940", "revid": "834", "url": "https://it.wikipedia.org/wiki?curid=3253940", "title": "Seminario Vescovile", "text": ""}
{"id": "3253941", "revid": "1442080", "url": "https://it.wikipedia.org/wiki?curid=3253941", "title": "Davidoff Swiss Indoors 1991 - Singolare", "text": "Il singolare del torneo di tennis Davidoff Swiss Indoors 1991, facente parte dell'ATP Tour, ha avuto come vincitore Jakob Hlasek che ha battuto in finale John McEnroe 7-6(4), 6-0, 6-3."}
{"id": "3253969", "revid": "51032", "url": "https://it.wikipedia.org/wiki?curid=3253969", "title": "Gamberetto grigio", "text": ""}
{"id": "3253976", "revid": "697352", "url": "https://it.wikipedia.org/wiki?curid=3253976", "title": "Serie A 1953", "text": ""}
{"id": "3253977", "revid": "697352", "url": "https://it.wikipedia.org/wiki?curid=3253977", "title": "Serie A 1954", "text": ""}
{"id": "3253978", "revid": "1543377", "url": "https://it.wikipedia.org/wiki?curid=3253978", "title": "Reparto operativo aeronavale della Guardia di Finanza", "text": "Nell'ambito dei suoi compiti d'istituto la Guardia di Finanza si \u00e8 dotata nel corso degli anni di un comparto aeronavale che risulta suddiviso in una componente alturiera (forza di proiezione) e in una componente costiera/regionale: il Reparto operativo aeronavale (acronimo ROAN).\nI ROAN sono 15 e sono alle dipendenze dei comandi regionali.\nCompiti.\nLa componente costiera regionale assolve prevalentemente alla complessiva funzione di polizia economico - finanziaria sul mare territoriale, nei porti e lungo i litorali, cooperando inoltre alle operazioni dei nuclei PEF, dei dispositivi alturieri e dei reparti territoriali del Corpo.\nI Reparti.\nI ROAN sono dotati di mezzi navali veloci e velocissimi, nonch\u00e9 di Guardacoste ed elicotteri di classe minore.\nI Reparti Operativi Aeronavali sono presenti nelle sedi di:\nROAN - Cagliari.\nIl Reparto operativo aeronavale Cagliari, \u00e8 l'articolazione aeronavale della Guardia di finanza in Sardegna, con proiezione operativa nel mare territoriale che circonda l'isola e possibilit\u00e0 di intervento lungo tutta la fascia costiera (quasi 2.000 km di litorale) per lo sviluppo di tutti i servizi originati in mare e per l'esecuzione delle complessive funzioni di polizia economico - finanziaria nei confronti degli esercizi siti nei porti e lungo il litorale.\nNaviglio operativo.\nTipologia guardacoste\nTipologia vedetta costiera\nClasse 1100 n\u00b0 1 unit\u00e0\nClasse 800 n\u00b0 1 unit\u00e0\nTipologia unit\u00e0 minore\nStemma e motto.\nLo stemma del Reparto operativo aeronavale Cagliari \u00e8 uno scudo dorato all'interno del quale trovano spazio l'emblema della Sardegna (\"in alto a sx\"), costituito dalla croce di San Giorgio di rosso in campo bianco accantonata da quattro teste di moro bendate di bianco sulla fronte, lo stemma araldico del Servizio aeronavale della Guardia di finanza (\"in basso a dx\") che riproduce un'ancora, simbolo del Servizio Navale, la quale sovrasta due ali, a significare il Servizio aereo, il tutto sormontato da una corona turrita d'oro.\nIl motto del ROAN si concretizza nell'espressione latina \u201c\"in omnia paratus\"\u201d traducibile in \u201cpronti a tutto\u201d, a significare la dedizione e la capacit\u00e0 del personale di adeguarsi alle mutevoli esigenze operative che il Reparto \u00e8 chiamato a fronteggiare."}
{"id": "3253979", "revid": "697352", "url": "https://it.wikipedia.org/wiki?curid=3253979", "title": "Serie A 1955", "text": ""}
{"id": "3253980", "revid": "697352", "url": "https://it.wikipedia.org/wiki?curid=3253980", "title": "Serie A 1956", "text": ""}
{"id": "3253981", "revid": "697352", "url": "https://it.wikipedia.org/wiki?curid=3253981", "title": "Serie A 1957", "text": ""}
{"id": "3253982", "revid": "697352", "url": "https://it.wikipedia.org/wiki?curid=3253982", "title": "Serie A 1958", "text": ""}
{"id": "3253983", "revid": "697352", "url": "https://it.wikipedia.org/wiki?curid=3253983", "title": "Serie A 1959", "text": ""}
{"id": "3253984", "revid": "767487", "url": "https://it.wikipedia.org/wiki?curid=3253984", "title": "Fredrik Nordkvelle", "text": "Carriera.\nClub.\nPors Grenland.\nNordkvelle debutt\u00f2 nella 1. divisjon con la maglia del Pors Grenland in data 12 aprile 2004, quando sostitu\u00ec John Erling Kleppe nella sconfitta per 4-0 contro lo Start, entrando in campo a circa un quarto d'ora dalla fine dell'incontro. Il 31 maggio dello stesso anno, fu Nordkvelle a segnare la rete del definitivo 4-0 nel successo contro il Mandalskameratene.\nIl 30 luglio 2006, fu protagonista di una doppietta in casa del Sogndal, contribuendo cos\u00ec al successo della sua squadra per 3-0. Due giornate dopo sanc\u00ec la vittoria in casa del Sarpsborg 08, siglando la rete del 2-1 finale a dieci minuti dal termine della gara. In tre stagioni, con la maglia del Pors Grenland, gioc\u00f2 51 partite, con 6 reti all'attivo.\nStr\u00f8msgodset.\nDopo aver impressionato favorevolmente l'allora allenatore Dag-Eilev Fagermo, fu ingaggiato dallo Str\u00f8msgodset. La prima gara ufficiale con la nuova maglia la disput\u00f2 il 25 luglio 2007, nel quarto turno dell'edizione stagionale della Coppa di Norvegia: lo Str\u00f8msgodset si impose per 4-1 contro il Notodden e Nordkvelle sostitu\u00ec Christer George nel corso del secondo tempo. Quattro giorni dopo, gioc\u00f2 la prima gara nell'Eliteserien: subentr\u00f2 infatti a Ousman Nyan nella sconfitta per 2-4 contro il Brann, fornendo l'assist per il secondo gol della sua squadra, realizzato da Thomas Finstad.\nLa stagione seguente, realizz\u00f2 la prima rete per lo Str\u00f8msgodset, nella sconfitta sul campo dello Aalesund per 5-1. Sebbene inutile ai fini del risultato, il gol fu premiato dagli spettatori di TV2 come il pi\u00f9 bello della stagione.\nNel 2010, fu tra i protagonisti della vittoriosa scalata verso il successo nella Norgesmesterskapet. Fu sua, infatti, la rete dello 1-2 finale in casa del Ranheim, nei quarti di finale della competizione, permettendo cos\u00ec il passaggio del turno del suo club. Fu titolare anche nella finale contro il Follo, conclusasi con il successo della sua squadra per 0-2. Rimase al \"Godset\" anche per tutto il campionato 2011.\nBrann.\nIl 30 agosto 2011 firm\u00f2 un contratto con il Brann, che sarebbe stato valido dal 1\u00ba gennaio successivo. Debutt\u00f2 in squadra il 25 marzo 2012, schierato titolare nella sconfitta per 3-1 sul campo del Rosenborg. L'11 agosto realizz\u00f2 la prima rete, nel successo per 3-2 sullo Haugesund.\nOdd.\nL'11 agosto 2013, si trasfer\u00ec all'Odd, a cui si leg\u00f2 con un contratto di quattro anni e mezzo. Il 24 agosto, nel corso della sfida persa per 1-3 contro il Brann, sub\u00ec la frattura del perone, rimanendo cos\u00ec lontano dai campi da gioco per un paio di mesi. In vista del campionato 2014, cambi\u00f2 il numero di maglia, passando dal 18 al 14.\nSi \u00e8 ritirato al termine del campionato 2020.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2021.\""}
{"id": "3253985", "revid": "697352", "url": "https://it.wikipedia.org/wiki?curid=3253985", "title": "Serie A 1960", "text": ""}
{"id": "3253986", "revid": "697352", "url": "https://it.wikipedia.org/wiki?curid=3253986", "title": "Serie A 1961", "text": ""}
{"id": "3253987", "revid": "697352", "url": "https://it.wikipedia.org/wiki?curid=3253987", "title": "Serie A 1962", "text": ""}
{"id": "3253988", "revid": "697352", "url": "https://it.wikipedia.org/wiki?curid=3253988", "title": "Serie A 1963", "text": ""}
{"id": "3253989", "revid": "697352", "url": "https://it.wikipedia.org/wiki?curid=3253989", "title": "Serie A 1964", "text": ""}
{"id": "3253990", "revid": "697352", "url": "https://it.wikipedia.org/wiki?curid=3253990", "title": "Serie A 1965", "text": ""}
{"id": "3253991", "revid": "697352", "url": "https://it.wikipedia.org/wiki?curid=3253991", "title": "Serie A 1966", "text": ""}
{"id": "3253993", "revid": "697352", "url": "https://it.wikipedia.org/wiki?curid=3253993", "title": "Serie A 1967", "text": ""}
{"id": "3253994", "revid": "697352", "url": "https://it.wikipedia.org/wiki?curid=3253994", "title": "Serie A 1968", "text": ""}
{"id": "3253995", "revid": "212348", "url": "https://it.wikipedia.org/wiki?curid=3253995", "title": "Nancy Landon Kassebaum", "text": "Figlia dell'ex Governatore del Kansas nonch\u00e9 candidato alle presidenziali del 1936 Alf Landon, Nancy divenne la prima donna eletta al Congresso senza aver preso il posto del marito. Fu inoltre la prima donna a rappresentare lo Stato del Kansas al Senato.\nDopo l'elezione nel 1978, fu riconfermata per altri due mandati, nel 1984 e nel 1990, ma decise di non cercare la rielezione nel 1996. Nello stesso anno spos\u00f2 l'ex-senatore del Tennessee Howard Baker."}
{"id": "3253996", "revid": "697352", "url": "https://it.wikipedia.org/wiki?curid=3253996", "title": "Serie A 1969", "text": ""}
{"id": "3253998", "revid": "1442080", "url": "https://it.wikipedia.org/wiki?curid=3253998", "title": "Athens Open 1991 - Singolare", "text": "Il singolare del torneo di tennis Athens Open 1991, facente parte dell'ATP Tour, ha avuto come vincitore Sergi Bruguera che ha battuto in finale Jordi Arrese 7-5, 6-3."}
{"id": "3254000", "revid": "697352", "url": "https://it.wikipedia.org/wiki?curid=3254000", "title": "Serie A 1970", "text": ""}
{"id": "3254001", "revid": "697352", "url": "https://it.wikipedia.org/wiki?curid=3254001", "title": "Serie A 1971", "text": ""}
{"id": "3254002", "revid": "697352", "url": "https://it.wikipedia.org/wiki?curid=3254002", "title": "Serie A 1972", "text": ""}
{"id": "3254004", "revid": "697352", "url": "https://it.wikipedia.org/wiki?curid=3254004", "title": "Serie A 1973", "text": ""}
{"id": "3254005", "revid": "697352", "url": "https://it.wikipedia.org/wiki?curid=3254005", "title": "Serie A 1974", "text": ""}
{"id": "3254006", "revid": "697352", "url": "https://it.wikipedia.org/wiki?curid=3254006", "title": "Serie A 1975", "text": ""}
{"id": "3254007", "revid": "697352", "url": "https://it.wikipedia.org/wiki?curid=3254007", "title": "Serie A 1976", "text": ""}
{"id": "3254008", "revid": "697352", "url": "https://it.wikipedia.org/wiki?curid=3254008", "title": "Serie A 1977", "text": ""}
{"id": "3254010", "revid": "697352", "url": "https://it.wikipedia.org/wiki?curid=3254010", "title": "Serie A 1978", "text": ""}
{"id": "3254011", "revid": "697352", "url": "https://it.wikipedia.org/wiki?curid=3254011", "title": "Serie A 1979", "text": ""}
{"id": "3254013", "revid": "1543377", "url": "https://it.wikipedia.org/wiki?curid=3254013", "title": "Top Teams Cup 2006-2007 (femminile)", "text": "La Top Teams Cup di pallavolo femminile 2006-2007 \u00e8 stata la 28\u00aa edizione del secondo torneo pallavolistico europeo per club; iniziata a partire dal 25 novembre 2006, si \u00e8 conclusa con la final-four di M\u00fcnster, in Germania, l'11 marzo 2007. Alla competizione hanno partecipato 42 squadre e la vittoria finale \u00e8 andata per la prima volta al Club Atl\u00e9tico Voleibol Murcia 2005.\nOttavi di finale.\nSquadre qualificate.\n\"* Squadra qualificata tramite Extra set\"\nQuarti di finale.\nSquadre qualificate.\n\"* Squadra qualificata tramite Extra set\"\nFinal-four.\nLa final four si \u00e8 disputata a M\u00fcnster ().\nLe semifinali si sono giocate il 10 marzo mentre le finali per il terzo e il primo posto il 11 marzo."}
{"id": "3254015", "revid": "697352", "url": "https://it.wikipedia.org/wiki?curid=3254015", "title": "Serie A 1980", "text": ""}
{"id": "3254016", "revid": "398385", "url": "https://it.wikipedia.org/wiki?curid=3254016", "title": "Flammen &amp; Citronen", "text": ""}
{"id": "3254017", "revid": "697352", "url": "https://it.wikipedia.org/wiki?curid=3254017", "title": "Serie A 1981", "text": ""}
{"id": "3254018", "revid": "697352", "url": "https://it.wikipedia.org/wiki?curid=3254018", "title": "Serie A 1982", "text": ""}
{"id": "3254019", "revid": "697352", "url": "https://it.wikipedia.org/wiki?curid=3254019", "title": "Serie A 1983", "text": ""}
{"id": "3254020", "revid": "1573940", "url": "https://it.wikipedia.org/wiki?curid=3254020", "title": "Ipsa childreni", "text": "Ipsa childreni () \u00e8 un mollusco gasteropode appartenente alla famiglia Cypraeidae. \u00c8 l'unica specie nota del genere Ipsa .\nDistribuzione e habitat.\n\u00c8 diffusa nell'oceano Pacifico e nell'oceano Indiano.\nTassonomia.\nSono note 2 sottospecie:"}
{"id": "3254021", "revid": "697352", "url": "https://it.wikipedia.org/wiki?curid=3254021", "title": "Serie A 1984", "text": ""}
{"id": "3254022", "revid": "697352", "url": "https://it.wikipedia.org/wiki?curid=3254022", "title": "Serie A 1985", "text": ""}
{"id": "3254023", "revid": "697352", "url": "https://it.wikipedia.org/wiki?curid=3254023", "title": "Serie A 1986", "text": ""}
{"id": "3254025", "revid": "697352", "url": "https://it.wikipedia.org/wiki?curid=3254025", "title": "Serie A 1987", "text": ""}
{"id": "3254026", "revid": "697352", "url": "https://it.wikipedia.org/wiki?curid=3254026", "title": "Serie A 1988", "text": ""}
{"id": "3254027", "revid": "697352", "url": "https://it.wikipedia.org/wiki?curid=3254027", "title": "Serie A 1989", "text": ""}
{"id": "3254028", "revid": "697352", "url": "https://it.wikipedia.org/wiki?curid=3254028", "title": "Serie A 1990", "text": ""}
{"id": "3254029", "revid": "697352", "url": "https://it.wikipedia.org/wiki?curid=3254029", "title": "Serie A 1991", "text": ""}
{"id": "3254030", "revid": "697352", "url": "https://it.wikipedia.org/wiki?curid=3254030", "title": "Serie A 1992", "text": ""}
{"id": "3254031", "revid": "697352", "url": "https://it.wikipedia.org/wiki?curid=3254031", "title": "Serie A 1993", "text": ""}
{"id": "3254032", "revid": "697352", "url": "https://it.wikipedia.org/wiki?curid=3254032", "title": "Serie A 1994", "text": ""}
{"id": "3254033", "revid": "697352", "url": "https://it.wikipedia.org/wiki?curid=3254033", "title": "Serie A 1995", "text": ""}
{"id": "3254034", "revid": "697352", "url": "https://it.wikipedia.org/wiki?curid=3254034", "title": "Serie A 1996", "text": ""}
{"id": "3254035", "revid": "697352", "url": "https://it.wikipedia.org/wiki?curid=3254035", "title": "Serie A 1997", "text": ""}
{"id": "3254036", "revid": "697352", "url": "https://it.wikipedia.org/wiki?curid=3254036", "title": "Serie A 1998", "text": ""}
{"id": "3254037", "revid": "697352", "url": "https://it.wikipedia.org/wiki?curid=3254037", "title": "Serie A 1999", "text": ""}
{"id": "3254039", "revid": "287204", "url": "https://it.wikipedia.org/wiki?curid=3254039", "title": "Serie A1 1977-1978", "text": ""}
{"id": "3254041", "revid": "287204", "url": "https://it.wikipedia.org/wiki?curid=3254041", "title": "Serie A1 1978-1979", "text": ""}
{"id": "3254042", "revid": "287204", "url": "https://it.wikipedia.org/wiki?curid=3254042", "title": "Serie A1 1979-1980", "text": ""}
{"id": "3254045", "revid": "287204", "url": "https://it.wikipedia.org/wiki?curid=3254045", "title": "Serie A1 1980-1981", "text": ""}
{"id": "3254047", "revid": "287204", "url": "https://it.wikipedia.org/wiki?curid=3254047", "title": "Serie A1 1981-1982", "text": ""}
{"id": "3254048", "revid": "287204", "url": "https://it.wikipedia.org/wiki?curid=3254048", "title": "Serie A1 1982-1983", "text": ""}
{"id": "3254049", "revid": "287204", "url": "https://it.wikipedia.org/wiki?curid=3254049", "title": "Serie A1 1983-1984", "text": ""}
{"id": "3254050", "revid": "287204", "url": "https://it.wikipedia.org/wiki?curid=3254050", "title": "Serie A1 1984-1985", "text": ""}
{"id": "3254051", "revid": "287204", "url": "https://it.wikipedia.org/wiki?curid=3254051", "title": "Serie A1 1985-1986", "text": ""}
{"id": "3254052", "revid": "287204", "url": "https://it.wikipedia.org/wiki?curid=3254052", "title": "Serie A1 1986-1987", "text": ""}
{"id": "3254053", "revid": "287204", "url": "https://it.wikipedia.org/wiki?curid=3254053", "title": "Serie A1 1987-1988", "text": ""}
{"id": "3254056", "revid": "22416", "url": "https://it.wikipedia.org/wiki?curid=3254056", "title": "La linea sottile", "text": "La linea sottile \u00e8 un brano musicale scritto ed interpretato da Luciano Ligabue, estratto come terzo singolo dal suo nono album di inediti \"Arrivederci, mostro!\", pubblicato l'11 maggio 2010. Il brano \u00e8 stato prodotto da Corrado Rustici ed \u00e8 stato reso disponibile per l'airplay radiofonico e il download digitale il 20 settembre 2010.\nIl video musicale prodotto per \"La linea sottile\" alterna immagini tratte dal concerto a San Siro di Ligabue, realizzate dai registi Cristian Biondani e Angelo Poli ad immagini in studio riprese da Marco Salom."}
{"id": "3254057", "revid": "287204", "url": "https://it.wikipedia.org/wiki?curid=3254057", "title": "Serie A1 1988-1989", "text": ""}
{"id": "3254059", "revid": "697352", "url": "https://it.wikipedia.org/wiki?curid=3254059", "title": "Serie A1 1989-1990", "text": ""}
{"id": "3254061", "revid": "697352", "url": "https://it.wikipedia.org/wiki?curid=3254061", "title": "Serie A1 1990-1991", "text": ""}
{"id": "3254062", "revid": "697352", "url": "https://it.wikipedia.org/wiki?curid=3254062", "title": "Serie A1 1991-1992", "text": ""}
{"id": "3254065", "revid": "697352", "url": "https://it.wikipedia.org/wiki?curid=3254065", "title": "Serie A1 1992-1993", "text": ""}
{"id": "3254066", "revid": "697352", "url": "https://it.wikipedia.org/wiki?curid=3254066", "title": "Serie A1 1993-1994", "text": "Il termine Serie A1 1993-1994 si riferisce alle seguenti edizioni di prima divisione di campionato:"}
{"id": "3254067", "revid": "697352", "url": "https://it.wikipedia.org/wiki?curid=3254067", "title": "Serie A1 1994-1995", "text": ""}
{"id": "3254068", "revid": "697352", "url": "https://it.wikipedia.org/wiki?curid=3254068", "title": "Serie A1 1995-1996", "text": ""}
{"id": "3254069", "revid": "697352", "url": "https://it.wikipedia.org/wiki?curid=3254069", "title": "Serie A1 1996-1997", "text": ""}
{"id": "3254070", "revid": "287204", "url": "https://it.wikipedia.org/wiki?curid=3254070", "title": "Serie A1 1997-1998", "text": ""}
{"id": "3254071", "revid": "287204", "url": "https://it.wikipedia.org/wiki?curid=3254071", "title": "Serie A1 1998-1999", "text": ""}
{"id": "3254072", "revid": "287204", "url": "https://it.wikipedia.org/wiki?curid=3254072", "title": "Serie A1 1999-2000", "text": ""}
{"id": "3254074", "revid": "697352", "url": "https://it.wikipedia.org/wiki?curid=3254074", "title": "Serie A1 2000-2001", "text": ""}
{"id": "3254075", "revid": "697352", "url": "https://it.wikipedia.org/wiki?curid=3254075", "title": "Serie A1 2001-2002", "text": ""}
{"id": "3254076", "revid": "697352", "url": "https://it.wikipedia.org/wiki?curid=3254076", "title": "Serie A1 2002-2003", "text": ""}
{"id": "3254078", "revid": "697352", "url": "https://it.wikipedia.org/wiki?curid=3254078", "title": "Serie A1 2003-2004", "text": ""}
{"id": "3254079", "revid": "697352", "url": "https://it.wikipedia.org/wiki?curid=3254079", "title": "Serie A1 2004-2005", "text": ""}
{"id": "3254080", "revid": "73843", "url": "https://it.wikipedia.org/wiki?curid=3254080", "title": "Serie A1 2005-2006", "text": ""}
{"id": "3254081", "revid": "22416", "url": "https://it.wikipedia.org/wiki?curid=3254081", "title": "Ci sei sempre stata", "text": "Ci sei sempre stata \u00e8 un brano musicale scritto ed interpretato da Luciano Ligabue, estratto come quarto singolo dall'album \"Arrivederci, mostro!\". Il brano \u00e8 stato prodotto da Corrado Rustici ed \u00e8 stata resa disponibile per l'airplay radiofonico e il download digitale il 26 novembre 2010.\nIl video musicale prodotto per \"Ci sei sempre stata\" \u00e8 stato girato interamente in Islanda ed \u00e8 stato reso disponibile il 10 dicembre sul canale YouTube dell'etichetta discografica Warner Bros. Records. Regista del video \u00e8 Marco Salom\nIl video ha come protagonisti due giovanissimi attori islandesi: Sigr\u00fan Eva J\u00f3nsd\u00f3ttir e Svavar Helgi Ernuson."}
{"id": "3254082", "revid": "73843", "url": "https://it.wikipedia.org/wiki?curid=3254082", "title": "Serie A1 2006-2007", "text": ""}
{"id": "3254083", "revid": "73843", "url": "https://it.wikipedia.org/wiki?curid=3254083", "title": "Serie A1 2007-2008", "text": ""}
{"id": "3254084", "revid": "73843", "url": "https://it.wikipedia.org/wiki?curid=3254084", "title": "Serie A1 2008-2009", "text": ""}
{"id": "3254086", "revid": "697352", "url": "https://it.wikipedia.org/wiki?curid=3254086", "title": "Serie A1 2009-2010", "text": ""}
{"id": "3254087", "revid": "697352", "url": "https://it.wikipedia.org/wiki?curid=3254087", "title": "Serie A1 2010-2011", "text": ""}
{"id": "3254088", "revid": "697352", "url": "https://it.wikipedia.org/wiki?curid=3254088", "title": "Serie A2 1978-1979", "text": ""}
{"id": "3254089", "revid": "697352", "url": "https://it.wikipedia.org/wiki?curid=3254089", "title": "Serie A2 1979-1980", "text": ""}
{"id": "3254090", "revid": "697352", "url": "https://it.wikipedia.org/wiki?curid=3254090", "title": "Serie A2 1980-1981", "text": ""}
{"id": "3254091", "revid": "72396", "url": "https://it.wikipedia.org/wiki?curid=3254091", "title": "Serie A2 1981-1982", "text": ""}
{"id": "3254092", "revid": "697352", "url": "https://it.wikipedia.org/wiki?curid=3254092", "title": "Serie A2 1982-1983", "text": ""}
{"id": "3254094", "revid": "697352", "url": "https://it.wikipedia.org/wiki?curid=3254094", "title": "Serie A2 1983-1984", "text": ""}
{"id": "3254095", "revid": "697352", "url": "https://it.wikipedia.org/wiki?curid=3254095", "title": "Serie A2 1984-1985", "text": ""}
{"id": "3254096", "revid": "697352", "url": "https://it.wikipedia.org/wiki?curid=3254096", "title": "Serie A2 1985-1986", "text": ""}
{"id": "3254097", "revid": "697352", "url": "https://it.wikipedia.org/wiki?curid=3254097", "title": "Serie A2 1986-1987", "text": ""}
{"id": "3254099", "revid": "697352", "url": "https://it.wikipedia.org/wiki?curid=3254099", "title": "Serie A2 1987-1988", "text": ""}
{"id": "3254100", "revid": "31886", "url": "https://it.wikipedia.org/wiki?curid=3254100", "title": "Darius (Highlander)", "text": "Darius \u00e8 un personaggio fittizio dalla serie televisiva \"Highlander\" interpretato dall'attore Werner Stocker, con la voce italiana di Sandro Jovino.\nDarius \u00e8 un immortale di oltre duemila anni che vive come frate a Parigi, \u00e8 amico e mentore del protagonista della serie Duncan MacLeod.\nAppare per la prima volta nell'episodio \"Secoli di odio\" nel 1993 ed \u00e8 presente in altri quattro episodi della stessa stagione e anche in un libro.\nPersonaggio.\nFisicit\u00e0 e personalit\u00e0.\nIl produttore esecutivo Bill Panzer spieg\u00f2 che il personaggio doveva essere un mentore per Duncan MacLeod, cos\u00ec come era accaduto per Ramirez, il maestro di Connor MacLeod. Il consulente creativo David Abramowitz aveva come idea iniziale per Darius che avesse un brutto viso ma una bella anima, ma l'idea venne abbandonata quando Stocker venne reclutato e Darius divenne l'esempio morale della serie.\nIn passato, Darius era descritto come egoista, manipolatore e cinico, che disprezzava i mortali; nonostante questo era amato dal suo esercito. Dopo aver ottenuto la \"Reminiscenza Bianca\" da un altro immortale, la personalit\u00e0 di Darius cambia radicalmente, diventando buono, generoso, affidabile, ma soprattutto non pi\u00f9 dedito alla violenza e alle guerre.\nAlla sua prima apparizione, Darius d\u00e0 subito l'idea di una brava persona. \u00c8 un monaco e come tale indossa un lungo saio. \u00c8 un portatore di pace, avendo rigettato la violenza mille e cinquecento anni fa. Si \u00e8 ritirato su terra consacrata dove agli altri Immortali \u00e8 proibito combattere e vive nella sua spartana sacrestia, riceve visite da altri Immortali, studia libri arcaici, lo vediamo almeno una volta giocare ai wargame (lo vediamo in un episodio giocare a tavolino con Duncan MacLeod ad un wargame napoleonico, attraverso una ricostruzione con miniature di una battaglia dell'epoca - e proprio su un campo di battaglia in epoca napoleonica si sono incontrati per la prima volta Duncan e Darius) e beve antiche bevande. Nonostante sia un affermato francescano, Darius studia anche il buddismo e l'induismo, poich\u00e9 affascinato dalle loro dottrine in quanto sono dedite alla pace e combattono la guerra.\nNonostante il suo cambiamento, Darius afferma di non aver dimenticato il suo passato e non intende rinnegarlo; Duncan MacLeod afferma che, nonostante Darius sia un sacerdote, egli pensa ancora come un guerriero.\nPoteri.\nCome tutti gli immortali non pu\u00f2 invecchiare, ha la capacit\u00e0 di respirare sott'acqua, possiede un elevato fattore rigenerante, ma non pu\u00f2 procreare. L'unica possibilit\u00e0 di ucciderlo \u00e8 tagliargli la testa. \u00c8 dotato di un'enorme forza fisica, con la quale riesce a sollevare la sua pesantissima lama senza risentire sforzi, ed, come tutti della sua specie, \u00e8 un abilissimo spadaccino. Darius viene descritto come il pi\u00f9 saggio fra gli immortali. Inoltre Darius \u00e8 dotato di una grande intelligenza ed \u00e8 un esperto di strategia e tattica militare, nonch\u00e9 di svariate tecniche di combattimento.\nBiografia del personaggio.\nNella serie.\nNella prima stagione della serie, il monaco Immortale Darius viene descritto come un antico condottiero che conduceva un'armata attraverso l'Europa. Quando raggiunse le porte di Parigi, Darius incontr\u00f2 un sacro uomo Immortale che provava a proteggere la citt\u00e0. Quando Darius decapit\u00f2 il sacro uomo la sua essenza pura cambi\u00f2 la personalit\u00e0 di Darius che sciolse la sua armata e e pass\u00f2 i successivi mille anni a vivere in pace su terra consacrata. Il suo pupillo, Grayson, sentendosi tradito, decise di abbandonare Darius e cominci\u00f2 ad uccidere i suoi protetti.\nDarius incontr\u00f2 Duncan MacLeod durante la battaglia di Waterloo. Mentre Duncan era impaziente di ritornare a combattere per vendicare un suo compagno, Darius tent\u00f2 di mostrargli il valore della vita umana e l'inutilit\u00e0 della guerra. Successivamente i due si ritrovarono pi\u00f9 volte a Parigi, luogo in cui Darius addestr\u00f2 Duncan pi\u00f9 volte. Nonostante gli insegnamenti, il giovane scozzese non riusc\u00ec mai a comprendere del tutto Darius, in quanto quest'ultimo era pronto a risparmiare anche persone malvagie. Successivamente Duncan si trasferir\u00e0 in America, mentre Darius rimarr\u00e0 come monaco a Parigi.\nSuccessivamente Darius chiama Duncan per fargli proteggere un suo pupillo, Paulus, da Grayson, il quale sta uccidendo gli allievi dello stesso Darius per fargli abbandonare la terra consacrata in modo tale da combatterlo. Duncan acconsente alla richiesta di aiuto e, dopo aver protetto Paulus per ben due volte, incontra Grayson e lo decapita.\nAlla fine della prima stagione, Darius viene ucciso dai \"I Cacciatori\", un'organizzazione di mortali. Nella prima puntata della seconda stagione si scoprir\u00e0 che questi sono una branca esterna agli Osservatori comandata da James Horton che hanno lo scopo di uccidere tutti gli Immortali.\nIl seguito della presenza di Darius nella serie venne bloccato dalla malattia e successiva morte di Stocker, che spinse Abramowitz a riscrivere l'ultima puntata della prima stagione I cacciatori."}
{"id": "3254102", "revid": "697352", "url": "https://it.wikipedia.org/wiki?curid=3254102", "title": "Serie A2 1988-1989", "text": ""}
{"id": "3254103", "revid": "697352", "url": "https://it.wikipedia.org/wiki?curid=3254103", "title": "Serie A2 1989-1990", "text": ""}
{"id": "3254104", "revid": "697352", "url": "https://it.wikipedia.org/wiki?curid=3254104", "title": "Serie A2 1990-1991", "text": ""}
{"id": "3254105", "revid": "697352", "url": "https://it.wikipedia.org/wiki?curid=3254105", "title": "Serie A2 1991-1992", "text": ""}
{"id": "3254106", "revid": "697352", "url": "https://it.wikipedia.org/wiki?curid=3254106", "title": "Serie A2 1992-1993", "text": ""}
{"id": "3254107", "revid": "697352", "url": "https://it.wikipedia.org/wiki?curid=3254107", "title": "Serie A2 1993-1994", "text": ""}
{"id": "3254108", "revid": "697352", "url": "https://it.wikipedia.org/wiki?curid=3254108", "title": "Serie A2 1994-1995", "text": ""}
{"id": "3254109", "revid": "697352", "url": "https://it.wikipedia.org/wiki?curid=3254109", "title": "Serie A2 1995-1996", "text": ""}
{"id": "3254110", "revid": "697352", "url": "https://it.wikipedia.org/wiki?curid=3254110", "title": "Serie A2 1996-1997", "text": ""}
{"id": "3254111", "revid": "697352", "url": "https://it.wikipedia.org/wiki?curid=3254111", "title": "Serie A2 1997-1998", "text": ""}
{"id": "3254112", "revid": "697352", "url": "https://it.wikipedia.org/wiki?curid=3254112", "title": "Serie A2 1998-1999", "text": ""}
{"id": "3254113", "revid": "697352", "url": "https://it.wikipedia.org/wiki?curid=3254113", "title": "Serie A2 1999-2000", "text": ""}
{"id": "3254115", "revid": "1543377", "url": "https://it.wikipedia.org/wiki?curid=3254115", "title": "Pavel Kr\u00e1lovec", "text": "Carriera.\nIn ambito nazionale approda in massima serie nel 2003. Riceve la nomina ad internazionale due anni dopo, il 1\u00ba gennaio 2005.\nNell'agosto 2006 fa il suo esordio in una gara amichevole tra nazionali maggiori. Nel novembre dello stesso anno fa gi\u00e0 il suo esordio nella fase a gironi dell'allora Coppa UEFA, l'attuale Europa League.\nNel 2007 arriva la convocazione per dirigere al Campionato europeo di calcio Under-19, in programma in Austria. Qui dirige due partite della fase a gironi.\nNel febbraio del 2009 ottiene per la prima volta la designazione per un sedicesimo di finale di Coppa UEFA.\nHa inoltre diretto alcune partite tra nazionali, valide per le qualificazione agli Europei del 2008 e ai Mondiali del 2010.\nNel giugno 2011 \u00e8 convocato in vista del Campionato mondiale di calcio Under-17 in Messico. Pochi mesi dopo, nel settembre dello stesso anno, esordisce nella fase a gironi della Champions League, dirigendo un match tra Olympique Lyonnais e .\nNel dicembre 2011 viene selezionato come quarto ufficiale per gli Europei di calcio del 2012 in Polonia ed Ucraina.\nNell'aprile del 2012 la FIFA lo inserisce in una prima lista di preselezionati per i Mondiali del 2014, convocandolo per il Torneo maschile di calcio delle Olimpiadi di Londra 2012. Qui dirige due partite della fase a gironi (Honduras-Marocco 2:2 a Glasgow e Corea del Sud - Gabon 0:0 a Wembley) e la semifinale a Manchester tra Corea del Sud e Brasile 0:3.\nLa nuova stagione inizia per lui con parecchi impegni internazionali: nel solo mese di ottobre 2012 ben due gare di Champions' League (Manchester City - Borussia Dortmund 1:1 e Porto - Dinamo Kyiv 3:2) e una valida come qualificazione ai Mondiali 2014: Serbia - Belgio 0:3.\nNell'aprile 2013 \u00e8 designato per la prima volta per una semifinale di Europa League. Nell'occasione, dirige il match di andata tra gli svizzeri del e gli inglesi del Chelsea.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per due partite della fase a gironi e successivamente un ottavo di finale.\nNel gennaio 2014 non rientra nel novero degli arbitri selezionati per Brasile 2014, venendo cos\u00ec eliminato al taglio finale.\nNel 2014 viene promosso dalla UEFA arbitro della categoria internazionale \"ELITE\", la pi\u00f9 prestigiosa.\nIl 18 maggio 2015 viene designato come quarto ufficiale per la finale di Europa League 2014-15 da disputarsi il successivo 27 maggio 2015 presso lo Stadio Nazionale di Varsavia, tra gli ucraini del Dnipro e gli spagnoli del Siviglia.\nIl 15 dicembre 2015 viene ufficialmente selezionato per gli europei del 2016 in Francia. In questa manifestazione dirige due partite della fase a gironi per poi terminare l'esperienza."}
{"id": "3254116", "revid": "287204", "url": "https://it.wikipedia.org/wiki?curid=3254116", "title": "Pavel Kralovec", "text": ""}
{"id": "3254117", "revid": "6923", "url": "https://it.wikipedia.org/wiki?curid=3254117", "title": "Eight Hundred Dollar Shoes", "text": "Eight Hundred Dollar Shoes \u00e8 un singolo del cantante britannico Elton John pubblicato nel 2010 da Mercury Records.\nIl disco.\n\"Eight Hundred Dollar Shoes\" \u00e8 composta ed interpretata da Elton John; il testo \u00e8 di Bernie Taupin. La canzone costituisce la seconda traccia dell'album \"The Union\" (2010); se il primo brano \"If It Wasn't for Bad\" costituiva una sorta di presentazione dell'artista statunitense Leon Russell, essendo stato composto da quest'ultimo, \"Eight Hundred Dollar Shoes\" mette invece in evidenza Elton e il suo storico paroliere Bernie Taupin.\nIl pezzo, dalle atmosfere acustiche ed essenziali, si configura come una classica ballata di stampo eltoniano dalle venature country, rievocante nello spirito l'intimismo e l'intensit\u00e0 di certi passaggi armonici di \"Madman Across the Water\" e \"Tumbleweed Connection\". La struttura melodica ruota del tutto attorno al pianoforte suonato da Elton John; il soffuso accompagnamento di Jim Keltner e Jay Bellerose (batteria e percussioni), i \"fill\" di chitarra di Marc Ribot, i tocchi del contrabbassista Dennis Crouch e il contributo del tastierista Keefus Ciancia fanno da sfondo, mentre i cori di Bill Cantos, Louis Pardini, Jason Scheff e Tata Vega (arrangiati e diretti da Bill Maxwell) incorniciano sapientemente il tutto. Leon, seppur quasi inudibile, \u00e8 presente al pianoforte e agisce come seconda voce. Il testo di Bernie (il titolo significa \"Scarpe Da Ottocento Dollari\") \u00e8 decisamente enigmatico, quasi cinematografico e di difficile comprensione (viene menzionato l'attraversamento del Rubicone da parte di Giulio Cesare; viene anche citata abbastanza chiaramente la novella \"The winter of our discountent\" di John Steinbeck, premio Nobel per la letteratura nel 1962), tipico del suo stile: in particolare, risulta problematico chiarire l'identit\u00e0 della seconda persona singolare alla quale il testo viene indirizzato, sebbene ci siano dei riferimenti riconducibili ad un'eventuale storia d'amore. Il linguaggio \u00e8 altamente metaforico, soprattutto nelle strofe:\n\"Eight Hundred Dollar Shoes\" \u00e8 stata inserita al terzo posto nella classifica dei singoli di \"Rolling Stone\"; inoltre, \u00e8 stata pubblicata come singolo (esclusivamente radiofonico e nei soli Stati Uniti) in contemporanea ad \"Hey Ahab\": risulta quindi essere il secondo singolo statunitense estratto da \"The Union\" (dopo \"If It Wasn't for Bad\"). Ha ricevuto ottime recensioni da parte della critica, cos\u00ec come tutto il disco di provenienza; ad esempio, il sito \"Discoclub.myblog.it\" afferma: \"La melodia di 'Eight Hundred Dollar Shoes' scorre dalle mani di Elton John (e di Russell) e dal suo piano con la fluidit\u00e0 delle armonie dei brani di 'Madman Across the Water', veramente una delizia sonora\"."}
{"id": "3254120", "revid": "30610", "url": "https://it.wikipedia.org/wiki?curid=3254120", "title": "Libeccio (cacciatorpediniere 1934)", "text": ""}
{"id": "3254123", "revid": "599013", "url": "https://it.wikipedia.org/wiki?curid=3254123", "title": "P\u00e1vel Kralovec", "text": ""}
{"id": "3254126", "revid": "1543377", "url": "https://it.wikipedia.org/wiki?curid=3254126", "title": "Bodo Bittner", "text": "Biografia.\nAi XII Giochi olimpici invernali (edizione disputatasi nel 1976 a Innsbruck, Austria) vinse la medaglia di bronzo nel Bob a quattro con i connazionali Wolfgang Zimmerer, Manfred Schumann e Peter Utzschneider, partecipando per la nazionale tedesca (Germania Ovest), venendo superate da quella svizzera e dall'altra tedesca.\nIl tempo totalizzato fu di 3:41,37 con un distacco minimo rispetto alle altre classificate 3:40,89 e 3:40,43 i loro tempi."}
{"id": "3254130", "revid": "1305772", "url": "https://it.wikipedia.org/wiki?curid=3254130", "title": "Highlander (videogioco)", "text": "Highlander \u00e8 un videogioco pubblicato nel 1986 dalla Ocean Software, legato al film \"Highlander - L'ultimo immortale\" uscito nello stesso anno.\nIl videogioco non ricevette buone recensioni nelle riviste del settore: la rivista Sinclair User gli diede due stelle su cinque definendolo un \"tacchino d'oro\". La rivista Crash gli diede un totale di 57% e lo defin\u00ec \"totalmente noioso e quasi non giocabile\". La rivista ZZap64 gli diede un totale di 30%."}
{"id": "3254135", "revid": "74801", "url": "https://it.wikipedia.org/wiki?curid=3254135", "title": "Howard Baker", "text": ""}
{"id": "3254137", "revid": "1833487", "url": "https://it.wikipedia.org/wiki?curid=3254137", "title": "Kerststol", "text": "Il Kerststol \u00e8 un dolce natalizio tipico della tradizione dei Paesi Bassi, assai simile al tedesco \"Stollen\".\nSi tratta di un pane dolce di forma ovale, il cui impasto \u00e8 composto da acqua, latte, farina, lievito, burro, zucchero, scorza di limone grattugiata, cardamomo, noce moscata, uva passa, canditi, mandorle, brandy e vaniglia. Al centro dell'impasto cos\u00ec ottenuto si pone poi una pallina di pasta di mandorle. Viene poi cotto in forno ed infine spolverato di zucchero a velo.\nTalora viene realizzato senza la pasta di mandorle, prendendo in quel caso il nome di Kerstbrood."}
{"id": "3254138", "revid": "39884", "url": "https://it.wikipedia.org/wiki?curid=3254138", "title": "Manfred Schumann", "text": "Biografia.\nAtletica leggera.\nPrima di dedicarsi al bob, Schumann era un ostacolista di alto livello, avendo vinto la medaglia d'argento nei 60 metri ostacoli ai campionati europei indoor del 1972; quello stesso anno partecip\u00f2 anche alle Olimpiadi di venendo per\u00f2 eliminato nelle batterie dei 110 metri ostacoli. Continu\u00f2 a praticare l'atletica anche durante gli anni del bob e nel 1977, agli europei indoor di San Sebasti\u00e1n, giunse quinto nei 60 metri ostacoli.\nBob.\nAi XII Giochi olimpici invernali (edizione disputatasi nel 1976 a Innsbruck, Austria) vinse la medaglia di bronzo nel bob a quattro con i connazionali Wolfgang Zimmerer, Bodo Bittner e Peter Utzschneider, partecipando per la nazionale tedesca occidentale, venendo superate da quella svizzera e dall'altra tedesca. Il tempo totalizzato fu di 3:41.37 con un distacco minimo rispetto alle altre classificate 3:40.89 e 3:40.43 i loro tempi. Insieme a Wolfgang Zimmerer vinse anche una medaglia d'argento nel bob a due con il tempo di 3:44.99.\nInoltre ai campionati mondiali vinse tre medaglie: l'oro nel bob a quattro a Sankt Moritz 1974 con Wolfgang Zimmerer, Peter Utzschneider e Albert Wurzer., il bronzo nel bob a due a Sankt Moritz 1977 con Stefan Gaisreiter e l'argento nel bob a due a Sch\u00f6nau am K\u00f6nigssee 1979 con Gaisreiter e Fritz Ohlw\u00e4rter, che lo sostitu\u00ec nella quarta discesa.&lt;br&gt; Agli europei conquist\u00f2 invece la medaglia d'argento nel bob a quattro a Sankt Moritz 1976 con Zimmerer a condurre l'equipaggio. Vinse inoltre quattro titoli nazionali, due nel bob a due (1974 e 1977) e altrettanti nel bob a quattro (1978 e 1979)."}
{"id": "3254139", "revid": "16758", "url": "https://it.wikipedia.org/wiki?curid=3254139", "title": "Kerstbrood", "text": ""}
{"id": "3254141", "revid": "1310927", "url": "https://it.wikipedia.org/wiki?curid=3254141", "title": "Law Adam", "text": "Carriera.\nClub.\nDurante la sua carriera ha giocato solo con HVV e Grasshopper.\nNazionale.\nHa rappresentato ben due squadre nazionali: la Svizzera e i Paesi Bassi."}
{"id": "3254145", "revid": "22229", "url": "https://it.wikipedia.org/wiki?curid=3254145", "title": "Gianpietro Borghini", "text": ""}
{"id": "3254148", "revid": "767487", "url": "https://it.wikipedia.org/wiki?curid=3254148", "title": "Celestio", "text": "Biografia.\nSostenitore della dottrina cristiana del pelagianesimo, fu dapprima un uomo di legge dell'aristocrazia romana.\nConobbe le tesi teologiche di Pelagio e si fece propagatore delle sue dottrine pi\u00f9 estreme.\nDopo il sacco di Roma del 410 da parte dei Goti, fugg\u00ec quindi a Cartagine.\nSuccessivamente, fu dichiarato eretico, insieme a Pelagio, dal sinodo di Lydda, quindi condannato ufficialmente dal Concilio di Efeso, la stessa localit\u00e0 dove nel frattempo si era fatto sacerdote. Fugg\u00ec quindi a Costantinopoli, quindi ritorn\u00f2 a Roma.\nQui ottenne una revisione della condanna da parte del Papa Zosimo, grazie alle sue amicizie nella nobilt\u00e0 romana.\nMa la sua protezione a Roma non dur\u00f2 a lungo, e torn\u00f2 quindi a peregrinare in oriente, rifugiandosi quindi a Costantinopoli, protetto dal patriarca ortodosso Nestorio.\nDei suoi scritti rimasero pochi frammenti.\nPer Celestio, il peccato originale non sarebbe cos\u00ec determinante per la salvezza ultima dell'uomo, n\u00e9 verrebbe trasmesso di generazione in generazione, in quanto l'uomo pu\u00f2 riscattarsi con la propria condotta.\nNe consegue che Cristo non riscatterebbe tutta l'umanit\u00e0 con la crocifissione.\nParimenti, non sarebbe accettabile la remissione dei peccati attraverso il battesimo.\nQueste tesi furono contestate soprattutto dai teologi suoi contemporanei, quali Girolamo (il traduttore della Vulgata), e il pi\u00f9 noto Agostino di Ippona.\nGli insegnamenti di Pelagio e Caelestius furono poi ripresi da Giuliano di Eclano qualche anno dopo."}
{"id": "3254149", "revid": "121052896", "url": "https://it.wikipedia.org/wiki?curid=3254149", "title": "Sandro Schipani", "text": "\u00c8 professore di diritto romano all'universit\u00e0 La Sapienza di Roma dal 2007, nonch\u00e9 direttore del centro di studi latinoamericani. Inoltre, ricopre l'incarico di professore onorario presso l'universit\u00e0 di giurisprudenza e scienze politiche di Pechino.\n\u00c8 promotore della traduzione italiana e cinese dei Digesta di Giustiniano.\nBiografia.\nSi \u00e8 laureato in giurisprudenza all'universit\u00e0 di Torino, sotto la direzione del prof. Giuseppe Grosso. Dopo aver svolto degli studi ad Amburgo, con il prof. Max Kaser, \u00e8 stato professore di diritto romano a Sassari dal 1971 al 1982, per poi trasferirsi ad insegnare a Roma: prima all'Universit\u00e0 degli Studi di Roma \"Tor Vergata\" dal 1982 al 2007, poi all'universit\u00e0 La Sapienza dal 2007 al 2010.\nNote.\n4. Gabor Hamza: Schipani, S.: Sull\u2019insegnamento delle istituzioni. Giuffr\u00e8 Editore, Milano, 1981. 77 p. \u00c1llam- \u00e9s Jogtudom\u00e1ny 27 (1984) 174-175. pp."}
{"id": "3254150", "revid": "1543377", "url": "https://it.wikipedia.org/wiki?curid=3254150", "title": "Cofanetto illustrato della giovinezza", "text": "Cofanetto illustrato della giovinezza \u00e8 un cofanetto in edizione limitata del gruppo musicale indie rock italiano Baustelle pubblicato nel 2010.\nIl cofanetto.\nIl cofanetto \u00e8 stato pubblicato in contemporanea con la ristampa del \"Sussidiario illustrato della giovinezza\", il primo disco della band toscana (pubblicato nel 2000), ormai da anni fuori commercio.\nIl cofanetto si compone di:\nLe illustrazioni del booklet sono di Alessandro Baronciani.\nPromozione.\nCon la pubblicazione del cofanetto, viene allestito un tour celebrativo chiamato \"Tour del Sussidiario\" e viene pubblicato il videoclip della nuova versione della canzone \"Gomma\" per la regia di DanDaddy."}
{"id": "3254168", "revid": "287204", "url": "https://it.wikipedia.org/wiki?curid=3254168", "title": "Campionato bielorusso di pallavolo femminile", "text": "Il campionato bielorusso di pallavolo femminile \u00e8 un insieme di tornei pallavolistici per squadre di club bielorusse, istituiti dalla Federazione pallavolistica della Bielorussia."}
