{"id": "3307029", "revid": "1318658", "url": "https://it.wikipedia.org/wiki?curid=3307029", "title": "Agricoltura urbana", "text": "L'agricoltura urbana consiste nel coltivare, trasformare e distribuire il cibo all'interno di contesti urbanizzati o peri-urbani, come citt\u00e0, villaggi, ecc.. L'agricoltura urbana pu\u00f2 anche prevedere l'allevamento di animali, l'acquacultura, le pratiche agro-forestali e l'orticoltura, sia in contesti propriamente urbani sia in aree peri-urbane.\nL'agricoltura urbana pu\u00f2 riguardare diversi livelli di sviluppo economico e sociale. Avere a disposizione cibi salutari per una corretta nutrizione e avviare un\u2019attivit\u00e0 di coltivazione che pu\u00f2 produrre reddito, sono tra le motivazioni chiave che spingono a svolgere questa pratica.\nStoria.\nGi\u00e0 nelle citt\u00e0 semi-desertiche della civilt\u00e0 persiana si utilizzavano i qanat, infrastrutture sotterranee in grado di raccogliere e incanalare l\u2019acqua piovana dalle falde acquifere e trasportarla alle citt\u00e0 per irrigare i campi. Adattamenti delle infrastrutture per le coltivazioni urbane sono stati osservati anche a Machu Picchu, dove l\u2019acqua veniva conservata come parte dell\u2019architettura a gradini della citt\u00e0 e gli spazi per gli orti erano disegnati per ricevere pi\u00f9 sole possibile in modo da prolungare la stagione fertile.\nL\u2019utilizzo di tecniche per una produzione alimentare supplementare, in aggiunta alle attivit\u00e0 agricole tradizionali e alle importazioni \u00e8 da tempo utilizzato. Tentativi di aumentare la produzione sono stati operati in periodi caratterizzati da scarsit\u00e0 di cibo come guerre, crisi e depressioni, ma anche in periodi di relativa abbondanza. I primi orti domestici sono nati in Germania all\u2019inizio del XIX secolo come risposta alla povert\u00e0 e all\u2019insicurezza alimentare. Nel 1893, ai cittadini di una Detroit colpita dalla depressione, fu chiesto di utilizzare lotti di terra liberi per coltivare ortaggi. Vennero soprannominati Pingree's Potato Patches, dal nome del sindaco Hazen S. Pingree, che ebbe l\u2019idea. La sua intenzione era che questi giardini producessero reddito, approvvigionamento alimentare e aumentassero l\u2019indipendenza durante i periodi di difficolt\u00e0. Durante la Prima e la Seconda guerra mondiale, i governi di Stati Uniti, Canada, Regno Unito, Australia e Germania incoraggiarono la popolazione a coltivare gli orti della vittoria: orti domestici o in parchi pubblici in cui coltivare verdura, frutta e piante aromatiche per ridurre la pressione sull\u2019approvvigionamento alimentare pubblico e accrescere il morale della popolazione. Durante la Prima guerra mondiale, il presidente Woodrow Wilson invit\u00f2 tutti i cittadini americani a utilizzare qualsiasi coltivazione di cibo disponibile, vedendo ci\u00f2 come un riparo per far fronte a una situazione potenzialmente dannosa. L'Europa consumata dalla guerra, infatti, non riusc\u00ec pi\u00f9 ad esportare generi alimentari negli Stati Uniti che dovettero far fronte alle mancate importazioni con un piano di produzione alimentare interna con l\u2019obbiettivo di nutrire la nazione e persino di fornire un surplus ad altri paesi bisognosi. Dal 1919, furono oltre 5 milioni gli appezzamenti di terreno che coltivavano cibo e furono raccolte oltre 500 milioni di libbre di prodotti.\nUna pratica molto simile entr\u00f2 in uso durante la Grande Depressione che fornendo un obbiettivo, un lavoro e cibo a coloro che altrimenti sarebbero rimasti senza nulla in tempi cos\u00ec duri. Questi sforzi contribuirono a risollevare il morale e stimolare la crescita economica. Oltre 2,8 milioni di dollari di cibo furono prodotti durante la Depressione dagli orti di sussistenza. Dalla Seconda guerra mondiale, la War/Food Administration istitu\u00ec un Piano Nazionale per i Victory Garden che si proponeva di stabilire sistematicamente un'agricoltura funzionante all'interno delle citt\u00e0. Con questo nuovo piano in azione, ben 5,5 milioni di americani presero parte al movimento degli orti della vittoria e furono coltivate oltre 9 milioni di libbre di frutta e verdura all'anno, rappresentando il 44% dei prodotti coltivati negli Stati Uniti durante quel periodo.\nFunzione economica ed ecologica.\nLa coltivazione urbana \u00e8 normalmente praticata per produrre reddito o approvvigionamento di cibo, anche se in alcune comunit\u00e0 la motivazione principale \u00e8 la ricreazione o l'uso intelligente del tempo libero. Questo tipo di attivit\u00e0 agricola contribuisce alla sicurezza alimentare e all'igiene in due modi: innanzitutto, incrementando la disponibilit\u00e0 di cibo per gli abitanti della citt\u00e0; inoltre, mettendo ortaggi, frutta, e carne, a disposizione dei consumatori urbani. Una forma comune ed efficiente di agricoltura urbana \u00e8 la pratica con metodi biointensivi. Dal momento che l'agricoltura biointensiva promuove la produzione di cibo con risparmio energetico, l'agricoltura urbana e peri-urbana sono considerate, in genere, pratiche sostenibili\nImpatti.\nImpatti sociali.\nL'agricoltura urbana pu\u00f2 avere un grande impatto sul benessere sociale ed emotivo degli individui. Gli orti urbani sono spesso luoghi che facilitano l'interazione sociale positiva, che contribuisce anche al benessere sociale ed emotivo generale. Molti giardini facilitano il miglioramento delle reti sociali all'interno delle comunit\u00e0 in cui si trovano.\nInoltre, favoriscono il riciclo dei rifiuti organici, utilizzati come concimi, e come tutte le aree verdi migliorano il microclima locale e combattono fenomeni come l\u2019effetto isole di calore. Molto spesso, questi orti sono gestiti da associazioni impegnate in progetti sociali per la comunit\u00e0 locale.\nL'agricoltura urbana \u00e8 stata una risposta positiva per affrontare i problemi alimentari. A causa della sicurezza alimentare che viene fornita con l\u2019agricoltura urbana, spesso sorgono sentimenti di indipendenza e responsabilizzazione. \u00c8 stato anche riportato che la capacit\u00e0 di produrre e coltivare cibo per se stessi migliora i livelli di autostima o di autoefficacia.\nLe famiglie e le piccole comunit\u00e0 traggono vantaggio dai terreni liberi e contribuiscono non solo al fabbisogno alimentare delle loro famiglie, ma anche ai bisogni della citt\u00e0 di residenza.\nImpatti economici.\nOltre a generare benefici a livello sociale, pu\u00f2 avere un ruolo economico positivo sia in termini privati che pubblici. Per quanto riguarda il settore pubblico \u00e8 possibile ridurre la spesa, ad esempio riducendo l\u2019esborso per la manutenzione del verde pubblico. D\u2019altro canto per i privati riesce ad essere una fonte di reddito, anche se minima, accorciando cos\u00ec le disuguaglianze sociali e generando occupazione con la possibilit\u00e0 di creare turismo rurale, un settore che negli ultimi anni risulta essere in enorme crescita.\nMa non va tralasciato il punto di vista produttivo; da un lato la produzione derivante da queste aree pu\u00f2 essere messa a disposizione della comunit\u00e0 locale, ma dall\u2019altra pu\u00f2 alimentare un mercato commerciale di zona che, al giorno d\u2019oggi, fa sempre pi\u00f9 fatica a trovare prodotti freschi in un raggio di pochi chilometri, con conseguente importazione di prodotti per far fronte alle richieste. Cos\u00ec facendo \u00e8 possibile ridurre la distanza tra produttore e consumatore aiutando lo sviluppo economico locale\nEfficienza energetica.\nIn quest\u2019ultimo decennio il rapido incremento della popolazione mondiale e la crescente urbanizzazione hanno accresciuto la richiesta di approvvigionamenti alimentari, intensificando la pressione sulle risorse naturali con conseguente deforestazione, degrado dei suoli ed emissioni di gas serra. Entro il 2050 questa situazione sar\u00e0 ulteriormente esasperata poich\u00e9 si stima il raggiungimento dei 10 miliardi di individui sul pianeta, di cui oltre il 70% concentrato nelle citt\u00e0 (World Population Prospects: The 2019 Revision). Tutto ci\u00f2 comporter\u00e0 un aumento del 50% della domanda mondiale di prodotti agricoli che render\u00e0 indispensabile il rafforzamento del sistema di distribuzione alimentare con conseguenti effetti sull\u2019inquinamento ambientale. .\nLo sviluppo di un\u2019agricoltura urbana, con minore consumo di energia legata ai trasporti, si inserisce perfettamente nell\u2019ottica di un\u2019economia circolare, che mira appunto a rendere pi\u00f9 sostenibili i processi produttivi, adottando un approccio integrato di tecnologie innovative e buone pratiche agronomiche, per migliorare qualit\u00e0 alimentare e rese produttive, limitando scarti e perdite. La chiave del successo dell\u2019agricoltura urbana \u00e8 la coltivazione fuori suolo, basata su soluzioni tecnologiche di avanguardia che consentono di accrescere la produzione, di abbattere l\u2019uso di fertilizzanti e pesticidi e produrre alimenti privi di contaminanti grazie soprattutto alla filtrazione spinta dell\u2019aria all\u2019interno di questi impianti e a buone pratiche agronomiche e di processo.\nImpronta ecologica.\nLa natura efficiente dal punto di vista energetico dell'agricoltura urbana pu\u00f2 ridurre l'impronta di carbonio di ciascuna citt\u00e0 riducendo la quantit\u00e0 di trasporto necessaria per fornire beni al consumatore. Tali aree possono agire come pozzi di assorbimento del carbonio compensando parte dell'accumulo di carbonio che \u00e8 insito nelle aree urbane, dove la pavimentazione e gli edifici sono pi\u00f9 numerosi degli impianti. Le piante assorbono l'anidride carbonica atmosferica (CO2) e rilascia ossigeno respirabile (O2) attraverso la fotosintesi. Il processo di sequestro del carbonio pu\u00f2 essere ulteriormente migliorato combinando altre tecniche agricole per aumentare la rimozione dall'atmosfera e prevenire il rilascio di CO2 durante il periodo del raccolto. Tuttavia, questo processo si basa molto sui tipi di piante selezionate e sulla metodologia di coltivazione. In particolare, la scelta di piante che non perdono le foglie e rimangono verdi tutto l'anno pu\u00f2 aumentare la capacit\u00e0 di sequestrare il carbonio.\nRiduzione dell'ozono.\nIl fenomeno dell\u2019urbanizzazione nelle citt\u00e0 industriali del Settecento e nei secoli successivi ha creato una frattura nel rapporto citt\u00e0-campagna che aveva preso il sopravvento fino ad allora. Il nuovo assetto urbanistico, dovuto alle sopravvenute esigenze industriali, ha innescato l\u2019inizio dei primi conflitti tra citt\u00e0 e campagna.\nAll\u2019interno di un progressivo processo di espansione urbana, il verde ha iniziato ad assumere nuovi ruoli, non pi\u00f9 soltanto simbolici, decorativi o economici. Nel Settecento, in Francia, nasce cos\u00ec il concetto di \u201cgiardino pubblico\u201d, al quale, oltre alla funzione propriamente ornamentale della vegetazione, viene riconosciuta anche quella igienica, legata soprattutto alla salubrit\u00e0 dell\u2019aria. Il fenomeno dei grandi inurbamenti delle citt\u00e0 ottocentesche contribuisce ulteriormente a porre il problema del verde urbano, in termini di soluzione al degrado ambientale, nonch\u00e9 di vivibilit\u00e0. I piani regolatori tra la fine dell\u2019800 e l\u2019inizio del 900, prevedono, infatti, ampi spazi da destinare a verde pubblico.\nA seguito della spinta del modello economico industriale che ha avuto una accelerazione nel corso di tutto il Novecento, occorre rilevare che le sostanze inquinanti, emesse nell\u2019atmosfera in luoghi e tempi anche lontani, partecipano anche ai nostri giorni alla formazione dell\u2019ozono.\nAttraverso la luce solare che funziona da catalizzatore, si verifica una reazione tra gli ossidi di azoto, \u201cprecursori\u201d emessi principalmente dal traffico veicolare e dagli impianti termoelettrici per la produzione di energia, e i composti organici volatili (COV) di varia provenienza, sia naturale che antropica. L\u2019ozono cos\u00ec formato nella troposfera rappresenta oggi una seria minaccia, oltre che per gli ecosistemi forestali, anche per le coltivazioni, con effetti negativi in ambiti economici e sociali, risultando un potente agente inquinante che induce sensibili reazioni negli organismi vegetali.\nL\u2019ozono troposferico viene quindi prevalentemente formato in condizioni meteorologiche e climatiche con alta radiazione solare, elevata temperatura e presenza in abbondanza di specifici inquinanti atmosferici. Infatti, il caldo, o ancor pi\u00f9, il caldo torrido, assieme a una scarsa se non addirittura assenza di precipitazioni, sono i fattori che permettono le condizioni favorevoli alla formazione dello smog fotochimico e in particolare alla formazione di ozono troposferico, causando inevitabili conseguenze negative per gli esseri viventi, a cominciare dalle piante coltivate e spontanee, obbligate anche ad affrontare situazioni di stress idrico.\nL\u2019effetto della forte presenza di ozono nei mesi primaverili-estivi rappresenta un problema non solo per l\u2019uomo ma anche per le piante, le quali non hanno modo di sottrarsi al fattore di stress e non dotate di scarsi meccanismi di filtro e di detossificazione. Il problema maggiore sono i boschi e i parchi, le aree verdi nelle citt\u00e0 con piante con un\u2019et\u00e0 che pu\u00f2 andare oltre i 100 anni e che, contaminate dall\u2019ozono, vedono ridotta la loro aspettativa di vita.\nUna conseguenza dovuta all\u2019esposizione all\u2019ozono \u00e8 la riduzione dell\u2019attivit\u00e0 di fotosintesi clorofilliana. Questo pu\u00f2 anche comportare la comparsa di sintomi fogliari, che fanno venire meno la capacit\u00e0 depurativa dell\u2019aria.\nConsiderato il prezioso lavoro di filtraggio eseguito dalle piante, sarebbe auspicabile la realizzazione di organici \u201cpiani del verde\u201d da parte delle amministrazioni locali, per prevedere adeguate aree verdi nelle zone urbane e di cintura; cos\u00ec facendo si assicurerebbe la presenza di zone di \u201cfiltro naturale\u201d, capaci di assorbire e neutralizzare ozono, allo scopo di ridurre i rischi per la salute umana. La programmazione e l\u2019allestimento di apposite aree verdi atte a detossificare permetterebbe, specialmente nei centri di forte urbanizzazione, un notevole miglioramento della qualit\u00e0 dell\u2019aria e dunque della vita e, in ultima analisi, l\u2019aumento dell\u2019aspettativa di vita. Le prime iniziative legislative tendenti a ridurre il carico degli inquinanti risultano connesse alla dimostrazione dei loro effetti fitotossici: il fallimento di una coltura agraria e la sofferenza palese delle piante costituiscono un importante fattore di allerta.\nGli scenari previsti per i cambiamenti climatici indicano, in prospettiva, un aggravamento delle condizioni di stress per la vegetazione. Diventa, quindi, indispensabile studiare la risposta all\u2019ozono delle colture agrarie pi\u00f9 diffuse in condizioni ambientali che siano realisticamente predittive non solo in termini di disponibilit\u00e0 idriche e qualit\u00e0 dell\u2019acqua, ma anche per quanto riguarda le interazioni con altri inquinanti. Il 95% della popolazione urbana europea \u00e8 esposta a livelli di ozono superiori alle linee guida della World Health Organization e il 69% delle superfici agricole del nostro continente \u00e8 interessato da concentrazioni pi\u00f9 elevate rispetto ai valori-obiettivo fissati dall\u2019Unione Europea per la protezione della vegetazione.\nDecontaminazione del suolo.\nL\u2019urbanizzazione, cio\u00e8 lo sviluppo di citt\u00e0 gi\u00e0 esistenti e la nascita di nuovi centri urbani, caratterizzata dall\u2019assenza di regole e dalla cementificazione selvaggia hanno portato ingenti danni al nostro pianeta e alla biodiversit\u00e0. Oggi l\u2019urbanizzazione \u00e8 un fenomeno che si verifica in tutti i paesi del mondo, ricchi e in via di sviluppo.\nL\u2019urbanizzazione \u00e8 un processo che negli ultimi secoli \u00e8 andato sempre avanzando. La tappa pi\u00f9 significativa \u00e8 stata soprattutto la Rivoluzione industriale, quando l\u2019evoluzione dei processi produttivi e la nascita di nuove imprese hanno favorito l\u2019abbandono della campagna per la citt\u00e0. Questa tendenza si \u00e8 confermata anche negli anni successivi, con un forte aumento demografico. Infatti, dopo il 1900 la popolazione urbana \u00e8 aumentata fino al 7% e nel 1990 il 30% della popolazione (un cittadino su nove) abitava in aree urbane. Le citt\u00e0 sono diventate il centro delle attivit\u00e0 economiche grazie anche alle nuove infrastrutture e alla crescita dei trasporti.\nLe innovazioni tecnologiche e il progresso non sempre vanno di pari passo con il miglioramento dell\u2019ambiente. La crescente urbanizzazione ha portato ad un progressivo consumo del suolo agricolo per far posto a fabbriche o palazzoni. Ci\u00f2 ha messo in pericolo la biodiversit\u00e0. Secondo uno studio di ISPRA, il suolo consumato dagli anni \u201950 fino ai giorni nostri ammonta al 7% della superficie italiana. Nonostante si sia registrato un rallentamento del suolo consumato fra il 2008 e il 2013, nel 2017 in Italia sono stati impermeabilizzati altri 52\u00a0km\u00b2, pari a 15 ettari al giorno, ovvero 2,2 m\u00b2 al secondo. Ma le conseguenze non si fermano al suolo, tanto che negli ultimi anni si stanno verificando sempre pi\u00f9 fenomeni di dissesto idrogeologico come frane o straripamenti di fiumi. Da noi succede spesso in regioni come la Calabria dove l\u2019ultima frana dello scorso giugno ha paralizzato la SS18 \u201cTirrena Inferiore\u201d tra Scilla e Favazzina o la Sicilia, dove lo scorso febbraio \u00e8 esondato il fiume Verdura.\nLe abitudini della civilt\u00e0 odierna hanno contribuito al surriscaldamento climatico e al conseguente inquinamento dell\u2019aria. Sia nei paesi poveri che in quelli ricchi, l\u2019aria delle citt\u00e0 sta diventando sempre pi\u00f9 irrespirabile. La prima causa di inquinamento atmosferico riguarda i gas di scarico delle automobili, tipico delle grandi vie di comunicazione come strade e autostrade. Cos\u00ec come gli scarichi industriali delle vecchie fabbriche e dei vecchi impianti di riscaldamento che contribuiscono all\u2019emissione di anidride carbonica. I due paesi pi\u00f9 ricchi del mondo, Stati Uniti e Cina, sono quelli che inquinano di pi\u00f9. La Cina per\u00f2 dal 2010 ha aumentato gli investimenti pubblici in energia pulita. Il lato oscuro dello sviluppo e della ricchezza che colpisce anche i paesi del nostro continente. Infatti, in Europa la citt\u00e0 pi\u00f9 inquinata \u00e8 Timisoara, sede di diversi gruppi industriali e stabilimenti. Nel mondo El Cairo, capitale dell\u2019Egitto, \u00e8 la citt\u00e0 con l\u2019aria pi\u00f9 inquinata.\nAl contrario di ci\u00f2 che si potrebbe pensare, anche in Africa l\u2019inquinamento \u00e8 alto e causa morti in tutto il continente. Il Ghana \u00e8 fra i paesi dove si riscontrano pi\u00f9 casi di malattia dovuta all\u2019inquinamento. Ad Agbogbloshie, sobborgo della capitale Accra, c\u2019\u00e8 la discarica a cielo aperto pi\u00f9 grande del mondo, dove vengono bruciati rifiuti di grandi dimensioni (come quelli elettronici), con danni all\u2019atmosfera e ai corsi d\u2019acqua. Un rapporto di Banca mondiale e Institute for health metrics and evaluation (Ihme) dichiara che le malattie da inquinamento hanno provocato la morte di 5,5 milioni di persone. Le perdite sono state riscontrate anche in paesi del sud-est asiatico come il Vietnam (malformazioni e malattie della pelle) e Laos (tanti avvelenamenti da pesticidi).\nNonostante i danni prodotti dall\u2019inquinamento urbani siano forti, si possono adottare soluzioni che colleghino modernit\u00e0 e sostenibilit\u00e0. Secondo l\u2019ONU potremmo risparmiare fino alla met\u00e0 delle risorse del nostro pianeta se i settori dei trasporti e delle infrastrutture venissero gestiti in maniera efficiente. Puntando sulla diffusione di veicoli a propulsione elettrica anche per brevi spostamenti \u00e8 possibile ridurre la quantit\u00e0 di Co2. Cos\u00ec come favorendo il car-sharing e costruendo mezzi pubblici a trazione come filobus e tram. Intanto molti Stati si stanno impegnando per avere un mondo pi\u00f9 pulito: entro il 2045 la California utilizzer\u00e0 solo energie rinnovabili e la Svezia sta aumentando la costruzione di turbine eoliche. L\u2019Italia, che \u00e8 terza in Europa per l\u2019uso delle energie rinnovabili, secondo la previsione del rapporto New Energy Outlook 2018 realizzato da Bloomberg, nel 2050 garantir\u00e0 il fabbisogno energetico al 100% da fonti pulite.\nInquinamento acustico.\nL\u2019inquinamento acustico rimane un grave problema per la salute e il benessere di milioni di persone. Guardando solo all\u2019Europa, il 20% della popolazione europea \u00e8 esposto a lungo termine a livelli di rumore nocivi per la salute. Vale a dire pi\u00f9 di 100 milioni di persone in Europa. I dati presi da AEA (Agenzia europea dell\u2019ambiente) suggeriscono inoltre che gli obiettivi politici in materia di inquinamento acustico non sono stati raggiunti. In effetti, sulla base dei loro studi, \u00e8 improbabile che in futuro il numero di persone esposte a rumore diminuisca in misura consistente, a causa dell'aumento dell\u2019urbanizzazione a e della domanda di mobilit\u00e0. L\u2019esposizione a lungo termine al rumore pu\u00f2 provocare una serie di effetti nocivi per la salute, tra cui irritabilit\u00e0, disturbi del sonno, effetti deleteri a carico del sistema cardiovascolare e compromissione delle facolt\u00e0 cognitive nei bambini.\nGuardando ai dati attuali, l\u2019AEA stima che il rumore ambientale contribuisca a causare circa 48\u00a0000 nuovi casi di cardiopatie ischemiche l\u2019anno, oltre a 12\u00a0000 decessi prematuri. Sempre secondo le stime, 22 milioni di persone soffrirebbero di elevata irritabilit\u00e0 cronica e 6,5 milioni di gravi disturbi cronici del sonno; inoltre, il rumore degli aerei causerebbe una compromissione della capacit\u00e0 di lettura in 12\u00a0500 bambini in et\u00e0 scolare.\nNaturalmente, sono molto pi\u00f9 numerosi i decessi prematuri dovuti all\u2019inquinamento atmosferico che al rumore. Tuttavia, l\u2019inquinamento acustico sembra avere un impatto maggiore sugli indicatori relativi alla qualit\u00e0 della vita e al benessere psichico. In effetti, secondo determinate conclusioni dell\u2019Organizzazione mondiale della sanit\u00e0 (OMS), il rumore \u00e8 la seconda causa ambientale di problemi di salute, subito dopo l\u2019inquinamento atmosferico da particolato.\nUn ulteriore problema \u00e8 che in alcuni paesi vi \u00e8 ancora un\u2019elevata percentuale di dati mancanti in termini di mappe acustiche e piani d\u2019azione, quindi non \u00e8 possibile valutare e affrontare adeguatamente i problemi causati dal rumore se paesi, regioni e citt\u00e0 non predispongono le mappe acustiche o i piani d\u2019azione richiesti dalla direttiva.\nA seguito di questi problemi gran parte dei paesi, regioni e citt\u00e0 stanno adottando una serie di misure per affrontare le problematiche legate al rumore, per esempio prediligendo asfalto a bassa rumorosit\u00e0 per le strade, montando pneumatici silenziosi sui mezzi pubblici, creando pi\u00f9 infrastrutture per le auto elettriche nelle citt\u00e0 e promuovendo una mobilit\u00e0 attiva come gli spostamenti a piedi o in bicicletta, la pedonalizzazione delle strade ecc. Un numero notevole di citt\u00e0 e regioni ha creato anche le cosiddette zone silenziose, dove le persone possono rifugiarsi dal rumore cittadino. Si tratta per lo pi\u00f9 di spazi verdi, come parchi o riserve naturali, dimostratesi utili anche per ridurre l\u2019inquinamento atmosferico.\nNutrizione e qualit\u00e0 del cibo.\nNel 2025 pi\u00f9 di met\u00e0 della popolazione dei paesi in via di sviluppo\u00a0\u2013 circa 3,5 miliardi di persone\u00a0\u2013 vivr\u00e0 in agglomerati urbani. Citt\u00e0 pi\u00f9 \u201cverdi\u201d potrebbero assicurare alimenti sani e nutrienti, mezzi di sussistenza sostenibili e migliori condizioni di salute.\nIl concetto di \u201ccitt\u00e0 verdi\u201d in genere si associa alla pianificazione urbana dei paesi pi\u00f9 sviluppati. Ma ha una valenza speciale nei paesi in via di sviluppo a basso reddito. La crescita continua delle aree urbane per far posto a nuovi edifici e infrastrutture ogni anno erode la terra agricola, mentre la produzione di cibo fresco viene sempre pi\u00f9 spinta verso le aree rurali. I costi del trasporto, dell\u2019imballaggio e della refrigerazione, il cattivo stato delle strade rurali e le perdite durante gli spostamenti incidono sui prezzi e sono responsabili della minore disponibilit\u00e0 di frutta e verdura sui mercati urbani.\nLa sfida \u00e8 quella di promuovere citt\u00e0 pi\u00f9 verdi che offrano agli abitanti opportunit\u00e0, possibilit\u00e0 di scelta e speranza. Vanno in questa direzione, secondo la FAO, le esperienze di orticultura urbana e periurbana. Coltivare la terra nelle citt\u00e0 o nelle periferie non \u00e8 un\u2019idea nuova.\nLa FAO stima che le persone coinvolte nell\u2019agricoltura urbana siano oltre i 130 milioni in Africa e circa 230 milioni in America Latina, attraverso la coltivazione di orti da parte delle famiglie che forniscono cibo e reddito dalla vendita dei prodotti stessi.\nIl cibo urbano a buon mercato, quello dei fast-food, \u00e8 spesso di cattiva qualit\u00e0, con un alto contenuto di grassi e zuccheri. E perci\u00f2 corresponsabile dell\u2019obesit\u00e0, e di malattie croniche legate alla dieta e al soprappeso, come il diabete. Coltivare nelle aree urbane frutta e verdura, invece, incrementa la disponibilit\u00e0 di prodotti freschi e nutrienti e migliora l\u2019accesso al cibo degli strati pi\u00f9 poveri della popolazione.\nNell\u2019ultimo decennio, i governi di 20 paesi hanno chiesto l\u2019assistenza della FAO per fornire incentivi e formazione agli orticultori urbani a basso reddito. La FAO, di conseguenza, ha anche fornito attrezzi per avviare in pi\u00f9 di 30 paesi migliaia di orti scolastici, un mezzo collaudato per promuovere la nutrizione infantile. Inoltre, nelle citt\u00e0 dell\u2019Africa occidentale e centrale, ai barrios a basso reddito di Managua, Caracas e Bogot\u00e0, la FAO ha aiutato i governi a promuovere orti irrigati nelle periferie urbane, semplici mini-colture idroponiche in slum di grandi citt\u00e0, e tetti verdi nei centri di citt\u00e0 densamente popolate.\nNella Repubblica Popolare del Congo, la FAO ha suggerito a cinque citt\u00e0 misure per regolarizzare la propriet\u00e0 di 1.600 ettari di orti, gestiti da circa 20.000 coltivatori a tempo pieno. Inoltre, hanno migliorato la variet\u00e0 di frutta e verdura e installate 40 strutture di irrigazione che consentono di disporre di acqua per l\u2019intero anno. Per assicurare la qualit\u00e0 e la sicurezza dei prodotti, per 450 associazioni di coltivatori sono stati organizzati dei corsi di formazione riguardo le migliori pratiche agricole, per esempio sull\u2019impiego di fertilizzanti e biopesticidi. Gli orti della capitale Kinshasa adesso producono tra le 75.000 e le 85.000 tonnellate di ortaggi l\u2019anno, ammontare che rappresenta il 65% dell\u2019approvvigionamento della citt\u00e0.\nEconomie di scala.\nL\u2019utilizzo sperimentale di giardini e fattorie verticali (skyfarming) sembra portare benefici promettenti anche in ottica di scalabilit\u00e0 commerciale. Questi sistemi possono purificare acqua e riciclare rifiuti organici, utilizzandoli come nutrienti.\nDal punto di vista economico, l\u2019agricoltura urbana pu\u00f2 potenzialmente ridurre le diseguaglianze socioeconomiche attraverso una redistribuzione del reddito, maggiori opportunit\u00e0 di apprendimento e comportamenti che promuovono la salute personale.\nDiseguaglianze socio-alimentari.\nL\u2019agricoltura urbana offre un possibile risvolto emancipatorio per i deserti alimentari, luoghi dove \u00e8 difficoltoso l\u2019approvvigionamento alimentare con un buon rapporto tra qualit\u00e0 e prezzo. Inoltre l\u2019impatto psicologico derivante dal contatto con la natura e il rafforzamento della prospettiva comunitaria porterebbero ulteriori miglioramenti alla qualit\u00e0 della vita urbana.\nLa sostenibilit\u00e0 costa: lo dimostra la correlazione tra un basso stato socioeconomico e malattie come l\u2019obesit\u00e0 e il diabete di tipo 2: i tassi maggiori sono riscontrati nelle fasce di popolazione con un basso reddito e un minor livello di scolarizzazione.\nIl Thryfty Food Plan (\"Piano alimentare economico\") \u00e8 una dieta ottimizzata dal punto economico, v\u00f2lta a dimostrare che \u00e8 possibile perseguire uno stile alimentare sano anche in condizioni economiche sfavorevoli. \u00c8 importante considerare per\u00f2 che questi piani alimentari non tengono in considerazione le reali abitudini alimentari e raggiungono obiettivi di costo allentando alcuni vincoli nutrizionali\nLa qualit\u00e0 della dieta e le disuguaglianze alimentari nei substrati sociali hanno giocato un ruolo primario nell\u2019impatto della pandemia Covid-19: chi si trova in condizione di insicurezza alimentare ha accesso a nutrimenti iper-calorici, che insieme ad altri determinanti sociali dello stato di salute porta ad un aumento dei fattori di rischio del Covid-19.\nPer l\u2019abbattimento delle barriere alimentari tra le fasce di reddito della popolazione sono necessarie diverse condizioni: la disponibilit\u00e0 di alimenti sani e freschi, politiche economiche v\u00f2lte a ridurre la spesa settimanale per il cibo, e la promozione di interventi educativi impattanti sulle abitudini alimentari. L\u2019agricoltura urbana ha il potenziale per soddisfare questi criteri, rendendo le citt\u00e0 pi\u00f9 resilienti, a patto che sia ben strutturata e affiancata da politiche coerenti.\nProspettive.\nNegli ultimi dieci anni l\u2019agricoltura urbana ha ottenuto visibilit\u00e0 mediatica e consensi istituzionali. Essa \u00e8 diventato uno strumento efficace in grado di sensibilizzare i cittadini su questioni globali urgenti come l\u2019ambiente, l\u2019alimentazione e la salute. Sono state adottate nuove modalit\u00e0 e nuove espressioni riguardo a questa \u201cpratica\u201d: sono fiorite in molte parti del mondo iniziative legate alla cura del verde e alla trasformazione del cibo per contrastare nuove forme di povert\u00e0, disgregazione sociale, scarsit\u00e0 di cibo o mancanza di infrastrutture e spazi pubblici di aggregazione adeguati.\nRisorse economiche.\nL\u2019agricoltura urbana applica metodi di produzione intensivi, spesso utilizzando e riutilizzando risorse naturali e rifiuti urbani. Al giorno d\u2019oggi alcune citt\u00e0 hanno molti terreni liberi a causa dell\u2019espansione urbana e dei pignoramenti delle case; questo terreno potrebbe essere cos\u00ec utilizzato per affrontare l\u2019insicurezza ambientale. Un tema rilevante \u00e8 il continuo utilizzo di prodotti OGM che vanno a sostituire il consumo di quelli freschi: uno studio sulla citt\u00e0 di Cleveland ha mostrato che essa potrebbe tranquillamente utilizzare il 100% del suo bisogno di prodotti freschi, naturali.\nCosa succederebbe se venisse utilizzato lo spazio dei tetti delle varie metropoli o citt\u00e0?\nSe venissero utilizzati tutti gli spazi dei tetti di New York, essa sarebbe in grado di fornire circa il doppio dello spazio necessario per rifornire tutta la metropoli di raccolti di verdura fresca. Questo sottolinea l\u2019importanza della gestione dello spazio, la grande coltivazione di orti all\u2019interno delle citt\u00e0 ridurrebbe cos\u00ec anche la quantit\u00e0 di rifiuti alimentari.\nCi si dovrebbe per\u00f2 interrogare su come l\u2019agricoltura urbana in tutte le sue forme possa contribuire a garantire l\u2019autosufficienza alimentare, dinnanzi ad uno scenario futuro che prevede cambiamenti climatici, costi energetici sempre pi\u00f9 elevati, pressione demografica.\nPer l\u2019agricoltura urbana, produrre in modo autosufficiente, implicherebbe la capacit\u00e0 di riuscire a fornire una quantit\u00e0 di alimenti base per soddisfare il fabbisogno di quartieri, citt\u00e0 e regioni senza fare affidamento su risorse esterne. Questo processo comporterebbe quindi alla creazione di nuove occupazioni nel settore alimentare, all\u2019incremento di valore delle propriet\u00e0 e ad una ridotta dispersione economica.\nAmbiente.\nUna delle proposte dell\u2019agricoltura urbana \u00e8 la riqualificazione delle periferie, il miglioramento della qualit\u00e0 paesaggistica dei luoghi urbani e della vita sociale nella citt\u00e0. Per poter migliorare le relazioni tra paesaggio urbano e rurale \u00e8 necessario prima definire i fattori di conflitto territoriali cos\u00ec da porre le basi per la loro soluzione attraverso gli strumenti normativi.\nIl disagio e le conflittualit\u00e0 sociali presenti nelle nostre citt\u00e0 hanno in molteplici casi come teatro le aree verdi e gli altri spazi non costruiti presenti sul territorio urbano, percepiti spesso da un lato come luoghi non controllati e quindi conquistabili, dall\u2019altro lato, di conseguenza, come luoghi trascurati e quindi non sicuri, infrequentabili. Vi \u00e8 la necessit\u00e0 di ricercare le potenzialit\u00e0 di queste aree, ideare un progetto in grado di valorizzarle.\nPer\u00f2 vi \u00e8 il rischio di possibili effetti ambientali per l\u2019ecosistema urbano: si parla di agenti inquinanti causati dal traffico e da impianti industriali in grado di sprigionare sostanze chimiche (tra cui metalli presenti nell\u2019aria, nell\u2019acqua e nel suolo). Immaginiamo quali impatti sulla salute potrebbero derivare dal coltivare su aree industriali dismesse e riconvertite. Questi effetti dovranno essere presi in considerazione in studi futuri.\nFood Security.\nIl termine \"food security\" ha iniziato a diffondersi negli anni '60 e '70 nel '900, inteso come approvvigionamento, capacit\u00e0 di offerta e continuit\u00e0 di accesso alle fonti alimentari.\nLa creazione di fattorie urbane darebbe l\u2019opportunit\u00e0 ad alcuni individui, specialmente a quelli che vivono in citt\u00e0, di essere attivamente coinvolti nella cittadinanza ecologica. Per gestire una futura fattoria le decisioni dovranno essere prese a livello di gruppo: la comunit\u00e0 urbana insegner\u00e0 quindi agli individui, le competenze necessarie per partecipare ad una vita democratica.\nUn problema ricorrente che riscontreremo in futuro sar\u00e0 il sovraffollamento nel nostro pianeta; l\u2019enorme afflusso della popolazione mondiale nelle aree urbane aumenter\u00e0 il bisogno di cibo fresco e sicuro. La \u201cCFSC\u201d (Community Food Security Coalition) definisce la sicurezza alimentare come: tutte le persone in una comunit\u00e0 che hanno accesso a cibo fresco e adeguato proveniente da fonti locali. Vi sono aree in forte crisi per quanto riguarda la sicurezza alimentare, esse hanno scelte ben limitate, spesso si affidano a fast food o a fonti alimentari da discount ricche di calorie e povere di nutrienti. Questo nel lungo periodo pu\u00f2 portare a tassi elevati di malattie legate alla dieta come il diabete.\nBenefici.\nGli studi suggeriscono che, in generale, la diffusione dell\u2019agricoltura urbana porti a un maggior consumo di cibi sani come frutta e verdura di stagione, comportamento legato alla riduzione del rischio di malattie cardiovascolari e cancro, oltre che a un aumento dell\u2019attivit\u00e0 fisica\nI prodotti dell\u2019agricoltura urbana sono percepiti come pi\u00f9 gustosi, i consumi di frutta e verdura sono in media 1,4 volte maggiori, e aumenta di 3,5 volte la probabilit\u00e0 di assumere le 5 porzioni quotidiane raccomandate. L\u2019aumentata assunzione di micronutrienti tramite vegetali freschi impatta direttamente la qualit\u00e0 della dieta, mentre il risparmio (grazie anche alla riduzione dei costi di trasporto e della manodopera) permette in maniera indiretta l\u2019acquisto di prodotti di pi\u00f9 alta qualit\u00e0.\nLa crisi pandemica del 2020 ha contribuito a mettere in luce la fragilit\u00e0 delle grandi citt\u00e0 e la difficolt\u00e0 a reagire a eventi inaspettati: l\u2019agricoltura urbana ha dimostrato resilienza autarchica alle difficolt\u00e0 delle catene di distribuzione alimentare. Lo sviluppo di questo trend si inserisce inoltre perfettamente all\u2019interno delle abitudini della vita moderna, sopperendo alle carenze urbane con i suoi molteplici benefici.\nIl modello dell\u2019agricoltura urbana si dimostra di per s\u00e9 scalabile, oltre che sostenibile: lo sviluppo prevalentemente verticale permette una produzione per metro quadro superiore all\u2019agricoltura tradizionale. Inoltre alcune analisi sembrano dimostrare la riduzione di emissioni di gas.\nL\u2019aspetto economico non \u00e8 trascurabile, in quanto gli studi dimostrano la diretta correlazione tra la qualit\u00e0 della dieta e le fasce di reddito della popolazione. Inoltre la diffusione di una cultura alimentare sana porta con s\u00e9 enormi conseguenze sul lato sanitario\nAlcuni studi suggeriscono l'efficacia dell'agricoltura urbana come strumento efficace per il contrasto al cambiamento climatico. La produzione a km zero permetterebbe di ridurre drasticamente le emissioni di CO2 e altri inquinanti, migliorando la qualit\u00e0 dell\u2019aria, dell\u2019acqua e del suolo.\nRischi e svantaggi.\nLa contaminazione del suolo coltivato \u00e8 tra le principali preoccupazioni per quanto riguarda la qualit\u00e0 del prodotto alimentare e degli effetti sull\u2019uomo, anche se l\u2019assorbimento (in particolare del piombo) da parte delle piante sembra essere limitato.\nSi teme l\u2019utilizzo eccessivo di pesticidi e fertilizzanti, in particolare di cui non si conoscono effetti a lungo termine, oltre alle possibili mutazioni subite dai parassiti e dalle piante stesse in risposta all\u2019ecosistema urbano.\nLe statistiche mostrano che il 40% dei progetti di agricoltura urbana viene abbandonato entro i primi 5 anni dalla creazione, principalmente a causa di mancanza di fondi o coinvolgimento comunitario.\nFinch\u00e9 il settore rimarr\u00e0 informale, la supervisione tecnica continuer\u00e0 ad essere scarsa; la catena di distribuzione non \u00e8 ancora ben organizzata e i membri non sono professionisti. Altre possibili limitazioni sono la crescente competizione per l\u2019utilizzo di terreni e delle risorse idriche, oltre all\u2019utilizzo indiscriminato di acqua chimicamente trattata per l\u2019irrigazione. La sostenibilit\u00e0 a lungo termine dell\u2019agricoltura urbana dipende fondamentalmente dalla sua futura integrazione nel processo di gestione delle risorse e della conservazione ambientale."}
{"id": "3307041", "revid": "367445", "url": "https://it.wikipedia.org/wiki?curid=3307041", "title": "Year books", "text": ""}
{"id": "3307042", "revid": "2043648", "url": "https://it.wikipedia.org/wiki?curid=3307042", "title": "Bud\u0103i (Telene\u0219ti)", "text": "Bud\u0103i \u00e8 un comune della Moldavia situato nel distretto di Telene\u0219ti di 2.042 abitanti al censimento del 2004."}
{"id": "3307043", "revid": "110157", "url": "https://it.wikipedia.org/wiki?curid=3307043", "title": "Chi\u0219telni\u021ba", "text": "Chi\u0219telni\u021ba \u00e8 un comune della Moldavia situato nel distretto di Telene\u0219ti di 3.394 abitanti al censimento del 2004."}
{"id": "3307044", "revid": "1693791", "url": "https://it.wikipedia.org/wiki?curid=3307044", "title": "Nihon Ken Hozonkai", "text": "Il , Comunemente abbreviato in Nippo, \u00e8 un conservatore dei registri per le sei specie di razze canine giapponesi: gli Akita Inu, Kai Ken, Shikoku, Kishu, Hokkaido-inu, e lo Shiba Inu.\nL'organizzazione \u00e8 stata fondata nel 1928 dal dr Hiroyo Saito, che fu anche il primo presidente, e fu ufficialmente nominata con l'attuale titolo nel 1932. Con il supporto di Nippo, l'Akita Inu \u00e8 stato designato monumento naturale nel 1931, e lo Shiba Inu nel 1936. La Nippo \u00e8 stata ufficialmente riconosciuta dal governo giapponese nel 1937. La prima esposizione nazionale della Nippo si \u00e8 tenuta a Tokyo il 6 novembre 1932.\nNel 1988 il gruppo ha festeggiato il sessantesimo anniversario, e nel 1992 ha registrato l'iscrizione di circa 16.000 membri e la registrazione annuale di 60.000 cani. Attualmente gestisce un'esposizione nazionale in autunno e vari esposizioni regionali ogni autunno e primavera."}
{"id": "3307045", "revid": "47767", "url": "https://it.wikipedia.org/wiki?curid=3307045", "title": "Derek", "text": "Origine e diffusione.\nDeriva da una forma in lingua basso-tedesca del nome Teodorico, che ha origine dalle parole germaniche \"\u00feeud\" e \"ric\" e significa \"sovrano della gente\".\nFu portato in Inghilterra dai Paesi Bassi durante il XV secolo.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "3307046", "revid": "767487", "url": "https://it.wikipedia.org/wiki?curid=3307046", "title": "Ciulucani", "text": "Ciulucani \u00e8 un comune della Moldavia situato nel distretto di Telene\u0219ti di 1.382 abitanti al censimento del 2004."}
{"id": "3307047", "revid": "1272592", "url": "https://it.wikipedia.org/wiki?curid=3307047", "title": "Cardiopatia reumatica", "text": " \nLa cardiopatia reumatica fa parte di un quadro generale di febbre reumatica, che \u00e8 una malattia infiammatoria acuta immunomediata e multiorgano che segue di alcune settimane un episodio di faringite da streptococco di gruppo A (Faringite streptococcica). Nei paesi occidentali la febbre reumatica ha subito una forte diminuzione dell'incidenza negli ultimi quarant'anni grazie al miglioramento delle condizioni socioeconomiche, alla maggiore precocit\u00e0 della diagnosi e quindi del trattamento delle faringiti; nei paesi in via di sviluppo, tuttavia, la febbre reumatica continua ad essere un problema sanitario importante.\nMorfologia.\nLa cardiopatia reumatica \u00e8 caratterizzata dall'organizzazione del processo infiammatorio acuto che porta a fibrosi, in particolare i lembi valvolari diventano ispessiti e retratti deformandosi permanentemente. Le lesioni microscopiche pi\u00f9 caratteristiche a livello cardiaco sono i \"corpi di Aschoff\", focolai di collagene eosinofilo circondato da linfociti (principalmente T), occasionalmente si riscontrano plasmacellule e macrofagi rigonfi, nuclei centrali polilobati e cromatina disposta \"a nastro ondulato\" detti \"cellule di Anitschkow\". Durante la fase acuta, l'infiammazione diffusa e i corpi di Aschoff si possono repertare a livello del pericardio, del miocardio e dell'endocardio, portando cos\u00ec alla denominazione di pancardite.\nPericardio.\nNel pericardio l'infiammazione si associa ad un essudato fibrinoso o sierofibrinoso, che porta ad una pericardite a \"pane e burro\" che in genere si risolve senza sequele; \nEndocardio e Miocardio.\nLe lesioni macroscopiche sono tipiche della forma cronica e sono classicamente a carico delle valvole. Nella valvola mitrale, che \u00e8 sempre coinvolta (nel 70% dei casi da sola) le cui modificazioni principali, nella fase acuta, sono lembi edematosi e la formazione di verruche sui bordi valvolari disposte \"a rosario\", che esitano, nella fase cronica, nell'ispessimento dei lembi, la fusione delle commissure, l'accorciamento e la fusione delle corde tendinee (infatti la febbre reumatica \u00e8 responsabile del 99% dei casi di stenosi mitralica). Nei casi pi\u00f9 gravi vi pu\u00f2 essere un interessamento anche della valvola aortica. A livello microscopico anche nel miocardio troviamo necrosi fibrinoide e i corpi di Aschoff si ritrovano nel tessuto connettivo, in genere in sede perivasale. Possiamo trovare, inoltre, ispessimenti irregolari dell'endocardio noti come \"placche di MacCallum.\"\nPatogenesi.\nSi ritiene che la febbre reumatica acuta sia una reazione da ipersensibilit\u00e0 indotta dagli streptococchi di tipo A, ma l'esatto meccanismo patogenetico rimane sconosciuto nonostante i molti anni di ricerca.\nCaratteristiche Cliniche.\nLa febbre reumatica \u00e8 caratterizzata da:\nBibliografia.\nA. S. Fauci, E. Braunwald, D. L. Kasper, S. L. Hauser, J. L. Jameson, J. Loscalzo, \"Harrison, Principi di Medicina Interna\", ISBN 9788838624629"}
{"id": "3307048", "revid": "22475", "url": "https://it.wikipedia.org/wiki?curid=3307048", "title": "Epistolario (Ambrogio)", "text": "L'Epistolario (in latino \"Epistulae\") di Ambrogio di Milano, dottore della Chiesa, consiste nella raccolta della corrispondenza del vescovo meneghino, per un totale di 91 lettere, 77 delle quali sono raccolte in 10 libri.\nDescrizione.\nLe \"epistulae\", che sembrano imitare la disposizione dell'epistolario di Plinio il Giovane, trattano di questioni pastorali e di carattere esegetico ed offrono testimonianze primarie sul contesto storico e culturale del mondo romano del IV secolo.\nTra tutte le lettere, emergono l'\"Epistula\" 21, il \"Sermo contra Auxentium de basilicis tradendis\", le \"Epistulae\" 17-18, che contengono il dibattito con Quinto Aurelio Simmaco sul ripristino nell'aula del Senato dell'altare della Vittoria e l'\"Epistula\" a Teodosio dopo l'eccidio di Tessalonica."}
{"id": "3307050", "revid": "974994", "url": "https://it.wikipedia.org/wiki?curid=3307050", "title": "Tour of the Hemispheres", "text": "Tour of the Hemispheres \u00e8 il sesto tour ufficiale della band canadese Rush.\nStoria.\nLungo ed impegnativo tour promozionale per l'album \"Hemispheres\", composto da ben 135 date pi\u00f9 4 annullate, che si sviluppa ancora una volta tra Canada, Stati Uniti d'America ed Europa, con lo spettacolo conclusivo del tour tenuto al Pinkpop Festival, dove i Rush eseguono solo 10 brani.\nI Rush si esibiscono esclusivamente come attrazione principale, in spazi pi\u00f9 grandi rispetto al passato. Di volta in volta ad aprire gli show vi sono gruppi quali i Max Webster, gli Ambrosia gli April Wine, i Golden Earring, The Good Rats, gli Head East, i Molly Hatchet, Pat Travers, gli Starz, i Saxon, i Wild Horses, gli UFO, gli Streetheart.\nIl tour si rivela essere ancora una volta un successo, tanto che, una volta terminato, la situazione finanziaria della band e del management risulta essere florida e sicura. Si stima che il tour coinvolga complessivamente un numero di spettatori superiore agli 800.000.\nDurata approssimativa dello show: 100/110 minuti.\nAnche per questo tour \u00e8 stato reso disponibile il \"Tourbook\", opuscolo contenente foto ed informazioni riguardanti la storia della band (curata da Geoff Barton), lo staff impegnato nella organizzazione del tour (a cura di Neil Peart), la discografia completa e brevi schede sui singoli componenti del gruppo.\nScaletta.\nDurante tutta la durata del tour i Rush propongono la stessa scaletta. Nelle sole date in Europa continentale i brani \"Something for Nothing\" e \"Cygnus X-1\" vengono soppressi, mentre nelle date del Regno Unito viene omessa \"Circumstances\".\nDate.\nCalendario completo del tour\nDocumentazione.\nRiguardo al \"Tour of the Hemispheres\" sono reperibili le seguenti testimonianze audio, audiovisive e cartacee:"}
{"id": "3307051", "revid": "92723", "url": "https://it.wikipedia.org/wiki?curid=3307051", "title": "Diocesi di Abbir Germaniciana", "text": "La diocesi di Abbir Germaniciana (in latino: \"Dioecesis Abbiritana Germanicianorum\") \u00e8 una sede soppressa e sede titolare della Chiesa cattolica.\nStoria.\nAbbir Germaniciana \u00e8 un'antica citt\u00e0 romana che sorgeva nella provincia romana dell'Africa Proconsolare, nella regione corrispondente inizialmente al territorio adiacente a Cartagine che si estese successivamente, a spese del regno di Numidia, lungo le coste del Maghreb, comprendendo i territori occupati oggi dalla Tunisia a esclusione della sua parte desertica. Il sito archeologico non \u00e8 ancora stato identificato. La diocesi era suffraganea dell'arcidiocesi di Cartagine.\nSi conosce l'esistenza, verso la met\u00e0 del III secolo, del vescovo Successus, a cui san Cipriano scrive per rafforzarne la fede; prese parte al concilio di Cartagine convocato da san Cipriano per discutere la questione dei \"lapsi\". Secondo la tradizione Successus sarebbe morto martire nel 259 e nel martirologio geronimiano \u00e8 ricordato alla data del 19 gennaio. Morcelli attribuisce a questa sede altri due vescovi: Annibonio, che partecip\u00f2, per parte cattolica, alla conferenza di Cartagine del 411, che vide riuniti assieme i vescovi cattolici e donatisti dell'Africa; e Candido, che assistette al concilio di Cartagine del 419.\nGli studi di Mesnage e di Audollent attribuiscono a questa sede altri due vescovi, che Morcelli colloca invece nella sede di Abbir Maggiore: Felice, che fu tra i prelati cattolici convocati a Cartagine dal re vandalo Unerico nel 484; e Adeodato, che partecip\u00f2 al concilio antimonotelita di Cartagine del 646.\nDal 1933 Abbir Germaniciana \u00e8 annoverata tra le sedi vescovili titolari della Chiesa cattolica; dal 16 aprile 2019 il vescovo titolare \u00e8 Gerhard Schneider, vescovo ausiliare di Rottenburg-Stoccarda."}
{"id": "3307052", "revid": "110157", "url": "https://it.wikipedia.org/wiki?curid=3307052", "title": "C\u00ee\u0219la (Telene\u0219ti)", "text": "C\u00ee\u0219la \u00e8 un comune della Moldavia situato nel distretto di Telene\u0219ti di 845 abitanti al censimento del 2004."}
{"id": "3307053", "revid": "37823304", "url": "https://it.wikipedia.org/wiki?curid=3307053", "title": "Biondo Flavio", "text": ""}
{"id": "3307054", "revid": "767487", "url": "https://it.wikipedia.org/wiki?curid=3307054", "title": "Codrul Nou", "text": "Codrul Nou \u00e8 un comune della Moldavia situato nel distretto di Telene\u0219ti di 698 abitanti al censimento del 2004."}
{"id": "3307056", "revid": "110157", "url": "https://it.wikipedia.org/wiki?curid=3307056", "title": "Coropceni", "text": "Coropceni \u00e8 un comune della Moldavia situato nel distretto di Telene\u0219ti di 14.400 abitanti al censimento del 2017."}
{"id": "3307057", "revid": "767487", "url": "https://it.wikipedia.org/wiki?curid=3307057", "title": "Cr\u0103sn\u0103\u0219eni", "text": "Cr\u0103sn\u0103\u0219eni \u00e8 un comune della Moldavia situato nel distretto di Telene\u0219ti di 1.298 abitanti al censimento del 2004."}
{"id": "3307059", "revid": "767487", "url": "https://it.wikipedia.org/wiki?curid=3307059", "title": "Hiri\u0219eni", "text": "Hiri\u0219eni \u00e8 un comune della Moldavia situato nel distretto di Telene\u0219ti di 1.768 abitanti al censimento del 2004."}
{"id": "3307060", "revid": "767487", "url": "https://it.wikipedia.org/wiki?curid=3307060", "title": "Ine\u0219ti", "text": "Ine\u0219ti \u00e8 un comune della Moldavia situato nel distretto di Telene\u0219ti di 2.432 abitanti al censimento del 2004."}
{"id": "3307066", "revid": "486946", "url": "https://it.wikipedia.org/wiki?curid=3307066", "title": "Puma yaguarondi", "text": ""}
{"id": "3307068", "revid": "1005847", "url": "https://it.wikipedia.org/wiki?curid=3307068", "title": "Pasquali (cognome)", "text": "Pasquali \u00e8 un cognome di lingua italiana.\nVarianti.\nDe Pasquali, Di Pasquali, Pasquale, De Pasquale, Di Pasquale, Dipasquale, Pasqual, De Pasqual, Pasqualis, De Pasqualis, Pascale, Pascal, De Pascal, Pascali, De Pascali, Pascalis, De Pascalis.\nAlterati e derivati.\nPasqualini, Pasqualino, Pasqualin, De Pasqualin, Pasqualon, Pasqualotto, Pasqualetti, Pasqualetto, Pasqualet, Pasqualigo, Pasqualacci, Pascalino, Pasquarelli, Pasquato, Pasquati, Pasqualato.\nCorrispondenti in altre lingue.\nNumerosi i corrispondenti in altre lingue. Nelle forme cognominali \"Pascal\" e \"Pascual\" \u00e8 un cognome diffuso rispettivamente in Francia e Spagna, \"Pasqual\" \u00e8 la variante tipicamente catalana, \"Pascoal\", pi\u00f9 raro dei precedenti, \u00e8 la forma portoghese diffusa anche in Portogallo e Brasile, \"Paschalis\" \u00e8 il corrispondente diffuso in Grecia, mentre \"Pasco\" e \"Pascoe\" sono le varianti corniche diffuse nei paesi di lingua inglese, in particolare nel Regno Unito e negli Stati Uniti d'America.\nOrigine e diffusione.\nIl cognome Pasquali, comprese le sue numerose varianti e i suoi alterati, \u00e8 un patronimico che deriva dal nome personale Pasquale, a sua volta generato dal nome latino di tarda et\u00e0 cristiana \"Paschalis\", successivamente volgarizzato in \"Paschale\", e poi diventato \"Pasqualis\". Il nome di persona Pasquale (la forma antica \u00e8 Pascale), diffuso storicamente in tutta Italia, deriva etimologicamente da \"Pascha\", o Pasqua, dall'ebraico \"pesach-p\u00e9sah-pesakh\", aramaico \"pascha\", con il significato di \"relativo alla Pasqua\". Come nome personale veniva tradizionalmente dato ai bambini nati il giorno di Pasqua, o nel periodo pasquale. A partire dall'XI secolo ha generato il cognome corrispondente, in senso patronimico.\nDiffusione.\nLa forma base Pasquali \u00e8 panitaliana, seppur maggiormente diffusa nel centro-nord Italia con punte massime in Emilia-Romagna, Lombardia, Lazio, Veneto, con ceppi significativi anche in Toscana, Marche e in Piemonte. Il cognome Pasquale, anch'esso panitaliano, \u00e8 diffuso su tutto il territorio nazionale con i ceppi pi\u00f9 grandi, autonomi e indipendenti, in Piemonte, Molise, Puglia, Veneto, Campania e Lombardia. Tra le altre varianti, troviamo il cognome De Pasquali molto raro, il cognome De Pasquale accentrato nell'Italia meridionale, il cognome Di Pasquale diffuso in tutta Italia seppur maggiormente accentrato nel centro-sud, con punte massime in Abruzzo, Sicilia e Lazio, il cognome Di Pasquali diffuso in Piemonte, Lombardia, Lazio e Sicilia, il cognome Dipasquale diffuso in Sicilia e Puglia, il cognome Pasqualis tipico del triestino, il cognome De Pasqualis, molto raro, diffuso nel Lazio e nelle Marche, il cognome Pasqual tipicamente veneto con ceppi anche in Lombardia e Piemonte, il cognome De Pasqual anch'esso tipicamente veneto dell'area bellunese, il cognome Pascale, panitaliano, pi\u00f9 vicino alla forma antica Paschalis, seppur maggiormente diffuso in Campania con ceppi autoctoni anche in Piemonte, il cognome Pascal, tipico del Piemonte e della Val D'Aosta, il cognome De Pascal, raro e presente in Friuli, il cognome Pascali, accentrato in Puglia, cos\u00ec come il cognome De Pascali. Infine, il cognome Pascalis ha un piccolo ceppo in Sardegna, e il cognome De Pascalis con un grande ceppo in Puglia.\nTra gli alterati, sono tipicamente veneti i cognomi Pasqualin, De Pasqualin, Pasqualon, Pasqualotto, Pasqualetto, Pasquati, Pasquato, Pasqualato e Pasqualigo. Mentre il cognome Pasqualetti \u00e8 tipicamente toscano, il cognome Pasqualucci \u00e8 tipicamente laziale, il cognome Pasqualini \u00e8 maggiormente diffuso nelle Marche, nel Veneto, nel Lazio, in Lombardia e in Emilia-Romagna.\nToponimi.\nNumerosi toponimi richiamano il cognome Pasquali, in particolare nell'Italia del nord. In alcuni casi, il cognome pu\u00f2 essere di origine toponomastica. O viceversa, il toponimo pu\u00f2 derivare dal cognome.\nAraldica.\nUna famiglia di cognome Pasquali di Firenze appartenne alla nobilt\u00e0 fiorentina, e una omonima di Bologna a quella cittadina di Bologna. Una famiglia di cognome Pasquali di Siena appartenne alla nobilt\u00e0 senese, una famiglia di cognome Pascalis di Torino appartenne alla nobilt\u00e0 supalbina con il titolo di conti di Vallanzengo, una famiglia di cognome Pasqualigo appartenne alla nobilt\u00e0 Repubblica di Venezia, ammessa al Maggior Consiglio dopo la Prima Crociata; una famiglia di cognome Pasquale di origine spagnola appartenne alla nobilt\u00e0 di Palermo e di Messina, mentre una famiglia di cognome Pasqualino di origine veneziana appartenne alla nobilt\u00e0 di Bari e a quella della Sicilia, una famiglia di cognome Pasquale (e Pascale o Pascali) di Cuneo appartenne alla nobilt\u00e0 piemontese con i titoli di conti di Ilonza, baroni di Nucetto, una famiglia di cognome Pascale di Napoli originaria di Barcellona appartenne alla nobilt\u00e0 del Regno delle Due Sicilie, una famiglia di cognome Pascal di Morgex in Val d'Aosta appartenne al patriziato subalpino con i titoli di signori di Fornet e consignori di Avise e Valgrisanche e dette vita a un ramo della famiglia di cognome Paschal o Pascal de la Ruine."}
{"id": "3307069", "revid": "767487", "url": "https://it.wikipedia.org/wiki?curid=3307069", "title": "Leu\u0219eni (Telene\u0219ti)", "text": "Leu\u0219eni \u00e8 un comune della Moldavia situato nel distretto di Telene\u0219ti di 1.954 abitanti al censimento del 2004."}
{"id": "3307071", "revid": "92723", "url": "https://it.wikipedia.org/wiki?curid=3307071", "title": "Diocesi di Abbir Maggiore", "text": "La diocesi di Abbir Maggiore (in latino: \" Dioecesis Abbiritana\") \u00e8 una sede soppressa e sede titolare della Chiesa cattolica.\nStoria.\nAbbir Maggiore, nota nelle fonti romane anche come Abbir Cellense, era un'antica citt\u00e0 romana che sorgeva nella provincia romana dell'Africa Proconsolare, nell'attuale Tunisia. Il sito \u00e8 identificato con Henchir-en-Naam. La diocesi era suffraganea dell'arcidiocesi di Cartagine.\nSono tre i vescovi che Morcelli attribuisce a questa diocesi: un vescovo Felice partecip\u00f2, per parte cattolica, alla conferenza di Cartagine del 411, che vide riuniti assieme i vescovi cattolici e donatisti dell'Africa; un altro vescovo Felice fu tra i prelati cattolici convocati a Cartagine dal re vandalo Unerico nel 484; Adeodato infine partecip\u00f2 al concilio antimonotelita di Cartagine del 646. Felice II e Adeodato, secondo Mesnage e Audollent, apparterrebbero invece alla diocesi di Abbir Germaniciana; inoltre Audollent attribuisce a questa antica diocesi anche il vescovo \"Cyprianus Cellensis\", che Morcelli, Mesnage e Ferron tuttavia assegnano alla sede di Celle di Proconsolare.\nDal XX secolo Abbir Maggiore \u00e8 annoverata tra le sedi vescovili titolari della Chiesa cattolica; dal 6 gennaio 2020 il vescovo titolare \u00e8 Michael Andrew Gielen, vescovo ausiliare di Auckland."}
{"id": "3307073", "revid": "1318658", "url": "https://it.wikipedia.org/wiki?curid=3307073", "title": "Michel Marcel Navratil", "text": "Biografia.\nNacque a Nizza il 12 giugno 1908, figlio di Michel Navratil sr. (un sarto slovacco emigrato in Francia) e Marcelle Caretto (italo-francese sposatasi a Londra). Il matrimonio dei genitori fu molto turbato e nei primi mesi del 1912 si separarono. Marcelle ottenne la custodia piena dei due figli e permise loro di rimanere con il padre durante il fine settimana di Pasqua di quell'anno, ma quando and\u00f2 a riprenderli si accorse che non c'erano pi\u00f9. Michel sr. aveva deciso di emigrare negli Stati Uniti e di portare i suoi figli con s\u00e9. Dopo un breve soggiorno a Monte Carlo, i tre giunsero in Inghilterra dove salirono a bordo del Titanic.\nMichel, suo fratello e suo padre salirono a bordo del \"Titanic\" a Southampton, Inghilterra, il 10 aprile 1912, come passeggeri di seconda classe. Per il viaggio, Navratil sr. assunse lo pseudonimo di \"Louis M. Hoffman\", e i ragazzi gli pseudonimi di \"Loto\" e \"Louis\". A bordo della nave, Navratil sr. port\u00f2 i passeggeri a credere che egli fosse vedovo, lasciando i suoi figli fuori dalla vista di tutti, fatta eccezione di una donna francese, Bertha Lehmann, che li vide per qualche ora mentre giocava a carte.\nDopo che il \"Titanic\" entr\u00f2 in collisione con un iceberg, alle 23:40 del 14 aprile 1912, Navratil sr. pose Michel e suo fratello nell'ultima scialuppa di salvataggio a disposizione. Michel, che allora aveva quasi quattro anni, afferm\u00f2 pi\u00f9 volte di ricordare che suo padre gli disse: \"\"Figlio mio, quando tua madre verr\u00e0 da te dille che l'ho amata teneramente e dille che l'avrei aspettata, perch\u00e9 noi potessimo vivere tutti insieme felici, nella pace e nella libert\u00e0 del Nuovo Mondo\". Navratil sr. mor\u00ec durante il naufragio e il suo corpo venne recuperato dalla nave di soccorso, la \"Mackay-Bennett\". Nella tasca dell'uomo venne ritrovata una pistola. Dato il cognome ebreo, assunto durante il viaggio, Navratil sr. venne sepolto nel Baron de Hirsch Cemetery, un cimitero ebraico, nella Nuova Scozia.\nMichel ed il fratello vennero soccorsi dalla \"Carpathia\" e furono dati loro dei biscotti dal passeggero di prima classe Hugh Woolner. I due bambini allora non parlavano inglese e, non potendo essere identificati, furono denominati gli \"Orfani del Titanic\"\". Una donna della prima classe, la francese Margaret Hays, si prese cura dei due bambini e li port\u00f2 a casa di sua madre finch\u00e9 i due non furono raggiunti dalla loro madre, che li rintracci\u00f2 seguendo degli articoli di giornale che riportavano le loro foto. Marcelle salp\u00f2 per New York e si riun\u00ec con i suoi figli il 16 maggio 1912; qui riprese i suoi figli e ritornarono in Francia a bordo della RMS \"Oceanic\".\nMichel frequent\u00f2 l'universit\u00e0 e nel 1933 spos\u00f2 una compagna di studi. Divenne professore di filosofia. Nel corso della sua vita, Michel sostenne che la perdita del padre lo aveva fortemente influenzato.\nNel 1987, Michel si rec\u00f2 a Wilmington, Delaware, per celebrare il 75\u00ba anniversario del naufragio. Fu la sua prima visita ufficiale negli Stati Uniti, dopo il 1912. L'anno seguente, egli s'iscrisse, con dieci compagni sopravvissuti, ad un convegno sulla storia del Titanic, a Boston, Massachusetts. Nel 1996, Michel partecip\u00f2 con altri superstiti, Eleanor Shuman ed Edith Haisman, ad una crociera sul luogo del naufragio, che culminava con l'assistere al tentativo di portare in superficie una grande porzione di scafo della nave. Prima del suo ritorno in Francia, Michel si rec\u00f2 in Nuova Scozia per vedere la tomba di suo padre per la prima volta.\nMichel ha vissuto il resto della sua vita a Montpellier. Mor\u00ec nelle vicinanze il 30 gennaio 2001 a Saint-Cl\u00e9ment-de-Rivi\u00e8re all'et\u00e0 di 92 anni."}
{"id": "3307084", "revid": "116239890", "url": "https://it.wikipedia.org/wiki?curid=3307084", "title": "Trozzella", "text": "La trozzella \u00e8 una forma vascolare caratteristica della civilt\u00e0 messapica: ha un corpo ovoidale pi\u00f9 o meno rastremato al piede, con alte anse nastriformi che terminano con quattro rotelline, due in alto e due all'attacco col ventre. Solitamente prodotta nella tipica argilla chiara locale, veniva spesso decorata con pittura bruno-rossastra o rosso-nerastra. \nLa parola trozzella \u00e8 la forma italianizzata della voce dialettale salentina \"tr\u00f2zzula\" (dal latino \"trochlea\" = carrucola), che significa rotella. Probabilmente si tratta della trasposizione in ceramica dell'anfora in metallo (bronzo) munita di un sistema di corde e rotelle (carrucola) utilizzata per l'emungimento di acque sorgive (da falde) o di acque di raccolta (da cisterne). Il suo valore simbolico pu\u00f2 essere inteso pienamente in considerazione delle condizioni climatiche e idrogeologiche della \"sitibunda Apulia\". \nSi tratta comunque di un vaso a destinazione essenzialmente funeraria, riservato forse solo a determinate donne di alto rango o ruolo sociale. \nLa trozzella compare in Messapia intorno al VI secolo a.C.: inizialmente \u00e8 decorata con pittura monocroma in stile geometrico, prima pi\u00f9 rigido (meandri, scacchiere, zig-zag) e poi meno (cerchi, rosette, stelle e volute); successivamente intervengono elementi vegetali (rami di edera, fronde di olivo); la decorazione figurata talvolta si arricchisce di rare rappresentazioni umane e animali (galli, grifi); con l'avvento dell'ellenismo sulle trozzelle compaiono anche decorazioni timidamente policrome ispirate alla ceramica di Gnathia. \nLa trozzella messapica ha ispirato la produzione di anfore simili nelle aree limitrofe abitate dai Peuceti e dai Lucani. "}
{"id": "3307095", "revid": "125875471", "url": "https://it.wikipedia.org/wiki?curid=3307095", "title": "Il sognatore (Rio)", "text": "L'album.\nIl sognatore \u00e8 il terzo album della pop rock band Rio, uscito in Italia il 6 luglio 2010, anticipato dal singolo \"Pezzo di cielo\", uscito in radio il 18 giugno.\nNell'album \u00e8 presente la collaborazione di Fiorella Mannoia, che duetta con Fabio Mora ne \"Il gigante\", e Luciano Ligabue, autore del testo di \"Da qui\"."}
{"id": "3307096", "revid": "451413", "url": "https://it.wikipedia.org/wiki?curid=3307096", "title": "Franzoni (famiglia)", "text": ""}
{"id": "3307103", "revid": "322321", "url": "https://it.wikipedia.org/wiki?curid=3307103", "title": "Diocesi di Abidda", "text": "La diocesi di Abidda (in latino: \" Dioecesis Abiddensis\") \u00e8 una sede soppressa e sede titolare della Chiesa cattolica.\nStoria.\nAbidda era un'antica citt\u00e0 romana che sorgeva nella provincia romana di Bizacena, nell'attuale Tunisia. Il sito \u00e8 identificato con le rovine di Ksour-Abbeda.\nNon \u00e8 unanime tra gli studiosi l'attribuzione dei vescovi alla diocesi di Abidda. Una sede \"Abiddensis\" \u00e8 attestata alla conferenza di Cartagine del 411, che vide riuniti assieme i vescovi cattolici e donatisti dell'Africa; secondo Mesnage partecip\u00f2 a questa conferenza, per parte cattolica, il vescovo Onorato. Auguste Audollent invece attribuisce questo vescovo alla diocesi di Avitta Bibba. Entrambi questi storici riferiscono ad Avitta Bibba anche il vescovo Tertullo, che partecip\u00f2 al concilio di Cabarsussi, tenuto nel 393 dai massimianisti, setta dissidente dei donatisti; tuttavia questo vescovo \u00e8 attribuito da Morcelli alla sede di Abidda.\nDal 1933 Abidda \u00e8 annoverata tra le sedi vescovili titolari della Chiesa cattolica; dal 4 novembre 2008 il vescovo titolare \u00e8 Carlos Su\u00e1rez C\u00e1zares, gi\u00e0 vescovo ausiliare di Morelia."}
{"id": "3307106", "revid": "292162", "url": "https://it.wikipedia.org/wiki?curid=3307106", "title": "Epistolario di Ambrogio", "text": ""}
{"id": "3307109", "revid": "1305772", "url": "https://it.wikipedia.org/wiki?curid=3307109", "title": "Scuola popolare di musica donna Olimpia", "text": "La Scuola popolare di musica Donna Olimpia \u00e8 operante a Roma, dal 1976 all'interno del Comitato di quartiere Donna Olimpia e autonomamente dal 1980.\nLa storia della scuola.\nLa Scuola popolare di musica Donna Olimpia nasce a Roma nel gennaio 1976 dall'incontro di alcuni giovani musicisti e studenti di musica con gli operatori del Centro di Quartiere Donna Olimpia, all'interno del complesso delle case popolari chiamato I grattacieli e descritto da Pier Paolo Pasolini in \"Ragazzi di vita\". \nDopo un periodo di gestione interna al Centro di Quartiere come Circolo Arci, la Scuola viene legalmente costituita il 23 gennaio 1980.\n\u00c8 stata frequentata da circa 35.000 allievi e sono state centinaia le collaborazioni professionali con artisti ed insegnanti provenienti da tutto il mondo; nei teatri e nelle chiese, nelle biblioteche e nelle scuole di ogni ordine e grado, nelle strade, nei centri sociali, nelle carceri, ovunque ha portato musica, cultura e informazione. Insieme alle altre scuole di musica della citt\u00e0, con associazioni, cooperative ed istituzioni anche di altri paesi, la Scuola ha organizzato stage, seminari e concerti. \nLa Scuola \u00e8 socio fondatore del \"Coordinamento delle Scuole Popolari di Musica di Roma\", della rete nazionale \"Musica in Culla\" ed \u00e8 promotrice dell\"'O.S.I. - Orff-Schulwerk Italiano\"; \u00e8 riconosciuta dal Comune di Roma dal 1994 ed ha il patrocinio del Municipio Roma XVI; \u00e8 Ente accreditato alla formazione per il Ministero della Pubblica Istruzione e per il Comune di Roma \u2013 Dipartimento XI; svolge da quasi venti anni attivit\u00e0 di aggiornamento anche con il contributo del Ministero dei Beni Culturali ed ha realizzato corsi di formazione professionale con il contributo della Regione Lazio e del Fondo Sociale Europeo; \u00e8 gemellata con l'Istituto Magnificat di Gerusalemme.\nDal 2003 ha promosso e attivato i progetti Note di Pace con la collaborazione del Comune di Roma - Ufficio Relazioni Internazionali e numerose altre istituzioni musicali italiane, israeliane e palestinesi. con lo scopo di incentivare momenti di incontro e scambio tra ragazzi e musicisti israeliani, italiani e palestinesi e contribuire alla strutturazione dell'educazione musicale in Palestina condizione necessaria affinch\u00e9 il dialogo possa svilupparsi attraverso quel linguaggio che pi\u00f9 di ogni altro \u00e8 universale: la musica. \nHa ospitato i due seminari mondiali ECME (Early Childhood Music Education) e MISTEC (Music in Schools and Teachers education) dell'ISME - International Society for Music Education nel luglio 2008, anno in cui ha vinto il GIBSON International Awards for music education per i suoi progetti in Mediooriente.\nFilosofia del progetto.\nLa filosofia dell'intervento \u00e8 sintetizzata in queste righe: \" \"una societ\u00e0 in cui l'insegnamento della musica, la formazione, l'aggiornamento e la ricerca siano al centro della vita sociale. Un sistema di istruzione integrato che garantisca l'apprendimento pratico della musica per tutti, a partire dalla primissima infanzia. Un Paese nel quale la musica sia un canale di comunicazione universale, che riduca le distanze fra le persone, le differenti fasce di et\u00e0 e abilit\u00e0, le etnie, le religioni. Noi vogliamo essere una Scuola di Musica utile per tutto questo.\" \"\nLa Scuola ha dato vita insieme ad altre scuole di musica di Roma nel 1979 alla FADIM (Federazione associazioni democratiche di informazione musicale) si \u00e8 impegnata in campagne per la pace e contro la pena di morte, in corsi nel carcere romane di Rebibbia, ha promosso la nascita e fa parte del Forum nazionale per l'educazione Musicale, del Coordinamento per il Diritto alla Musica, ha organizzato petizioni popolari e iniziative per l'adeguamento della legislazione in campo educativo-musicale e ha fatto presentare disegni di legge in ambito locale ed emendamenti legislativi in ambito nazionale. \nNel 2000 ha dato vita al Coordinamento delle Scuole Popolari di Musica. \u00c8 stata citata per questo suo impegno in un disegno di legge al Senato nel 2006 ed ha partecipato dal 2007 al 2009, nella figura del vicepresidente al Comitato Nazionale per l'apprendimento pratico della Musica istituito dal Ministero dell'Istruzione.\nIl progetto e l'attivit\u00e0 didattica.\nLa Scuola ha uno staff organizzativo ed un progetto didattico basati su piani triennali.\nLa Scuola \u00e8 strutturata in tre dipartimenti: prima infanzia (0/3 anni), junior (4/13 anni), adulti (dai 14 anni in poi). I dipartimenti sono organizzati in dieci percorsi didattici colorati suddivisi a seconda delle et\u00e0 e delle competenze. Circa 50 gli insegnanti in organico all'interno della sede.\nLe attivit\u00e0 didattiche esterne alla sede sono strutturate in interventi continuativi negli asili nido (dal 1999) e nelle scuole d'infanzia e primarie della provincia di Roma (dal 1996), e in corsi nazionali di aggiornamento e formazione per insegnanti strutturati su diverse metodologie didattiche: Orff-Schulwerk (dal 1992 e diretto da Giovanni Piazza), Didattica Pianistica (dal 1996 e diretto da Walter Fischetti), Musica in Culla (dal 2002 e diretto da Paola Anselmi).\nTra gli insegnanti che hanno collaborato ai progetti didattici della Scuola vanno segnalati Beth Marie Bolton, Francois Delalande, Emilia Fadini, Michal Hefer, Piero Rattalino, Rodolfo Rossi, Ambrogio Sparagna, Oscar Valdambrini.\nFa parte del progetto didattico della Scuola la costituzione di organici stabili quali il Coro polifonico dal 1981, la Big Band diretta da Marco Tiso prima e Giovanni di Cosimo poi, l'Orchestra da Camera diretta da Marco Boido e progetti didattici quali l'esecuzione da organici di soli allievi del Flauto Magico di Mozart nel 1988 e nel 1991 e de L'Orfeo di Claudio Monteverdi nel 1992.\nFestival e concerti.\nLa Scuola ha promosso fin dalla sua nascita numerosi concerti e festival. Tra i pi\u00f9 importanti festival vanno segnalati \u201cBallando, Ballando...\u201d, \u201cFesta de' Noantri\u201d, \u201cFesta di San Giovanni\u201d, \u201cI Concerti di San Lorenzo\u201d, \u201cIntermundia\u201d, \u201cLe Traianee\u201d, \u201cMusiques Sans Frontiers\u201d, \u201cOstia Musica Festival\u201d, \u201cPassaggi Segreti\u201d, \u201cProve d'Orchestra\u201d, \u201cRicercare in Cinque Tempi\u201d, \u201cSogni di una Notte di Mezza Estate\u201d, \u201cStrabilia \u2013 Viaggio nel Mondo dello Spettacolo per Bambini e Ragazzi\u201d.\nTra i numerosi artisti che si sono esibiti Frank Gambale, piccola Orchestra Avion Travel, Nando Citarella, Moni Ovadia. Con alcuni organici la Scuola ha stretto un legame pi\u00f9 stretto: tra questi T\u00eates de Bois, il gruppo italo palestinese Handala e il trio chitarristico di Roma."}
{"id": "3307113", "revid": "31360", "url": "https://it.wikipedia.org/wiki?curid=3307113", "title": "Area di Brodmann 21", "text": ""}
{"id": "3307117", "revid": "729019", "url": "https://it.wikipedia.org/wiki?curid=3307117", "title": "Area 21 di Brodmann", "text": "L'area del cervello umano nota come area 21 di Brodmann, o BA21, forma parte della corteccia del lobo temporale nel cervello umano. La regione include la maggior parte della corteccia temporale laterale, una regione che si ritiene abbia un ruolo importante nel processamento dell'udito e del linguaggio. La funzione del linguaggio \u00e8 lateralizzata a sinistra nella maggior parte degli individui (prima di un eventuale neurochirurgia ablativa viene identificata con il test di Wada). La BA21 si trova al di sopra dell'area 20 di Brodmann e al di sotto della BA40 e della BA41.\nQuest'area \u00e8 nota anche come media area temporale 21. Si tratta di una suddivisione del lobo temporale definita dalla citoarchitettonica della corteccia cerebrale loco-regionale. Negli esseri umani corrisponde all'incirca al giro temporale medio. Confina rostralmente con l'area temporopolare 38 (H), ventralmente con l'area temporale inferiore 20, caudalmente con l'area occipitotemporale 37 (H), e dorsalmente con l'area 22 di Brodmann (area temporale superiore) (Brodmann-1909).\nNei primati.\nNel scimmie di genere \"Cercopithecus\" l'area 21 di Brodmann \u00e8 una suddivisione della corteccia cerebrale, definita su basi citoarchitetturali come omologa dell'area 21 dell'essere umano, tuttavia con alcune differenze:"}
{"id": "3307122", "revid": "93556", "url": "https://it.wikipedia.org/wiki?curid=3307122", "title": "Parvathy Omanakuttan", "text": "Biografia.\nNel dicembre 2007 la modella aveva vinto la prima edizione del concorso di bellezza Pantaloons Femina Miss India South 2008, che le aveva dato l'opportunit\u00e0 di accedere direttamente alle finali di Pantaloons Femina Miss India. In precedenza aveva gi\u00e0 vinto numerosi altri titoli locali come \"Miss Malayali 2005\", \"Malayali Manka 2005\", \"Navy Queen (Southern Naval Command, Cochin) 2006\", \"Miss SVKM (Sarva Vidyalaya Kelvani Mandal, Mumbai) 2006\", \"Lions Club Dreamgirl 2007\" e \"Navy Queen (Vizag) 2007\".\nOmanakuttan ha quindi rappresentato l'India alla cinquantottesima edizione di Miss Mondo, dove si \u00e8 classificata al secondo posto per il titolo di Miss Mondo Top Model e fra le prime cinque per il titolo di Beach Beauty. Alla fine la rappresentante indiana si \u00e8 classificata al secondo posto, dietro soltanto alla russa Ksenia Sukhinova.\nHa in seguito intrapreso la carriera di attrice, debuttando del film di Bollywood \"United Six\" diretto da Vishal Aryan Singh. in seguito ha recitato in \"Madan Kolli\" di Major Ravi, nel quale ha interpretato il doppio ruolo di una poliziotta e di una vampira. Nel 2010 \u00e8 apparsa nel film \"Uma Maheshwaram\"."}
{"id": "3307128", "revid": "729019", "url": "https://it.wikipedia.org/wiki?curid=3307128", "title": "Xavier Aubryet", "text": "Biografia.\nStudi\u00f2 prima al collegio di Saint-Quentin, poi in un liceo di Parigi. Dopo aver intrapreso una carriera nell'amministrazione delle finanze, incominci\u00f2 a dedicarsi alla letteratura, auspice Ars\u00e8ne Houssaye. Dal 1849 collabor\u00f2, talvolta firmandosi con lo pseudonimo di Cl\u00e9ante, a diversi periodici francesi: da \u00abLe Corsaire\u00bb all'\u00ab\u00c9v\u00e9nement\u00bb, dalla \u00abIllustration\u00bb all'\u00abArtiste\u00bb, dalla \u00abGazette des Beaux-Arts\u00bb al \u00abMoniteur universel\u00bb. Si mise in mostra in particolare per due opere, \"La Femme de vingt-cinq ans\", un romanzo definito \u00absquisito\u00bb da Charles Monselet, e i \"Jugements nouveaux\", una raccolta di critiche musicali e letterarie.\nXavier Aubryet \u00e8 stato, secondo Gustave Claudin, una delle personalit\u00e0 francesi pi\u00f9 originali del suo tempo. Ammiratore di Joseph de Maistre e di Gustave Flaubert, attraverso i suoi articoli amava fustigare i borghesi e costruire delle parodie sui discorsi ufficiali.\nNel 1865 venne decorato cavaliere della Legion d'onore, la massima onorificenza francese. Gli ultimi quattro anni della sua vita furono caratterizzati da notevoli sofferenze, dovute ad una malattia che colpiva il midollo spinale, causandone la morte all'et\u00e0 di 53 anni."}
{"id": "3307130", "revid": "729019", "url": "https://it.wikipedia.org/wiki?curid=3307130", "title": "Fronte jugoslavo (1941-1945)", "text": "Il Fronte jugoslavo \u00e8 stato uno dei teatri di guerra della Seconda guerra mondiale in Europa; i combattimenti, confusi e sanguinosi, si prolungarono ininterrotti dall'aprile 1941 alla fine del conflitto nel maggio 1945. Nelle fonti jugoslave il conflitto in questo teatro balcanico venne anche denominato \"guerra di liberazione popolare\" (, , , ).\nLa guerra inizi\u00f2 a seguito dell'invasione del territorio del Regno di Jugoslavia da parte delle forze dell'Asse. Il paese venne spartito fra Germania, Italia, Ungheria, Bulgaria, e alcuni stati fantoccio. Si tratt\u00f2 di una guerriglia di liberazione combattuta prevalentemente dai partigiani jugoslavi (\"partizani\") repubblicani legati al Partito comunista contro le forze di occupazione dell'Asse, lo Stato Indipendente di Croazia, e il Governo collaborazionista in Serbia. Al contempo si trasform\u00f2 anche in una guerra civile tra i partigiani comunisti e il movimento realista serbo dei cetnici (\"\u010detnik\"): queste due componenti della resistenza jugoslava inizialmente cooperarono nella lotta contro le forze occupanti, ma dal 1942 i cetnici adottarono una politica di collaborazione con le truppe italiane, con la Wehrmacht e gli ustascia.\nL'Asse sferr\u00f2 una serie di offensive per distruggere il movimento partigiano, ma ottenne solo successi parziali nel 1943 nelle due battaglie della Neretva e della Sutjeska. Nonostante le gravi difficolt\u00e0 e le pesanti perdite, i partigiani guidati da Josip Broz Tito rimasero tuttavia una forza combattente efficiente e aggressiva che, pur priva fino alla fine del 1943 di aiuti esterni, seppe continuare ed estendere la sua azione. Rappresentati politicamente dal \"Consiglio antifascista di liberazione popolare della Jugoslavia\" (AVNOJ), dominato dai comunisti, alla fine del 1943 ottennero il riconoscimento degli Alleati, ponendo cos\u00ec le basi per la costruzione dello stato jugoslavo post-bellico. Grazie al supporto logistico, addestrativo ed aereo fornito finalmente dagli Alleati occidentali e dall'Unione Sovietica nell'ultimo periodo della guerra, gradualmente i partigiani conquistarono il controllo dell'intero paese, delle zone del confine nordorientale italiano e dell'Austria meridionale.\nIn termini umani il costo del conflitto fu enorme: sebbene ancora oggetto di discussioni, il numero delle vittime comunemente accettato non \u00e8 inferiore al milione. Le vittime civili inclusero anche la maggior parte della popolazione ebraica del paese, reclusa nei campi di concentramento o di sterminio gestiti dai regimi collaborazionisti dell'Asse (come ad esempio il campo di Jasenovac). Al contempo il regime croato degli usta\u0161a condusse un sistematico genocidio nei confronti della popolazione serba e di quella rom, i cetnici condussero una pulizia etnica nei confronti della popolazione musulmana e croata, e le autorit\u00e0 di occupazione italiana nei confronti degli sloveni. Brutali e spietate furono le rappresaglie operate dai tedeschi nei confronti delle attivit\u00e0 di resistenza, sfociate in alcuni episodi particolarmente sanguinari come i massacri di Kraljevo e Kragujevac, mentre anche l'esercito italiano mise in atto deportazioni, devastazioni e rappresaglie. Infine durante la fase finale del conflitto e nell'immediato dopoguerra le autorit\u00e0 jugoslave e le truppe partigiane si resero responsabili di violente rappresaglie e deportazioni nei confronti della minoranza tedesca (la maggioranza appartenente al gruppo degli svevi del Danubio), in seguito espulsa dal paese in blocco, marce forzate ed esecuzioni di migliaia di civili e collaborazionisti in fuga (massacro di Bleiburg), e atrocit\u00e0 commesse nei confronti della popolazione italiana in Istria (massacri delle foibe) e della popolazione ungherese in Serbia.\nLa Jugoslavia nella seconda guerra mondiale.\nLa confusa situazione balcanica.\nLe vittorie della Germania nazista all'inizio della seconda guerra mondiale e l'estensione dell'influenza tedesca su gran parte dell'Europa continentale misero in grande pericolo la sicurezza e l'indipendenza del Regno di Jugoslavia che aveva fondato il suo sistema di alleanza sulla tradizionale amicizia con la Francia e sul collegamento con gli altri paesi dell'Intesa Balcanica: Romania, Grecia e Turchia. All'inizio del 1941 la Francia era ormai occupata dalla Wehrmacht, la Grecia era impegnata a contrastare l'attacco dell'Italia fascista mentre la Romania si era legata alla Germania e truppe tedesche erano presenti nel suo territorio. Il primo ministro jugoslavo Dragi\u0161a Cvetkovi\u0107 aveva cercato di evitare un coinvolgimento del paese nella guerra e aveva intrapreso una politica di collaborazione con la minoranza croata, concludendo il 26 agosto 1939 il cosiddetto \"Sporazum\", accordo di compromesso sull'autonomia croata, con il capo del partito dei contadini croato Vladko Ma\u010dek, ma nonostante questa politica conciliante la situazione della Jugoslavia divenne sempre pi\u00f9 difficile a causa dell'aggressivit\u00e0 delle potenze dell'Asse e dei movimenti centrifughi disgreganti delle minoranze etnico-religiose.\nDopo il fallito attacco italiano alla Grecia nell'ottobre 1940, Adolf Hitler ritenne inevitabile un intervento della Wehrmacht tedesca nei Balcani per soccorrere l'alleato, estendere il predominio dell'Asse e impedire un ritorno in forze della Gran Bretagna sul continente europeo. Hitler inoltre considerava essenziale consolidare la posizione strategica della Germania nella regione balcanica anche in vista dell'offensiva contro l'Unione Sovietica di cui erano in corso il complesso studio operativo e organizzativo. Il F\u00fchrer quindi si impegn\u00f2 una vasta azione politico-diplomatica per costituire una rete di alleanze dei paesi balcanici con la Germania nazista. Dopo l'accordo con la Romania e l'entrate di unit\u00e0 tedesche in questo paese, il 1\u00ba marzo 1941 anche la Bulgaria ader\u00ec al Patto tripartito e contestualmente fu firmato un patto di non aggressione tra il paese balcanico e la Turchia; il giorno successivo le truppe tedesche destinate all'invasione della Grecia iniziarono ad attraversare il Danubio per schierarsi in territorio bulgaro.\nLa Jugoslavia restava dunque l'ultimo paese neutrale dell'area balcanica e per questo fu sottoposto ad intense pressioni diplomatiche da parte di Hitler, del Primo ministro britannico Winston Churchill e dello stesso re Giorgio VI, ma il 20 marzo il principe Paolo comunic\u00f2 al suo governo che anche il suo paese avrebbe aderito al Patto tripartito, adesione che venne formalizzata a Vienna il giorno 25.\nL'adesione della Jugoslavia al tripartito sollev\u00f2 un'ondata di proteste nel paese e, il 27 marzo, un colpo di Stato guidato dal generale Du\u0161an Simovi\u0107 pose sul trono Pietro II di Jugoslavia; sembra che l'ambasciatore britannico Ronald Campbell abbia esercitato forti pressioni, su sollecitazione dello stesso Churchill, sugli ufficiali jugoslavi per favorire il rovesciamento del reggente. Il nuovo Governo stipul\u00f2 immediatamente un patto di non aggressione con l'Unione Sovietica ma evit\u00f2 azioni antitedesche e non denunci\u00f2 subito la firma del Patto Tripartito. Hitler reag\u00ec alle inattese notizie provenienti da Belgrado con risolutezza e rapidit\u00e0: la sera stessa del 27 marzo diram\u00f2 la cosiddetta \"direttiva 25\", che delineava i piani dell'immediata invasione della Jugoslavia che sarebbe iniziata contemporaneamente a quella della Grecia, la cosiddetta \"operazione Marita\"; Hitler afferm\u00f2 che la Jugoslavia \"deve essere schiacciata nel pi\u00f9 breve tempo possibile\".\nL'invasione della Jugoslavia.\nIl 6 aprile 1941 il Regno di Jugoslavia venne invaso su tutti i fronti dalle potenze dell'Asse, in primo luogo dalle forze tedesche con l'aiuto dei loro alleati italiani e ungheresi.\nDurante l'invasione Belgrado venne bombardata dalla Luftwaffe e le operazioni durarono poco di pi\u00f9 di dieci giorni, concludendosi con la resa incondizionata dell'Esercito reale jugoslavo. Ci\u00f2 fu dovuto, oltre che alla superiorit\u00e0 tecnica degli invasori, in particolare della Wehrmacht tedesca, che in questa fase della guerra era al massimo livello di efficienza ed addestramento, e all'incompleta mobilitazione delle truppe iugoslave, all'ostilit\u00e0 al governo presente tra ampi strati della popolazione. Le numerose minoranze etniche presenti nel paese, in particolare quella croata, 25% della popolazione, e quella slovena, 8,5%, non si mostrarono disposti a combattere in difesa di uno stato jugoslavo dominato dalla componente serba; di conseguenza l'esercito jugoslavo si disgreg\u00f2 rapidamente e si manifestarono subito istanze politiche indipendentistiche. Fin dal 10 aprile il rappresentante del movimento usta\u0161a a Zagabria, il colonnello Slavko Kvaternik, proclam\u00f2 con un annuncio radiofonico l'indipendenza della Croazia.\nL'invasione ebbe rapidamente successo: le Panzer-Division tedesche avanzarono subito verso Zagabria e Belgrado dopo aver superato solo deboli resistenze nemiche; altri reparti tedeschi invasero la Macedonia e scesero a sud verso la Grecia; le truppe italiane contribuirono alla vittoria dell'Asse marciando verso Lubiana e occupando il litorale adriatico. Il 17 aprile 1941 i rappresentanti dell'esercito jugoslavo firmarono la resa. Il 18 aprile tutti i rappresentanti delle forze d'invasione s'incontrarono a Vienna, ma i colloqui decisivi per la spartizione del territorio jugoslavo si tennero sempre a Vienna il 21 e 22 aprile fra i ministri degli esteri tedesco, Joachim von Ribbentrop, e italiano, Galeazzo Ciano. In questi incontri i dirigenti del Terzo Reich ebbero un'influenza determinante sulle decisioni politico-strategiche definitive che furono prese dalle potenze dell'Asse\nDopo la catastrofe.\nLa frantumazione della Jugoslavia e l'occupazione.\nI termini di resa furono estremamente duri, e l'Asse procedette allo smembramento del paese. Venne in primo luogo stabilita una precisa linea di demarcazione tra la zona di occupazione e influenza tedesca e quella italiana che partiva da monte \u010crni Vrh e continuava per Lubiana, Samobor, Bosanski Novi, Sanski Most, nord di Bugojno, sud di Sarajevo, Priboj, Novi Pazar, fino ai laghi di Ocrida e Prespa dove raggiungeva il confine con la Grecia; l'area tedesca, circa 120.000 chilometri quadrati con 10 milioni di abitanti, si estendeva ad est di questa linea.\nLa Germania annesse la parte settentrionale della Slovenia, e occup\u00f2 militarmente la quasi totalit\u00e0 della Serbia che dal 29 agosto 1941 ebbe un governo collaborazionista guidato dal generale Milan Nedi\u0107. Venne creato lo Stato Indipendente di Croazia, che comprendeva oltre ai territori dell'odierna Croazia anche quelli della Bosnia ed Erzegovina; il capo del movimento usta\u0161a Ante Paveli\u0107 assunse i pieni poteri con il titolo di \"poglavnik\". L'Italia annesse la restante parte della Slovenia, ampie parti della regione costiera della Dalmazia, diverse isole adriatiche e le bocche di Cattaro. Il Kosovo ed altre minori zone confinarie vennero annesse all'Albania che era gi\u00e0 sotto occupazione italiana. Venne inoltre creato uno stato fantoccio in Montenegro sotto controllo italiano. L'Ungheria invi\u00f2 il suo esercito ad occupare la Voivodina, e in seguito annesse parti della Ba\u010dka, Baranya, Me\u0111imurje e Oltremura; infine la Bulgaria annesse quasi l'intera Macedonia.\nLo Stato indipendente di Croazia era stato suddiviso, secondo una disposizione diretta di Hitler del 23 aprile 1941, in due aree di occupazione tedesca e italiana, separate dalla linea di demarcazione; l'area di occupazione italiana a sua volta venne distinta in II Zona e III Zona, mentre i territori dalmati annessi all'Italia divennero la I Zona; in un primo momento le truppe italiane rimasero anche nelle zone II e III. Dopo un incontro tra Mussolini e Paveli\u0107 a Monfalcone il 7 maggio 1941 vennero apparentemente superati i contrasti con i croati riguardo alle aree di occupazione e annessione italiane, mentre il 18 maggio venne pubblicamente annunciato che sarebbe stato ricreato il regno di Croazia sotto il nuovo sovrano Aimone di Spoleto.\nCon la distruzione e l'occupazione della Jugoslavia la Germania nazista aveva raggiunto importanti vantaggi strategici ed economici: le linee di comunicazioni verso il Mediterraneo orientale e soprattutto verso la Romania e i pozzi di petrolio di Ploesti erano saldamente assicurati ed erano diventate disponibili per la macchina bellica del Reich le ricche risorse minerarie di bauxite e rame presenti nel territorio jugoslavo. La Wehrmacht tedesca tuttavia, impegnata totalmente nella pianificazione e organizzazione dell'operazione Barbarossa, l'imminente invasione dell'Unione Sovietica, non era intenzionata a lasciare grandi forze di presidio nei Balcani; entro pochi giorni gran parte delle formazioni di prima linea furono ritirate e sostituite da quattro divisioni di fanteria di seconda linea, la 704., 714., 717. e 718. Division, che vennero schierate in Serbia come truppe d'occupazione.\nLe forze d'occupazione principali, secondo i piani dell'alto comando tedesco, avrebbero dovuto essere fornite dagli alleati della Germania: la Bulgaria impieg\u00f2 tre divisioni e tre brigate, l'Ungheria mantenne sul territorio assegnato tre brigate e due battaglioni speciali, l'Italia infine impegn\u00f2 inizialmente nel teatro jugoslavo oltre dieci divisioni; in totale, considerando anche le truppe collaborazioniste, nella seconda met\u00e0 del 1941 oltre soldati dell'Asse erano schierati nell'area. Nonostante gli ottimistici piani dei dirigenti italo-tedeschi, le truppe d'occupazione dell'Asse sarebbero aumentate costantemente negli anni in correlazione con la crescente efficacia della resistenza partigiana; alle fine del 1942 la Germania schierava sette divisioni, tra cui tre formazioni tedesco-croate e una divisione di Waffen-SS, gli italiani erano saliti a 18 divisioni, la Bulgaria impegnava cinque divisioni e l'Ungheria tre divisioni incomplete.\nPer l'Italia fascista il teatro balcanico rappresent\u00f2 fin dall'inizio il settore dove furono impegnati il maggior numero di soldati e mezzi dell'esercito. Il quartier generale della 2\u00aa Armata, comandata dal generale Vittorio Ambrosio con sede a Karlovac, era responsabile di tutte le unit\u00e0 schierata tra il vecchio confine orientale e il Montenegro: l'XI corpo d'armata del generale Mario Robotti presidiava la Slovenia, il V corpo d'armata del generale Riccardo Balocco era schierato pi\u00f9 a sud, mentre le regioni di Mostar e Tenin, all'interno del nuovo stato di Croazia, erano occupate dal VI corpo d'armata del generale Lorenzo Dalmazzo e dal XVIII corpo d'armata del generale Quirino Armellini. I settori del Montenegro e del Kossovo invece dipendevano dal comando della 9\u00aa Armata del generale Alessandro Pirzio Biroli che aveva dislocato il XIV corpo d'armata con due divisioni a Prizren, mentre il XVII corpo d'armata, con quartier generale a Cettigne, avrebbe dovuto assicurare il controllo del Montenegro con la sola divisione \"Messina\".\nLo Stato Indipendente di Croazia.\nLa costituzione del nuovo stato indipendente croato provoc\u00f2 contrasti e conflitti di potere tra i due alleati dell'Asse; sorse un'accesa rivalit\u00e0 tra i rappresentanti tedeschi, Edmund Glaise von Horstenau e Sigfried von Karche, e l'ambasciatore italiano Raffaele Casertano, coadiuvato dal 3 agosto 1941 dal responsabile della delegazione del PNF a Zagabria, Eugenio Coselschi. In teoria l'Italia avrebbe dovuto esercitare un predominio politico indiscutibile sullo stato croato, ma nella realt\u00e0 Paveli\u0107 e i dirigenti nazionalisti croati intendevano soprattutto appoggiarsi alla Germania nazista; il 16 maggio venne stipulato un importante accordo economico segreto croato-tedesco e il 6 giugno Paveli\u0107 si rec\u00f2 al Berghof per incontrare personalmente Hitler.\nGli elementi costitutivi dello Stato Indipendente di Croazia furono subito il totalitarismo, il predominio del movimento usta\u0161a, lo stretto collegamento con la chiesa cattolica croata, la politica razzista antisemita e persecutoria contro le minoranze etniche ritenute ostili, in primo luogo i serbi. In base agli accordi di Roma del 18 maggio 1941 il nuovo stato avrebbe dovuto essere guidato da un principe di casa Savoia, Aimone duca di Spoleto, con il nome di Tomislav II, ma in realt\u00e0 il nuovo sovrano non sal\u00ec mai effettivamente al trono e Paveli\u0107 e gli usta\u0161a poterono controllare completamente, con il sostegno del partito nazista della minoranza tedesca e l'appoggio del partito contadino di Macek, la politica del nuovo stato. La Chiesa cattolica croata appoggi\u00f2 il nuovo regime; lo Stato del Vaticano non riconobbe mai ufficialmente la nuova realt\u00e0 politica, ma instaur\u00f2 rapporti diplomatici regolari.. L'arcivescovo di Zagabria, Alojzije Stepinac in alcune occasioni manifest\u00f2 pubblicamente il suo dissenso dagli eccessi dello stato usta\u0161a, ma nel complesso giustific\u00f2 l'esistenza del regime in funzione anti-comunista.\nIl nuovo governo usta\u0161a fu dominato da estremisti come Andrija Artukovi\u0107 e Eugen Kvaternik, mentre l'anziano Slavko Kvaternik assunse il titolo di maresciallo e cerc\u00f2 di organizzare un esercito regolare di leva, il Hrvatsko domobranstvo, che tuttavia si sarebbe dimostrato inefficiente e scarsamente combattivo. In pratica quindi il nuovo stato croato si caratterizz\u00f2 per l'estremismo politico, il nazionalismo esasperato, il fanatismo degli usta\u0161a e la carica di violenza dispiegata contro i serbi, quasi due milioni su un totale di sei milioni di abitanti, gli ebrei e i rom. Nei confronti della popolazione serba, in maggioranza residente nella Craina, le autorit\u00e0 croate favorirono e appoggiarono concretamente le azioni brutali dei cosiddetti \"usta\u0161a selvaggi\" (\"divlje usta\u0161a\"), milizie teoricamente autonome estremamente fanatizzate; il governo di Paveli\u0107 promulg\u00f2 norme legislative discriminatorie verso serbi, ebrei e rom e invi\u00f2 sul territorio proprio funzionari per attivare le deportazioni e le esecuzioni di massa. I massacri si verificarono soprattutto nella primavera-estate 1941 ed entro la fine dell'anno la popolazione ebraica abitante nello stato croato venne in buona parte sterminata ancor prima che i tedeschi avessero dato inizio al loro programma di annientamento sistematico; in estate vennero anche organizzati i primi campi di concentramento, tra cui il campo di Jasenovac dove sarebbero morti nel corso della guerra circa persone.\nL'azione persecutoria si estese rapidamente dalle citt\u00e0 alle campagne; i villaggi serbi vennero devastati dagli usta\u0161a che agirono in piccoli gruppi, in alcuni occasioni guidati anche da religiosi cattolici, abbandonandosi a eccidi indiscriminati accompagnati da torture e macabri rituali di violenza. La popolazione serba in parte cerc\u00f2 di sfuggire alla persecuzione con fughe in massa verso la Serbia, il Montenegro e la Dalmazia; circa persone abbandonarono lo stato croato, mentre altri serbi ortodossi accettarono di convertirsi al cattolicesimo per evitare il massacro. Secondo molti storici, durante la guerra furono uccisi circa serbi, ebrei e rom. I reparti italiani ancora stanziati sul territorio dello stato croato erano privi di istruzioni precise e totalmente impreparate a fronteggiare la situazione; essi quindi, pur turbati a livello di truppa e di comandi dagli eccidi, non intervennero e al contrario tra giugno e luglio 1941 proseguirono, secondo gli accordi italo-croati, a evacuare la maggior parte della II e III zona rientrando nei territori annessi; rimasero presidi italiani solo a Mostar, Tenin e Stolac.\nLa Resistenza jugoslava.\nInizio della resistenza.\nLa disgregazione dell'esercito jugoslavo e la resa firmata dalle autorit\u00e0 militari il 17 aprile 1941 non comport\u00f2 il disarmo generale di tutte le forze armate; grandi gruppi di sbandati si sottrassero alla cattura e conservarono le loro armi; mentre la maggioranza di questi militari fecero semplicemente ritorno alle loro case, piccoli nuclei decisero di iniziare la resistenza contro l'occupante e i collaborazionisti.\nRiguardo alle cause della resistenza e all'importanza relativa assunta dalle varie formazioni nella fase iniziale della rivolta la storiografia presenta posizioni ampiamente divergenti; mentre la tradizione dello stato jugoslavo dava importanza decisiva all'azione dei comunisti del PKJ che avrebbero assunto fin dall'inizio un ruolo dominante, altri autori evidenziano come furono invece gli elementi serbi nazionalisti che presero l'iniziativa di costituire gruppi di resistenza e di organizzare i primi territori liberi; in questo senso si sarebbe trattato inizialmente soprattutto di una ribellione spontanea per resistere alla violenza e alla politica di sterminio dello stato croato e delle forze tedesche. La storiografia pi\u00f9 vicina alle posizioni nazionali croate invece non condivide questa interpretazione e ritiene che la ribellione serba sia stata precedente alle stragi degli usta\u0161a.\nIn realt\u00e0 la resistenza in Jugoslavia ebbe all'inizio caratteristiche ampiamente diversificate nei vari territori e la sua evoluzione non fu omogenea; le forze coinvolte, le motivazioni dei combattenti, i risultati della rivolta e la sua estensione variarono in ogni situazione locale. La rivolta ebbe le caratteristiche di un movimento largamente spontaneo sviluppatosi per \"ondate successive\" nel tempo e nelle varie regioni. Il Partito comunista jugoslavo, disciplinato e ben organizzato su tutto il territorio, cerc\u00f2 fin dall'inizio di assumere la guida del movimento.\nI cetnici.\nFin dal mese di aprile 1941, il colonnello Dra\u017ea Mihailovi\u0107, capo di stato maggiore della II Armata, aveva rifiutato di aderire agli ordini di capitolazione e organizzato un piccolo gruppo di guerriglieri che prima si installarono a Doboj in Bosnia; quindi il 13 maggio 1941 questo gruppo di resistenti si trasfer\u00ec nei boschi del territorio di Ravna Gora, nella Serbia nord-occidentale. Il nucleo iniziale era formato da ventisei uomini che costituirono il cosiddetto \"comando montano n. 1\" e iniziarono i reclutamenti. Questi combattenti, principalmente serbi e monarchico-nazionalisti, vennero ben presto identificati come i \"cetnici\" (\"\u010detnik\"), in riferimento alle bande (\"\u010dete\") che avevano praticato la guerriglia durante il dominio ottomano. I cetnici decisero di lasciarsi crescere la barba e di non tagliarla fino al rientro del re nella patria. Il colonnello Mihailovi\u0107 era un soldato di professione capace e preparato; egli era strettamente fedele alla monarchia ma non era privo di programmi di rinnovamento e modernizzazione del vecchio stato jugoslavo. I suoi cetnici erano rigidamente legati al governo di Londra e al re e accesamente anticomunisti; inoltre in grande maggioranza aderivano a una politica pan-serba e promuovevano l'ideologia della \"Grande Serbia\"; tuttavia il 30 giugno 1941 venne preparato un documento programmatico che prevedeva vaste riforme con una riorganizzazione dello stato su base federale e un potenziamento delle libert\u00e0 democratiche.\nDopo essere entrato in contatto per la prima volta con i britannici tramite informazioni fatte giungere il 19 giugno 1941 a Istanbul, il movimento cetnico di Mihailovi\u0107 ottenne, nella fase iniziale della resistenza, il pieno riconoscimento del governo di Londra e degli Alleati; missioni militari dell'OSS statunitense e del SOE britannico vennero paracadutate nel territorio controllato dai guerriglieri nazionalisti e il 22 gennaio 1942 il colonnello, promosso prima generale di brigata e poi generale di divisione, venne nominato ministro della guerra e comandante del cosiddetto \"Esercito jugoslavo in patria\" che divenne la denominazione ufficiale dei cetnici di Mihailovi\u0107. In precedenza i cetnici avevano assunto il nome di \"distaccamenti cetnici dell'esercito jugoslavo\" e poi di \"distaccamenti militari cetnici\".\nI cetnici fedeli al colonnello Mihailovi\u0107 all'inizio della guerra contro l'occupante erano numerosi e combattivi; dai dati riportati dalle fonti tedesche e italiane sembra che i guerriglieri nazionalisti fossero attivi soprattutto in Serbia occidentale e Bosnia orientale dove un documento italiano calcolava la presenza di circa \"ribelli\"; altri gruppi pi\u00f9 piccoli erano disseminati su tutto il territorio occupato spesso frammisti alle unit\u00e0 partigiane comuniste. I tedeschi si dimostrarono allarmati per l'insurrezione cetnica che iniziata in maggio e giugno con azioni di sabotaggio si accentu\u00f2 rapidamente entro la fine dell'anno con attivit\u00e0 di guerriglia diffuse da parte di piccole unit\u00e0 di circa uomini. Mihailovi\u0107 prescrisse ai suoi uomini di evitare azioni e attentati in aree abitate per evitare rappresaglie tedesche contro la popolazione; il colonnello per il momento mirava soprattutto a rafforzare il suo movimento e preparare un esercito bene armato da impegnare al momento dell'atteso sbarco degli Alleati nei Balcani.\nDopo la violenta repressione da parte delle forze dell'Asse dei movimenti di resistenza in Serbia e Montenegro nella seconda met\u00e0 del 1941, Mihailovi\u0107 fu ancor pi\u00f9 determinato a portare avanti una politica di attesa, cercando di evitare di provocare nuove brutali azioni sui civili da parte dell'occupante; i suoi comandanti invitavano la popolazione ad aspettare la liberazione \"che arriver\u00e0 forse tra tre settimane, ma forse anche tra tre anni\". Ben presto l'obiettivo immediato dei cetnici divenne la lotta contro i partigiani comunisti e a questo scopo divenne utile anche la collaborazione con le forze armate italiane la cui sconfitta finale era considerata sicura ma il cui aiuto al momento era ritenuto importante per salvaguardare le proprie forze e ottenere aiuti e armamenti.\nCompletamente estranei al movimento nazionalistico di Mihailovi\u0107 erano invece i cosiddetti \"cetnici neri\", denominati ufficialmente \"guardia dello stato serbo\", di Kosta Pe\u0107anac, un ufficiale serbo che svolse un ruolo autonomo con i suoi seguaci e ben presto entr\u00f2 in stretta collaborazione con i tedeschi e con il governo fantoccio serbo di Nedi\u0107. I \"cetnici neri\", calcolati in circa combattenti alla fine del 1941, si impegnarono sempre pi\u00f9 in una lotta brutale contro i partigiani comunisti; Pe\u0107anac, prima della guerra capo dell'organizzazione cetnica, entr\u00f2 in violento contrasto con Mihailovi\u0107 che, dopo aver cercato all'inizio il suo appoggio, lo denunci\u00f2 al governo di Londra come traditore.\nI partigiani.\nIl Partito Comunista Jugoslavo (KPJ) aveva costituito un comitato militare il 10 aprile 1941 mentre l'invasione dell'Asse era in corso, e il 15 aprile aveva diffuso un proclama alla popolazione sollecitando a combattere gli invasori per salvaguardare la libert\u00e0 e l'indipendenza; ulteriori decisioni vennero prese dal comitato centrale comunista in una riunione tenutasi a Zagabria nel maggio 1941. Venne soprattutto concordato sulla necessit\u00e0 di ricercare la cooperazione di ogni forza politico-sociale disposta a partecipare a una lotta intesa come guerra di liberazione nazionale. Per il momento peraltro l'attivit\u00e0 dei comunisti, che seguivano fedelmente le direttive di Mosca che in questa fase richiedevano di non attaccare i tedeschi, si limit\u00f2 all'aspetto organizzativo, alla raccolta di armi e munizioni, alla costituzioni di strutture di comando e dei necessari servizi; le azioni militari attive ebbero inizio solo il 22 giugno 1941 dopo l'inizio dell'invasione tedesca dell'Unione Sovietica.\nDa quel momento i comunisti jugoslavi agirono rapidamente e con efficacia; il 27 giugno 1941 venne costituito un comando supremo delle formazioni partigiane di liberazione guidato personalmente dal capo del partito, Josip Broz Tito, e il 4 luglio 1941 il Politburo deliber\u00f2 ufficialmente di dare inizio alla lotta armata; infine il 12 luglio venne diramato un nuovo proclama alla popolazione in cui si affermava la necessit\u00e0 di opporsi alla brutale violenza dell'occupante e dei suoi collaboratori interni e di dare inizio alla guerra generale. Josip Broz Tito dimostr\u00f2 subito le sue notevoli qualit\u00e0 di dirigente e di capo militare; abile politicamente e astuto, fu in grado di organizzare la guerriglia e di soppiantare progressivamente tutti gli altri capi della resistenza; circondato da luogotenenti disciplinati e fidati, seppe mantenere, grazie al suo carisma personale e alla sua autorevolezza, la guida supremo del movimento resistenziale comunista che indirizz\u00f2 secondo le sue scelte politico-strategiche.\nNella prima fase della resistenza il comando supremo delle formazioni comuniste si impegn\u00f2 soprattutto in un'intensa preparazione politica e organizzativa; il partito seppe promuovere una politica efficace che faceva appello all'unit\u00e0 di tutte le etnie jugoslave per la difesa nazionale contro il brutale occupante; inoltre i comunisti affermavano la necessit\u00e0 di un profondo rinnovamento economico e sociale del paese che era cos\u00ec disastrosamente crollato nell'aprile 1941. La parola d'ordine \"fratellanza e unit\u00e0\" (\"bratstvo i jedinstvo\") espresse con efficacia la politica comunista di valorizzazione e autonomia delle diverse etnie all'interno di una nazione unita e rinnovata. Queste istanze nazionaliste e rinnovatrici incontrarono un crescente favore tra la popolazione.\nLe formazioni partigiane, reclutate su base territoriale, vennero inizialmente organizzate in quattro tipi di reparti denominati \"gruppi\", \"compagnie\", \"battaglioni\" e \"odred\" che erano distaccamenti formati da un numero di uomini variabile fino a un massimo di -. Queste unit\u00e0 dipendevano da Comitati militari (\"Vojni Komiteti\") di distretto a loro volta collegati ai Comitati militari presso il comitato centrale del partito; in questa prima fase tutta la struttura militare comunista era diretta dal cosiddetto Quartier generale dei \"Reparti partigiani di liberazione nazionale della Jugoslavia\", \"Narodnooslobodila\u010dki partizanski odredi Jugoslavije\", in sigla NOPOJ. Dopo tre mesi dall'inizio dell'attivit\u00e0 militare il KPJ organizz\u00f2 a Stolice nel settembre 1941 una conferenza organizzativa che, sotto la direzione di Tito, elabor\u00f2 nuove direttive che stabilirono definitivamente le caratteristiche fondamentali del movimento partigiano jugoslavo. In questa consulta venne quindi decisa la costituzione in tutto il territorio occupato di \"odred\" guidati da un comandante militare e da un commissario politico e la formazione di un nuovo \"Comando supremo del movimento di liberazione della Jugoslavia\". Venne inoltre adottato il distintivo della stella rossa a cinque punte da portare sui copricapi e il saluto con il pugno chiuso; si stabil\u00ec che il termine \"Partigiano\" (\"Partizani\") avrebbe identificato tutti i combattenti e le formazioni del movimento di liberazione; infine vennero emanate disposizioni per la lotta contro i collaborazionisti, per lo sviluppo della propaganda e del proselitismo; si sottoline\u00f2 anche la necessit\u00e0 di ricercare l'unificazione di tutti i movimenti di resistenza.\nLa guerra.\nL'insurrezione in Serbia e Montenegro.\nLa storiografia tradizionale jugoslava identificava nel 7 luglio 1941, giorno dell'attacco di un gruppo partigiano guidato da \u017dikica Jovanovi\u0107 \u0160panac a una postazione di gendarmi collaborazionisti a Bela Crkva, il momento di inizio dell'insurrezione partigiana nella Serbia occupata. Nelle settimane seguenti venne costituito un comando supremo dei distaccamenti (\"odred\") partigiani in Serbia che entrarono in azione con attacchi di sorpresa e sabotaggi nelle aree di Valjevo, Kosmaj e \u0160umadija; nelle maggiori citt\u00e0 vennero organizzati attentati contro tedeschi e collaborazionisti; a Svetinje un gruppo partigiano inflisse pesanti perdite in un'imboscata a una colonna motorizzata tedesca. In pochi mesi i partigiani attivi aumentarono da circa uomini a per la fine del 1941, oltre a membri presenti nelle citt\u00e0; furono organizzati i primi territori \"liberi\", guidati da \"Narodnooslobodila\u010dki odbor\", \"comitati di liberazione nazionale\". In questa fase i cetnici di Mihailovi\u0107 si unirono all'insurrezione; alcuni reparti parteciparono, accanto ai partigiani guidati da Dragojlo Dudi\u0107, alla liberazione di Krupanj e all'investimento di Valjevo.\nIl capo dei comunisti jugoslavi, Josip Broz Tito, rimase nelle prime settimane dell'insurrezione a Belgrado, nascosto in un appartamento non lontano dalle sede del comando delle truppe tedesche; egli a settembre decise di lasciare la capitale e recarsi sul campo per unirsi alle formazioni partigiane in Serbia. Il 19 settembre 1941 Tito raggiunse i partigiani della Serbia occidentale e diede subito ordine di attaccare la citt\u00e0 di U\u017eice che venne liberata il 24 settembre dai reparti guidati da Slobodan Penezi\u0107; i tedeschi evacuarono la zona e i partigiani poterono ampliare il territorio sotto il loro controllo. Nell'autunno del 1941 i partigiani costituirono la cosiddetta Repubblica di U\u017eice nel territorio liberato della Serbia occidentale; la dirigenza comunista cerc\u00f2 di creare strutture regolari di vita sociale con scuole, istituzioni civili, una banca di emissione e una fabbrica d'armi attiva nella produzione di equipaggiamenti per i guerriglieri. I cetnici di Mihailovi\u0107 si aggregarono, nonostante la riluttanza del loro capo, ai partigiani impegnati nell'assedio di Valjevo e Kraljevo e inoltre liberarono temporaneamente Loznica, Zaja\u010da e \u0160abac.\nIn Montenegro l'iniziativa insurrezionale ebbe caratteristiche originali; la rivolta sorse in gran parte spontaneamente per l'insoddisfazione e l'esasperazione della popolazione montenegrina, tradizionalmente organizzata in \"clan\" molto coesi, orgogliosi, combattivi e gelosi della loro indipendenza, di fronte all'azione politica italiana che sotto la spinta dell'alto commissario Serafino Mazzolini, aveva assegnato all'Albania alcuni territori e aveva ricreato artificiosamente un regno del Montenegro, costituendo una reggenza sottomessa all'Italia. Le notizie delle violenze musulmane e ustasa contro la popolazione montenegrina costretta all'esodo, accentuarono l'ostilit\u00e0 verso l'occupante. Sembra infine che le confuse notizie provenienti dal fronte russo che, erroneamente, facevano sperare in rapido arrivo dell'Armata Rossa, abbiano influito nella decisione della popolazione montenegrina, tradizionalmente legata alla fraternit\u00e0 slava con la Russia, di iniziare l'insurrezione generale.\nSecondo la narrazione di Milovan \u0110ilas l'iniziativa sarebbe stata assunta soprattutto dal comitato provinciale locale del Partito comunista jugoslavo che si riun\u00ec per prendere le prime decisioni operative l'8 luglio 1941 a Stijena Piperska; \u0110ilas era giunto sul posto pochi giorni prima proveniente da Belgrado dove aveva ricevuto precise istruzioni direttamente da Tito di iniziare la lotta armata. Alla riunione presero parte, insieme a \u0110ilas e al capo comunista locale Bla\u017eo Jovanovi\u0107, anche altri dirigenti del partito; in teoria si cerc\u00f2 di organizzare una vasta coalizione di forze disposte a lottare contro l'occupante, tra cui alcuni \"zelena\u0161i\" (\"verdi\"), fautori dell'indipendenza montenegrina, e \"bjela\u0161i\" (\"bianchi\"), favorevoli all'unione con la monarchia serba.\nIn realt\u00e0 nel comitato comunista montenegrino erano presenti posizioni oltranziste e settarie, favorevoli a trasformare subito la lotta all'occupante in processo rivoluzionario. Le autorit\u00e0 italiane nei loro documenti diedero credito al presunto ruolo decisivo dei comunisti, ma in realt\u00e0 il ruolo pi\u00f9 importante nella rivolta fu assunto dai contadini che si unirono in massa alla ribellione e dagli ex ufficiali dell'esercito jugoslavo che aderirono all'insurrezione. I comunisti parteciparono attivamente ma erano numericamente deboli e inoltre assunsero, sembra soprattutto su iniziativa di \u0110ilas, posizioni rivoluzionarie estremistiche che provocarono divisioni e conflitti all'interno del movimento.\nL'azione del movimento di resistenza montenegrino ebbe inizio il 13 luglio 1941, il giorno seguente la proclamazione da parte della \"Consulta\" collaborazionista del regno del Montenegro, e si trasform\u00f2 nei primi giorni in moto insurrezionale di massa, in gran parte spontaneo, che sorprese i presidi isolati dell'occupante; gli italiani persero rapidamente molte posizioni, la capitale Cettigne venne circondata e la situazione divenne molto critica. Gli insorti liberarono i centri di Virpazar, Petrovac e Rijeka Crnojevi\u0107a, mentre numerose autocolonne italiane vennero sorprese e distrutte, i guerriglieri catturarono molti prigionieri: i militi delle camicie nere vennero fucilati, mentre i soldati italiani furono in gran parte rilasciati. Nei primi giorni gli insorti presero il controllo di gran parte del territorio; alcuni sanguinosi agguati guidati dai capi comunisti Peko Dap\u010devi\u0107 e Sava Kova\u010devi\u0107, causarono pesanti perdite; la divisione \"Messina\", schierata di guarnigione in Montenegro, venne quasi distrutta. Mentre l'alto comando italiano cercava di radunare le forze necessarie per ristabilire la situazione e reprimere l'insurrezione, i guerriglieri fino al 20 luglio ottennero nuove vittorie e si impadronirono dei centri di Berane, Andrijevica, Kola\u0161in, Bijelo Polje, Danilovgrad e \u017dabljak, nonostante le direttive contraddittorie di \u0110ilas e Mitar Baki\u0107 che cercavano contemporaneamente di aderire alle indicazioni prudenti di Tito ma anche di non frenare l'insurrezione.\nIl generale Alessandro Pirzio Biroli, comandante superiore in Albania, ricevette l'incarico di reprimere l'insurrezione e divenne governatore militare del Montenegro; con l'intervento di quattro nuove divisioni, tra cui gli alpini della \"Pusteria\", di reparti irregolari albanesi e di bande musulmane, il generale dal 17 luglio inizi\u00f2 le operazioni di riconquista che vennero portate avanti con la massima decisione utilizzando metodi repressivi spietati. Il territorio venne sistematicamente rastrellato, si procedette a fucilazioni in massa e deportazioni, i villaggi vennero incendiati e distrutti. La guerriglia entr\u00f2 in crisi nel mese di agosto, i contadini abbandonarono la rivolta, i nazionalisti entrarono in rottura con i comunisti; gradualmente tutte le cittadine liberate dagli insorti furono rioccupate e i guerriglieri, principalmente partigiani comunisti, dovettero ripiegare a nord oltre il fiume Lim.\nNei mesi di ottobre e novembre i partigiani ripresero gli attacchi e colsero alcuni successi nelle imboscate, ma nel complesso la situazione dei guerriglieri divenne pi\u00f9 difficile; i combattenti cetnici nazionalisti erano ormai in aspro contrasto con i militanti comunisti e collaboravano con gli italiani. \u0110ilas venne aspramente criticato da Tito che accus\u00f2 i dirigenti montenegrini di incapacit\u00e0 nella conduzione di una \"guerra partigiana di lunga durata\", di settarismo e di eccessi di violenza \"classista\". In novembre il capo comunista richiam\u00f2 \u0110ilas dal Montenegro dove venne sostituito da Ivan Milutinovi\u0107 che ricevette precise direttive per migliorare l'organizzazione e la disciplina dei distaccamenti partigiani. In realt\u00e0 anche il nuovo dirigente prosegu\u00ec un'azione politico-militare estremistica che provoc\u00f2 l'ostilit\u00e0 dei contadini e la crescita del movimento avversario dei cetnici; inoltre il 1-2 dicembre 1941 si concluse con una sconfitta e pesanti perdite un ambizioso attacco diretto dei partigiani di Arso Jovanovi\u0107 contro la citt\u00e0 di Pljevlja difesa accanitamente dagli alpini italiani.\nLa resistenza in Slovenia e Dalmazia.\nLa Slovenia era stata frammentata in tre zone dopo il crollo della Jugoslavia; la Germania aveva annesso il territorio settentrionale ed aveva pianificato di deportare circa un terzo della popolazione slava. A causa di difficolt\u00e0 organizzative, delle obiezioni dei croati e dei serbi e di considerazioni politiche ed economiche, alla fine i tedeschi deportarono persone, circa il 10% degli sloveni abitanti nell'area annessa; furono trasferiti in Croazia, in Serbia, in Germania. I tedeschi procedettero all'insediamento di circa \"Volksdeutsche\" provenienti da Ko\u010devje, dalla Bucovina e dalla Bessarabia; ugualmente violento e terroristico era stato il comportamento dell'Ungheria sul territorio a lei assegnato con azioni di repressione e di snazionalizzazione dell'etnia slava. L'Italia aveva costituito la nuova Provincia di Lubiana sotto il controllo del commissario civile Emilio Grazioli; l'azione politica italiana cercava di salvaguardare l'ordine e la tranquillit\u00e0 nella regione ma ugualmente vennero attivate misure per \"assimilare\" e \"snazionalizzare\" la popolazione slovena, si istituirono tutte le organizzazioni e gli apparati fascisti, si organizz\u00f2 un sistema di controllo, collaborazione e repressione militare con il concorso delle truppe del generale Robotti.\nLa resistenza slovena si organizz\u00f2 in modo originale con il concorso decisivo dei comunisti ma con la partecipazione anche di altre forze politiche; venne costituita una struttura unitaria impegnata a sviluppare una lotta di indipendenza nazionale contro l'occupante, lo \"Osvobodilna Fronta\" (OF), che diede inizio alla guerriglia ufficialmente con gli attacchi del 22 luglio 1941. La lotta partigiana si estese progressivamente a tutta la provincia di Lubiana e ai territori annessi dalla Germania e dall'Ungheria dove l'attivit\u00e0 militare fu particolarmente violenta; nei maggiori centri industriali erano presenti forti componenti operaie comuniste che cooperarono con i partigiani e organizzarono sabotaggi. Facevano parte dello \"Osvobodilna Fronta\" anche alcune personalit\u00e0 non comuniste di grande rilievo come Josip Vidmar, Josip Rus e lo scrittore e poeta Edvard Kocbek, ma dal punto di vista politico-militare i militanti comunisti Franc Lesko\u0161ek \"Luka\", Ivan Ma\u010dek \"Matija\" e Boris Kidri\u010d furono i principali dirigenti della resistenza slovena. Nella stessa citt\u00e0 di Lubiana, fortemente presidiata dall'esercito italiano, era attivo il nucleo principale del VOS (\"Varnostno-obve\u0161\u010devalna slu\u017eba\" - Servizio sicurezza e informazioni), la prima struttura di sicurezza del partito comunista col compito di spionaggio e di eliminazione fisica di collaborazionisti, traditori, spie, autorit\u00e0 italiane e in generale anticomunisti sloveni. Guidato dalla moglie di Kidri\u010d, Zdenka, mise a segno molti attentati terroristici, chiamate \"giustificazioni\" (esecuzioni). Caddero sotto i colpi delle squadre di guerriglia urbana comuniste anche l'ex governatore Marko Natla\u010den, ucciso a Lubiana il 13 ottobre 1941, e il capo del gruppo fascista \"Guardia nella Tempesta\" Lambert Ehrlich, ucciso il 27 maggio 1942.\nIl commissario civile Grazioli in un primo momento non sembr\u00f2 valutare correttamente la pericolosit\u00e0 del movimento partigiano sloveno, che si limit\u00f2 a considerare un modesto problema di \"ordine pubblico\" fino all'11 settembre 1941 quando emise il primo bando contro la resistenza in cui venivano minacciati provvedimenti di repressione brutali. Da quel momento ebbe inizio la fase pi\u00f9 violenta della repressione italiana, nonostante contrasti di competenze tra i militari e il commissario civile fino all'intervento di Mussolini del 19 gennaio 1942 che assegn\u00f2 i compiti principali della repressione all'esercito. Nell'agosto 1942 anche Grazioli dovette convenire che la resistenza slovena richiedeva provvedimenti repressivi estremi; in un documento per il ministero degli Interni scrisse della necessit\u00e0 di una \"politica durissima\" e proponeva tre possibili soluzioni: \"distruzione\" della popolazione slovena, \"trasferimento\", \"eliminazione\" degli elementi contrari all'Italia. Il 31 luglio 1942,in un incontro a Gorizia con le autorit\u00e0, il Duce prospett\u00f2 la necessit\u00e0 di deportazioni massicce.\nTra la fine del 1941 e l'inizio del 1942 l'attivit\u00e0 dei partigiani sloveni divenne ancor pi\u00f9 pericolosa; piccoli gruppi superarono il vecchio confine di stato e iniziarono la guerriglia anche nelle province di Gorizia, Trieste, Fiume e Pola, dove erano presenti minoranze slave, e giunsero fino alla provincia di Udine; soprattutto nell'area del goriziano, nella valle del Vipacco, nella zona di Tolmino nel 1942 crebbe attivit\u00e0 dei partigiani guidati da Janko Preml \"Vujko\". Nella seconda met\u00e0 del 1942 vennero costituiti i primi reparti organici e il distaccamento dell'Isonzo, \"so\u0161ki odred\"; contemporaneamente nella provincia di Lubiana, nonostante l'azione repressiva sempre pi\u00f9 intensa, la resistenza slovena controllava due terzi del territorio. Le autorit\u00e0 italiane schierarono il XXIII corpo d'armata con sede a Trieste e dovettero convenire che ormai nella provincia di Lubiana era in corso una guerra; il 6 luglio 1943 l'intero territorio venne dichiarato ufficialmente \"zona di operazioni\" con estensione dello \"stato di guerra\".\nIl 7 giugno 1941 Mussolini aveva costituito col territorio di Zara e le nuove province annesse di Spalato e Cattaro, il Governatorato della Dalmazia Nonostante la netta minoranza, rispetto agli slavi, della popolazione italiana, circa il 9% degli abitanti totali della nuova struttura amministrativa, gli obiettivi della dirigenza italiana, guidata dal governatore Giuseppe Bastianini, personalit\u00e0 di rilievo del fascismo e amico personale del Duce a cui erano stati assegnati pieni poteri esecutivi e legislativi, furono fin dall'inizio diretti a raggiungere rapidamente l'assimilazione dei nuovi territori nello stato italiano con uniformit\u00e0 amministrativa, linguistica e burocratica tramite l'arrivo di personale amministrativo e l'impiego di cospicui fondi per permettere lo sviluppo economico del nuovo governatorato.\nQuesti ambiziosi obiettivi, perseguiti energicamente da Bastianini, si scontrarono ben presto con l'opposizione di gruppi slavi violentemente contrari all'assimilazione con l'Italia e promotori di richieste irredentiste croate, e soprattutto con l'attivit\u00e0 degli elementi del partito comunista jugoslavo che nel governatorato ebbe un ruolo preponderante fin dall'inizio grazie ai suoi numerosi simpatizzanti presenti nelle aree urbane, in particolare a Spalato e Cattaro, dove erano presenti nuclei rilevanti operai e intellettuali.\nLa prima fase della resistenza anti-italiana in Dalmazia fu caratterizzata da azioni prevalentemente urbane, in particolare a Spalato e Sebenico, con sabotaggi, manifestazioni di protesta, scioperi, che furono seguite dai primi tentativi dei nuclei comunisti di organizzare gruppi partigiani attivi sul territorio. Questa prima fase in estate e autunno 1941 in realt\u00e0 fu caratterizzata da successi limitati e molti fallimenti ma suscit\u00f2 tuttavia la preoccupazione dell'autorit\u00e0 occupanti che presero subito radicali misure repressive con arresti, rastrellamenti, esecuzioni. Bastianini richiese provvedimenti straordinari e il 3 ottobre 1941 il territorio del governatorato venne dichiarato in stato di guerra; l'11 ottobre segu\u00ec la costituzione di un \"Tribunale straordinario\" che entr\u00f2 subito in funzione e commin\u00f2 le prime condanne a morte; il 24 ottobre 1941 il tribunale straordinario venne sostituito su decisione di Mussolini da un \"Tribunale speciale\" per la Dalmazia incaricato di applicare le leggi militari di guerra. In realt\u00e0 l'attivit\u00e0 di resistenza partigiana dei comunisti in Dalmazia divenne pi\u00f9 efficace a partire dall'arrivo a Spalato dell'abile dirigente croato Rade Kon\u010dar \"Beko\" che riorganizz\u00f2 il movimento e diede inizio a una serie di cruenti attentati contro reparti italiani e dirigenti fascisti o collaborazionisti ottenendo alcuni importanti successi propagandistici. In aprile 1942 venne costituita una \"zona operativa\" che, sotto il comando di Vicko Krstulovi\u0107, organizz\u00f2 un numero crescente di distaccamenti partigiani sul terreno da cui originarono le combattive brigate dalmate dell'esercito popolare. L'autorit\u00e0 occupante moltiplic\u00f2 tuttavia le misure radicali; Cattaro venne presidiata da un'intera divisione italiana; le operazioni repressive decimarono le fila dei resistenti e lo stesso Rade Kon\u010dar venne catturato, condannato a morte e fucilato il 26 maggio 1942.\nLa resistenza in Macedonia.\nLa situazione politico-sociale in Macedonia era del tutto particolare rispetto alle altre regioni jugoslave; in questo territorio il governo centrale di Belgrado aveva governato rigidamente, reprimendo le istanze di autonomia della popolazione macedone. Di conseguenza l'invasione dell'esercito bulgaro fu accolta con soddisfazione da buona parte della popolazione e non provoc\u00f2 immediati moti di resistenza; al contrario i macedoni sembrarono essere favorevoli all'incorporazione nella Bulgaria e lo stesso partito comunista per la Macedonia e la Metohija, guidato da \u0160arlo \u0160aratov, non ritenne opportuno iniziare la rivolta e prefer\u00ec inizialmente distanziarsi dal partito comunista jugoslavo e collegarsi con il partito comunista bulgaro. Tito si oppose alle posizioni politiche di \u0160aratov; egli riteneva invece che la Macedonia fosse un territorio importante per il successo della resistenza per la debolezza del movimento cetnico e per la sua collocazione geografica che sembrava aprire favorevoli prospettive alla costituzione di un grande movimento partigiano collegato con la resistenza greca, albanese e bulgara.\nTito decise quindi di assumere il controllo del partito comunista macedone inviando sul posto Lazar Koli\u0161evski con l'incarico di cambiare le decisioni politico-operative della dirigenza locale e sostituire \u0160aratov; si apr\u00ec un grave conflitto tra i due partiti, \u0160aratov rifiut\u00f2 di cedere il passo a Koli\u0161evski che entr\u00f2 in contatto con il partito comunista bulgaro per cercare un appoggio alle sue posizioni, mentre Tito intervenne direttamente presso il Comintern di Mosca. Alla fine Koli\u0161evski riusc\u00ec a prendere il controllo del partito macedone e \u0160aratov venne destituito; il Comintern diede il suo sostegno alle posizioni di Tito. Dopo questa fase conflittuale l'attivit\u00e0 di resistenza partigiana in Macedonia finalmente si svilupp\u00f2 operativamente; vennero costituiti i primi \"odred\" (\"distaccamenti\") di guerriglieri, si accumularono armi e materiali, venne costituito un comando partigiano di liberazione per la Macedonia; l'11 ottobre 1941 il primo grande attacco partigiano colp\u00ec alcuni punti strategici della citt\u00e0 di Prilep.\nIn realt\u00e0 anche nei primi mesi del 1942, la situazione in Macedonia rimase critica per il movimento partigiano, indebolito dalla persistenza di conflitti tra elementi filo-bulgari e autonomistici ostili al centralismo del partito comunista jugoslavo; Tito dovette nuovamente intervenire per soffocare questi conflitti e rafforzare la coesione dopo aver completamente rinnovato la dirigenza locale. La crescita della guerriglia in Macedonia venne anche favorita dalle prime misure violentemente repressive dell'occupante bulgaro contro i distaccamenti partigiani e contro ogni opposizione; alla fine del mese di novembre 1942 sul territorio macedone erano in azione otto \"odred\" guerriglieri.\nLa repressione e l'Olocausto in Serbia.\nLa Wehrmacht tedesca diede prova della sua determinazione a soffocare con metodi draconiani ogni velleit\u00e0 di opposizione e resistenza nel territorio smembrato della Jugoslavia fin dal 30 aprile 1941, quando in rappresaglia per l'uccisione da parte di cecchini di un militare delle Waffen-SS a Pan\u010devo, vennero catturati cento civili abitanti nella citt\u00e0 che furono immediatamente processati da una corte marziale; trensei persone vennero condannate a morte ed eliminate parte con la fucilazione e parte impiccati. Dopo questo primo esempio di brutalit\u00e0, l'esercito tedesco reag\u00ec con grande violenza al movimento insurrezionale iniziato il 4 luglio 1941; nei soli mesi di luglio e agosto furono fucilate o impiccate mille persone.\nAdolf Hitler diede disposizioni inesorabili per contrastare e reprimere con la massima durezza l'inatteso e crescente movimento insurrezionale sorto soprattutto in Serbia; egli prescrisse ai comandi subordinati sul posto di \"ristabilire con i mezzi pi\u00f9 severi l'ordine...in tutta l'area\". Il 16 settembre 1941 venne diramata la fondamentale direttiva del comando supremo della Wehrmacht che stabiliva dettagliatamente il sistema della rappresaglia in caso di atti di violenza contro le truppe tedesche: era previsto che per ogni militare tedesco ucciso fossero passati per le armi cento ostaggi e per ogni ferito cinquanta. Per applicare queste durissime disposizioni il \"plenipotenziario generale in capo della Serbia\", generale Franz B\u00f6hme, assegnato a quell'incarico nel settembre 1941, ordin\u00f2 il 10 ottobre 1941 di procedere alla cattura in tutto il territorio occupato di \"comunisti ed ebrei\" per disporre immediatamente di un numero sufficiente di ostaggi da eliminare nelle rappresaglie.\nInoltre il generale B\u00f6hme e il capo di stato maggiore amministrativo, SS-Gruppenf\u00fchrer Harald Turner, misero in atto con rapidit\u00e0 anche il programma per la \"risoluzione\" nel loro territorio del \"problema ebraico\". Gi\u00e0 nei mesi successivi all'occupazione si era proceduto all'identificazione degli ebrei e al processo di arianizzazione obbligatoria, decretata il 22 luglio 1941; alla fine dell'estate si procedette al rastrellamento sistematico e vennero aperti due campi a Belgrado e Sebac.\nA partire dalla direttiva del generale B\u00f6hme del 10 ottobre 1941 l'apparato repressivo tedesco in Serbia diede inizio allo sterminio; entro due settimane oltre persone, tra ebrei, zingari e altri civili furono eliminate; tra settembre 1941 e febbraio 1942 l'esercito tedesco uccise per rappresaglia solo in Serbia civili. Il generale B\u00f6hme era deciso ad accelerare le operazioni di annientamento dei circa ebrei, principalmente donne, vecchi e bambini, ancora in vita; egli procedette alla deportazione della maggior parte di queste persone nel campo di concentramento di Sajmi\u0161te, fuori Belgrado, dove giunse ben presto da Berlino, su richiesta delle autorit\u00e0 tedesche in Serbia, un gaswagen, un autocarro equipaggiato con dispositivi per uccidere attraverso l'immissione dei gas di scarico all'interno del veicolo. Entro maggio 1942 tutti gli ebrei raccolti nel campo di Sajmi\u0161te erano stati uccisi con l'impiego dell'autocarro a gas; ad agosto 1942 Harald Turner pot\u00e9 comunicare con soddisfazione che la \"questione ebraica\" in Serbia era stata totalmente \"risolta\".\nFallimento della collaborazione tra partigiani e cetnici.\nLe prime notizie che erano giunte ai britannici sulla situazione in Jugoslavia erano confuse: nel settembre 1941 erano arrivate al comando del Medio Oriente al Cairo informazioni sull'insurrezione in Montenegro, mentre un \"certo Mihailovi\u0107\" aveva trasmesso messaggi \"non in codice\" dalla Serbia. Winston Churchill aveva deciso ad agosto di supportare ogni movimento di resistenza contro l'Asse e quindi il 20 settembre 1941 giunse sulle coste montenegrina la prima missione britannica formata dal capitano Duane Tyrrel Hudson e dagli ufficiali jugoslavi Zacharije Ostoji\u0107 e Mirko Lalatovi\u0107. Questi uomini entrarono in contatto inizialmente con i partigiani comunisti di cui ignoravano la presenza e Hudson comunic\u00f2 al Cairo dell'esistenza di un gruppo guidato da un \"professore\" (\u0110ilas) e dall'ufficiale Arso Jovanovi\u0107.\nIl capitano Hudson si rese conto che i partigiani comunisti erano efficaci nella loro azione contro l'occupante ma egli aveva precise direttive di collegarsi solo con il gruppo cetnico di Mihailovi\u0107; gli ordini da Londra prevedevano di sottomettere tutte le forze della resistenza all'autorit\u00e0 del capo nazionalista ed evitare per il momento azioni aggressive contro il nemico. Hudson e i due ufficiali jugoslavi si trasferirono quindi in Serbia; Hudson ebbe anche un incontro con Tito prima di giungere al quartier generale di Mihailovi\u0107; l'ufficiale britannico rimase impressionato dalla determinazione del capo comunista e comunic\u00f2 a Londra apprezzamenti positivi sui partigiani; egli entr\u00f2 presto in contrasto con il capo dei cetnici. In questa fase Tito subiva pressioni a favore di un accordo e collaborazione con Mihailovi\u0107 anche da Mosca. Stalin non conosceva personalmente il capo dei comunisti jugoslavi che, secondo alcune voci diffuse nel Comintern, era ritenuto non del tutto affidabile; il dittatore sovietico manteneva riserve sull'operato di Tito, intratteneva rapporti diretti con il governo monarchico jugoslavo e faceva pressioni per un accordo tra le componenti della resistenza. Il capo jugoslavo era molto irritato per le incomprensioni e rifer\u00ec ripetutamente a Mosca che in realt\u00e0 i cetnici collaboravano con l'Asse; tuttavia egli fece due tentativi per trovare un accordo con Mihailovi\u0107.\nIl primo incontro tra i due avvenne il 19 settembre 1941 a Struganik su iniziativa di Tito; Dra\u017ea era interessato a conoscere il misterioso capo comunista mentre Tito sembrava sinceramente impegnato a trovare un accordo di collaborazione contro i tedeschi; il primo colloquio si concluse senza risultati concreti ma le due parti sembrarono concordare sull'esigenza di rimanere uniti contro gli invasori. Dopo il primo incontro l'insurrezione in Serbia sembr\u00f2 destinata al successo e i partigiani ottennero numerose vittorie e aumentarono la loro popolarit\u00e0; Tito fece un secondo tentativo di cooperazione con Mihailovi\u0107 e prepar\u00f2 e rese nota il 20 ottobre 1941 una proposta di accordo in dodici punti. Il capo dei cetnici ritenne impossibile accettare l'accordo proposto da Tito e in particolare respinse fermamente le clausole riguardanti la costituzione di comitati locali popolari e l'unificazione paritaria dei comandanti partigiani e cetnici; un secondo incontro tra Dra\u017ea e Tito, avvenuto a Brai\u0107i, vicino a Ravna Gora, il 26 ottobre 1941, conferm\u00f2 gli insuperabili contrasti tra le due parti e termin\u00f2 solo con modesti accordi su problemi organizzativi e la fornitura di armi e materiali.\nEntro pochi giorni la rivalit\u00e0 tra cetnici e partigiani si trasform\u00f2 in aperta ostilit\u00e0; si verificarono una serie di scaramucce tra formazioni delle due parti e la collaborazione tattica contro l'occupante divenne impossibile; la storiografia jugoslava tradizionalmente incolpava i cetnici di aver attaccato per primi e di avere la responsabilit\u00e0 della rottura, ma di fatto anche i partigiani presero l'iniziativa attaccando e disarmando alcuni gruppi rivali. In realt\u00e0 i contrasti tra i due gruppi di resistenza erano insuperabili; mentre Tito, nonostante le scelte tattiche del momento, era strettamente legato all'Unione Sovietica e il suo movimento perseguiva finalit\u00e0 di radicale rinnovamento, Mihailovi\u0107 era il rappresentante della continuit\u00e0 della monarchia serba in esilio e manteneva stretti legami con le vecchie strutture di potere; egli inoltre era in attesa dell'auspicato intervento diretto britannico al quale il movimento cetnico si sarebbe potuto affiancare con un ruolo decisivo.\nNell'autunno 1941 contemporaneamente ai violenti attacchi tedeschi che avrebbero segnato la rapida fine della \"repubblica di U\u017eice\", i partigiani in Serbia dovettero quindi affrontare anche i cetnici di Mihailovi\u0107 con cui era ormai in corso la guerra civile. Mihailovi\u0107, consigliato da Ostoji\u0107 e Lalatovi\u0107 che avevano raggiunto il suo quartier generale insieme alla missione britannica del capitano Hudson, decise di prendere l'iniziativa e provocare i primi scontri armati. Nonostante i tentativi di mediazione di Hudson, il 2 novembre 1941 i cetnici attaccarono i partigiani a Loznica.\nIn precedenza Mihailovi\u0107 aveva predisposto piani dettagliati per attaccare i partigiani della \"repubblica di U\u017eice\" e aveva diramato ordini precisi ai suoi comandanti; i cetnici uccisero anche il comandante partigiano Milan Blagojevi\u0107. Tito riusc\u00ec a concentrare i suoi uomini e i partigiani reagirono con efficacia agli attacchi cetnici; a Loznica l'assalto venne respinto; i partigiani presero rapidamente l'iniziativa, contrattaccarono e misero in fuga i cetnici che furono completamente eliminati dalla \"repubblica di U\u017eice\". Nei giorni seguenti proseguirono violenti scontri e le rappresaglie reciproche; i partigiani ottennero altre vittorie e il 7 e 8 novembre sconfissero di nuovo pesantemente i cetnici a \u010ca\u010dak; era ormai iniziata una lotta irriducibile tra le due componenti principali della resistenza jugoslava.\nLa prima offensiva tedesca anti-partigiana.\nDi fronte all'evidente incapacit\u00e0 delle milizie collaborazioniste di Nedi\u0107 a fronteggiare l'insurrezione partigiana, Hitler diede ordine al generale Franz B\u00f6hme, comandante superiore tedesco in Serbia, di organizzare un grande attacco per schiacciare il nucleo centrale della resistenza in Serbia occidentale e \u0160umadja; le forze tedesche in Serbia furono rinforzate con l'arrivo di nuove divisioni dalla Francia e dalla Grecia. L'\"operazione U\u017eice\", denominata dalla storiografia jugoslava \"prima offensiva anti-partigiana\", ebbe inizio il 24 settembre 1941 e vide l'intervento di due divisioni tedesche al completo, rinforzate da aliquote di altre quattro divisioni della Wehrmacht e da reparti collaborazionisti di Nedi\u0107, Pecanac e usta\u0161a. Le disposizioni operative del generale B\u00f6hme erano estremamente dure: prevedevano rappresaglie inesorabili, l'eliminazione sul posto di tutti i resistenti armati e la deportazioni di tutti i maschi di et\u00e0 compresa tra 15 e 70 anni.\nL'attacco tedesco inizi\u00f2 con l'avanzata della 342. Divisione fanteria a sud della Sava verso Mala Mitrovica, mentre altre forze marciarono su Loznica; i partigiani evitarono l'accerchiamento e opposero forte resistenza fino all'8 ottobre; le truppe tedesche devastarono il territorio e procedettero secondo gli ordini a repressioni crudeli e deportazioni in massa di civili; nei giorni seguenti la 342. Divisione raggiunse Krupanj dopo duri combattimenti, distrusse la cittadina e uccise i feriti e i civili catturati. In ottobre le truppe tedesche si resero protagoniste di un'altra serie di massacri a Kraljevo e Kragujevac: reparti della 717. Divisione, dopo aver subito alcune perdite contro i partigiani, procedettero a brutali e indiscriminate rappresaglie; in pochi giorni dai quattromila ai cinquemila ostaggi vennero sommariamente fucilati a Kraljevo e Kragujevac.\nLa fase finale dell'offensiva tedesca contro la \"repubblica di U\u017eice\" ebbe inizio il 25 novembre 1941; le forze partigiane cercarono inizialmente di resistere ad oltranza ma ben presto divenne impossibile fermare l'avanzata della 342. e della 113. Divisione tedesche che si congiunsero a Po\u017eega e proseguirono insieme verso U\u017eice. Tito e il comando supremo partigiano decisero l'evacuazione del territorio della \"repubblica\" che ebbe inizio nella confusione il 29 novembre 1941, mentre alcuni reparti di retroguardia tentavano di guadagnare tempo a Kadinja\u010d. La resistenza delle forze raccogliticce raccolte da Ko\u010da Popovi\u0107 per difendere U\u017eice venne rapidamente superata dalla divisioni tedesche che, con l'appoggio degli attacchi aerei, ebbero rapidamente la meglio. U\u017eice venne occupata mentre Tito e il quartier generale riuscirono a fuggire, in un'atmosfera di sconfitta e disordine, verso Zlatibor; i tedeschi inseguirono i resti delle forze partigiane, occuparono Zlatibor, superarono il fiume Uvac e costrinsero il comando partigiano a cercare rifugio nel Sangiaccato; Dragojlo Dudi\u0107, ufficialmente presidente del \"comitato di liberazione nazionale per la Serbia\", venne ucciso durante la battaglia. I tedeschi mostrarono estrema durezza durante queste operazioni; il 30 novembre 1941 a Kraljevskoe Vode uccisero tutti i feriti nemici rimasti sul campo.\nIl comando tedesco non fece alcuna distinzione tra partigiani comunisti di Tito e cetnici nazionalisti di Mihailovi\u0107; la sua offensiva in Serbia continu\u00f2 nei primi giorni di dicembre 1941 con la cosiddetta \"operazione Mihailovi\u0107\". Dopo la ritirata partigiana nel Sangiaccato, i tedeschi, al comando del generale Paul Bader, attaccarono il 7 e 8 dicembre 1941 direttamente il quartier generale di Mihailovi\u0107 a Ravna Gora e lo occuparono facilmente catturando alcune centinaia di cetnici; gli ufficiali furono fucilati; Mihailovi\u0107 riusc\u00ec a nascondersi con pochi seguaci in Bosnia orientale prima di installare in primavera il suo nuovo quartier generale sul monte \u010cemerno.\nSeconda offensiva tedesca anti-partigiana.\nDopo la sconfitta a U\u017eice, i partigiani di Tito ripiegarono in un primo momento a Radovjinja da dove il capo comunista, accompagnato da Kardelj, \u0110ilas e Sreten Zujovi\u0107, prosegu\u00ec con i suoi uomini fino al centro di Nova Varo\u0161 che era stato evacuato dagli alpini italiani. La situazione dei partigiani era molto difficile; le residue forze di Tito rischiavano di essere schiacciate tra i tedeschi e gli italiani supportati dai cetnici; lo stesso comando partigiano venne attaccato il 14 dicembre 1941 da un reparto italiano di alpini; Tito venne coinvolto direttamente nei combattimenti e solo con grande difficolt\u00e0 i capi partigiani riuscirono a sganciarsi.\nNonostante le sconfitte e l'abbandono del territorio serbo, Tito riteneva possibile riaccendere il movimento di resistenza partigiana in Bosnia orientale dove fin dal mese di luglio l'esperto capo comunista Svetozar Vukmanovi\u0107 \"Tempo\" aveva svolto un'intensa attivit\u00e0 di proselitismo e propaganda. La situazione politico-militare nel territorio bosniaco era molto confusa a causa dell'estrema ostilit\u00e0 reciproca tra contadini musulmani, nazionalisti croati, estremisti usta\u0161a e sciovinisti serbi. Le formazioni cetniche, guidate da Dragoslav Ra\u010di\u0107 e Jezdimir Dangi\u0107 avevano guadagnato terreno in Bosnia orientale ma Tito era fiducioso di poter soppiantare i suoi rivali grazie soprattutto alle istanze di unit\u00e0 e collaborazione patriottica, promosse dal movimento partigiano. Le formazioni partigiane quindi da Nova Varo\u0161 si misero in marcia in direzione della Bosnia orientale dove installarono a Rudo il nuovo quartier generale dopo aver costretto alla ritirata la locale guarnigione cetnica; venne anche superata la linea ferroviaria che collegava Sarajevo con la Serbia. Il 24 dicembre 1941 i partigiani di Tito respinsero con pesanti perdite un attacco degli alpini italiani contro Rudo e Mio\u010de. La ritirata dei presidi italiani dalla linea del Lim e della Drina, la debolezza delle formazioni cetniche e la mancata avanzata tedesca dalla Serbia, permise quindi ai partigiani di costituire un nuovo territorio libero.\nDalla Bosnia orientale i partigiani potevano minacciare le linee di comunicazione strategiche e soprattutto i grandi centri minerari di Vares, Zenica e Breza. L'alto comando tedesco in Serbia ritenne essenziale mantenere il controllo di queste regioni, importanti per l'economia del Reich, e infliggere una sconfitta definitiva alla resistenza. Venne quindi deciso di iniziare in pieno inverno una nuova operazione offensiva; le direttive tedesche erano molto chiare: erano considerati nemici da eliminare \"tutti i cetnici di Mihailovi\u0107\", quelli di Jezdimir Dangi\u0107, \"tutti i comunisti\", tutti \"coloro che ospitano o nascondono\" uomini di Mihailovi\u0107 o i comunisti, \"tutti gli stranieri e gli abitanti che hanno fatto ritorno da breve tempo\".\nI generali Paul Bader e Paul Hoffmann ricevettero il comando delle unit\u00e0 tedesche assegnate alle operazioni; le forze della Wehrmacht erano costituite da due divisioni di fanteria e da parte di una terza divisione, rafforzate da alcuni reparti croati e italiani, in totale presero parte all'offensiva circa soldati dell'Asse. Il piano di operazioni che prevedeva un attacco combinato verso Vlasenica e Rogatica, venne diramato il 3 gennaio 1942 e l'offensiva ebbe inizio il 14 gennaio in una situazione climatica proibitiva con freddo intenso e neve. Inizialmente le truppe tedesche ottennero alcuni successi: il 17-18 gennaio una divisione di fanteria occup\u00f2 Vlasenica e Srebrenica ma venne nei giorni seguenti contrastata dai partigiani della 1\u00aa Brigata proletaria d'assalto; il 17 gennaio 1942 altri reparti tedeschi entrarono anche a Rogatica. L'altra divisione tedesca avanzava da ovest e il 21 gennaio si congiunse con le truppe provenienti da est, mentre un reggimento di fanteria marciava su Vare\u0161 insieme ad unit\u00e0 croate.\nTito e il comando supremo decisero di sganciarsi e si ritirarono dal 18 al 25 gennaio nella zona libera di Fo\u010da, mentre la Prima brigata proletaria, impegnata a coprire lo sganciamento, si trov\u00f2 in grave difficolt\u00e0 e dovette a sua volta ripiegare a sud della linea ferroviaria Sarajevo-Vi\u0161egrad. I partigiani intrapresero la ritirata attraverso un impervio territorio montuoso per sfuggire all'inseguimento dei tedeschi. Una parte della brigata partigiana quindi effettu\u00f2 la famosa \"marcia dell'Igman\"; i guerriglieri dal 27 febbraio 1942 attraversarono, con un tempo proibitivo e temperature molto basse, il territorio montano del massiccio dell'Igman e dopo aver percorso circa cento chilometri, giunsero in salvo a Fo\u010da il 7 marzo, dove si era gi\u00e0 organizzato il comando supremo di Tito. I partigiani che effettuarono la marcia forzata attraverso le montagne, i cosiddetti \"Igman\u010di\", soffrirono molto il freddo e la durezza del percorso; ci furono numerosi casi di congelamento; nonostante le estreme difficolt\u00e0, si riusc\u00ec a trasportare anche i feriti e i malati. Le truppe tedesche decisero di sospendere l'inseguimento dopo aver raggiunto la linea di demarcazione e dopo aver rastrellato il territorio a nord della linea ferroviaria, preferirono lasciare agli italiani il compito di affrontare i partigiani raggruppati nel triangolo Fo\u010da-Gora\u017ede-\u010cajni\u010de.\nGuerra civile tra partigiani e cetnici.\nDopo le devastanti offensive tedesche in Serbia orientale della fine del 1941 e inizio 1942 che dispersero i cetnici e costrinsero alla ritirata i partigiani, la guerra civile era ripresa a gennaio 1942 in Erzegovina dove erano gi\u00e0 in corso violenti e sanguinosi scontri tra le milizie di villaggio musulmane alleate agli usta\u0161a e i nazionalisti cetnici. Le aree di Gacko e Bo\u010dac furono teatro di crudeli e reciproche vendette e massacri tra serbi e musulmani; nel seconda met\u00e0 di gennaio 1942 arrivarono in questi territori i partigiani di Tito, fuggiti da U\u017eice e Rogatica con la \"marcia dell'Igman\", che ebbero rapidamente la meglio. Il 20 gennaio 1942 le unit\u00e0 partigiane avevano occupato Fo\u010da che divenne il nuovo quartier generale del Comando supremo di Tito e in poche settimane dispersero le milizie cetniche e accrebbero le loro forze con reclutamenti locali; venne conquistata anche Brata\u010d, nei pressi di Nevesinje. I cetnici in questa fase subirono continue sconfitte e dovettero spesso ricercare il sostegno dei presidi delle truppe italiane o dei \"domobrani\" croati; il 20 febbraio 1942 i partigiani di Vlado Segrt riuscirono ad uccidere in un agguato Bo\u0161ko Todorovi\u0107 che era il principale luogotenente di Mihailovi\u0107 in Erzegovina. La situazione sul terreno era estremamente confusa; il 20 marzo 1942 al quartier generale partigiano di Fo\u010da giunse una nuova missione di collegamento britannica guidata dal maggiore Terence Atherton che in un primo tempo sembr\u00f2 in buoni rapporti con Tito; ben presto tuttavia Atherton si allontan\u00f2 di nascosto e, insieme al generale cetnico Ljubo Novakovi\u0107, cerc\u00f2 di entrare in contatto con Mihailovi\u0107 in Serbia, ma il 22 aprile venne ucciso per rapina dal bandito cetnico Spasoje Daki\u0107.\nI capi partigiani, dopo aver costituito una nuova \"zona libera\" in Erzegovina erano decisi a rafforzare le loro posizioni in Montenegro dove Tito invi\u00f2 Milovan \u0110ilas e Mitar Baki\u0107. All'arrivo dei due dirigenti, la situazione dei partigiani montenegrini era difficile. Il generale Pirzio Biroli aveva accentuato ancora le misure repressive disponendo con il decreto del 12 gennaio 1942 che per ogni soldato italiano ucciso dai partigiani fossero fucilati 50 ostaggi. Inoltre il generale Pirzio Biroli svilupp\u00f2 con un certo successo la politica di collaborazione con gli elementi nazionalisti; venne convocata un'assemblea di collaborazionisti che elesse il generale Bla\u017eo \u0110ukanovi\u0107 capo della nuova \"organizzazione nazionalista\"; il capo separatista Krsto Popovi\u0107 e il colonnello cetnico Bajo Stani\u0161i\u0107 divennero i suoi collaboratori principali nella lotta contro i partigiani; Stani\u0161i\u0107 assunse il titolo di \"comandante dell'armata nazionale del Montenegro e dell'Erzegovina\". Altri reparti collaborazionisti era guidati da Djordje La\u0161i\u0107 e dall'abile Pavle \u0110uri\u0161i\u0107 che riceveva gli ordini direttamente da Dra\u017ea Mihailovi\u0107; queste formazioni cetniche erano pericolose e aggressive; in uno scontro a Kola\u0161in erano caduti i due famosi capi partigiani Bajo Sekuli\u0107 e Budo Tomovi\u0107.\nSul territorio si succedevano repressioni, violenze e massacri tra le opposte fazioni in lotta; la crudelt\u00e0 della guerra civile dilagava in Montenegro contro avversari e popolazione, le opposte propagande parlavano di partigiani \"uomini delle foibe\" e di cetnici \"sgozzatori\". Giunto sul posto, \u0110ilas si incaric\u00f2 di rafforzare le unit\u00e0 combattenti, mentre Ivan Milutinovi\u0107 e Blazo Jovanovi\u0107 mantennero il controllo politico dei comunisti; \u0110ilas raggiunse a Gornje Pole il famoso capo partigiano Sava Kova\u010devi\u0107 con il quale collabor\u00f2 nella lotta contro cetnici e italiani.\nIn Montenegro la guerra civile si svilupp\u00f2 sempre pi\u00f9 violenta, i contadini subirono devastazioni e rappresaglie dalle due parti in lotta, il territorio fu devastato; i partigiani, dopo aver assediato Stolac in febbraio, riuscirono a conquistare il 17-18 aprile 1942 anche Bo\u010dac che era difesa da una guarnigione di usta\u0161a croati. La successiva offensiva contro Kola\u0161in invece non ebbe successo; le unit\u00e0 partigiane di Peko Dap\u010devi\u0107 riuscirono il 23 aprile 1942 a sconfiggere inizialmente i cetnici nella Gorna Mora\u010da, ma successivamente subirono alcuni insuccessi e il 16 maggio fu nettamente respinto l'attacco a Kola\u0161in. In seguito Tito critic\u00f2 aspramente \u0110ilas e Milutinovi\u0107 per i fallimenti in Montenegro.\nSviluppo della resistenza partigiana nel 1942.\nNel mese di dicembre 1941, dopo la fine della \"repubblica di U\u017eice\" e la ritirata delle forze di Tito a ovest verso il Sangiaccato, i partigiani attivi sul territorio jugoslavo erano circa di fronte a circa soldati delle truppe di occupazione sostenuti dalle milizie delle autorit\u00e0 collaborazioniste croate e serbe; i combattenti partigiani, frazionati in numerosi \"odred\" sparpagliati su tutto il territorio e privi di un'organizzazione efficiente dopo le gravi perdite subite in Serbia, erano ancora attivi e pericolosi ma, come Tito afferm\u00f2 durante una conferenza tenuta con i membri del comando supremo e del comitato centrale del partito comunista, non erano in grado di affrontare grandi scontri campali contro le truppe nemiche.\nVenne quindi deciso di costituire le prime formazioni mobili, organizzate in modo moderno, non legate al territorio e in grado di spostarsi rapidamente e sferrare attacchi contro le grandi unit\u00e0 dell'Asse. Il 20 dicembre Tito autorizz\u00f2 la formazione con sei battaglioni serbi e montenegrini, della 1\u00aa Brigata proletaria d'assalto (\"Prva proleterska brigada\") che venne affidata al comando di Ko\u010da Popovi\u0107 con Filip Klijaic come commissario politico; il 1\u00ba marzo 1942 fu organizzata con quattro battaglioni serbi la 2\u00aa Brigata proletaria d'assalto (\"Druga proleterska brigada\"). Queste due formazioni divennero il nucleo del nuovo esercito di liberazione jugoslavo e rimasero per tutta la guerra le unit\u00e0 pi\u00f9 famose e aggressive dei partigiani.\nDa questo momento lo sviluppo delle forze partigiane su base regolare si svilupp\u00f2 rapidamente; in primavera si formarono la 3\u00aa Brigata proletaria d'assalto del Sangiaccato, la 4\u00aa Brigata proletaria d'assalto montenegrina e la 5\u00aa Brigata proletaria d'assalto montenegrina; a giugno il comando di Tito poteva disporre di circa 60 battaglioni d'assalto con cui furono progressivamente costituite entro il 1\u00ba novembre 1942 ventotto nuove brigate. Fin dal dicembre 1941 Tito aveva potenziato la struttura del cosiddetto Comando supremo delle forze partigiane inserendo come capo di stato maggiore e principale consigliere militare Arso Jovanovi\u0107, capitano nel vecchio esercito jugoslavo e gi\u00e0 dirigente dell'insurrezione in Montenegro dell'estate 1941.\nLo sviluppo decisivo delle forze partigiane ebbe inizio il 1\u00ba novembre 1942; Tito e il comando supremo effettuarono il passaggio finale per la trasformazione dei distaccamenti sparsi su tutto il territorio in una struttura omogenea, organizzata e in grado di affrontare in campo aperto il nemico. Venne quindi ufficialmente costituito il nuovo Esercito Popolare di Liberazione della Jugoslavia, strutturato come gli eserciti regolari e formato da divisioni operative e corpi d'armata (\"korpus\") territoriali. Le prime due divisioni proletarie, la 1\u00aa Divisione proletaria di Ko\u010da Popovi\u0107 e la 2\u00aa Divisione proletaria di Peko Dap\u010devi\u0107 e Mitar Baki\u0107, vennero costituite insieme il 1\u00ba novembre 1942 a Bosanski Petrovac e a Ti\u010devo, raggruppando sei brigate; subito dopo, il 9 novembre il Comando supremo form\u00f2 le tre divisioni d'assalto, 3\u00aa Divisione d'assalto, 4\u00aa e 5\u00aa; infine il 22 novembre venne annunciata la costituzione della 6\u00aa, 7\u00aa e 8\u00aa Divisione di liberazione nazionale. Queste divisioni erano aggressive e combattive, ma inizialmente erano deboli numericamente e carenti di armamenti pesanti; furono progressivamente rafforzate e nell'ultimo periodo della guerra divennero grandi unit\u00e0 molto pi\u00f9 forti, esperte e ben equipaggiate. I \"korpus\" furono invece costituiti come strutture pi\u00f9 grandi per controllare tutte le unit\u00e0 partigiane in un determinato territorio; potevano comprendere un numero variabile di divisioni tra due e quattro oltre ad altri \"odred\" autonomi; i primi corpi d'armata furono quello bosniaco, costituito il 9 novembre 1942 e quello croato, formato il 22 novembre 1942.\nTito e la dirigenza comunista mentre portavano avanti con la massima energia la lotta contro l'occupante e i collaborazionisti, avevano anche potenziato l'attivit\u00e0 politica per allargare il consenso al movimento partigiano e porre le basi per gli sviluppo futuri in Jugoslavia dopo la guerra. Venne quindi costituito il cosiddetto \"Consiglio antifascista di liberazione popolare della Jugoslavia\", \"Antifa\u0161isti\u010dko v(ij) e\u0107e narodnog oslobo\u0111enja Jugoslavije\" (AVNOJ) che tenne la sua prima assemblea plenaria a Biha\u0107, appena liberata, nel dicembre 1942. Durante questa assemblea, a cui parteciparono 54 delegati di diversi orientamenti politici, Tito promosse una politica unitaria, in accordo anche con le direttive di Stalin, in cui veniva per il momento minimizzato l'aspetto rivoluzionario e concentrata tutta l'attenzione sulla lotta patriottica contro l'invasore. Venne costituito un Comitato esecutivo dell'AVNOJ e nelle settimane seguenti si tennero anche una conferenza femminile partigiana e il primo congresso della giovent\u00f9 antifascista.\nL'azione repressiva dell'esercito italiano.\nL'esercito italiano impegn\u00f2 nel teatro balcanico quasi la met\u00e0 delle sue forze operative; nel 1942 erano schierate in Jugoslavia, Grecia e Albania 31 delle 66 divisioni considerate operative; il maggior numero di soldati italiani durante la seconda guerra mondiale fu in servizio proprio nel teatro balcanico che in teoria non era considerato un'area di guerra attiva. L'alto comando e la dirigenza politica ritennero che i compiti delle truppe fossero sostanzialmente simili a quelle di un'\"occupazione coloniale\" di cui ufficiali e soldati aveano molto esperienze precedenti nelle campagne d'Africa; quindi la propaganda e la retorica dei comandi e del regime esaltarono fin all'inizio i concetti di superiorit\u00e0 razziale, di civilt\u00e0 e modernit\u00e0 militare degli italiani rispetto alle popolazioni slave, considerate barbare, primitive e brutali, si cerc\u00f2 di enfatizzare il pericolo del \"comunismo slavo\". La realt\u00e0 della guerra tuttavia ben presto rese irrilevanti e controproducenti questi concetti della propaganda inculcata alle truppe; i partigiani si rivelarono sempre di pi\u00f9 molto pericolosi, abili e ben armati, capaci di ottenere crescenti successi; di conseguenza il morale delle truppe decadde costantemente e l'efficienza dell'azione repressiva fu sempre modesta.\nLa capacit\u00e0 militare e la violenza della macchina bellica tedesca si rivel\u00f2 molto superiore; i soldati tedeschi, in particolare nei primi anni, erano profondamente convinti della loro superiorit\u00e0 tecnologica, militare e razziale e fortemente ideologizzati, e mostrarono una grande carica di brutalit\u00e0 e di efficacia repressiva. Il confronto con la superiore macchina bellica tedesca accentu\u00f2 la frustrazione e la depressione dei soldati italiani che, insufficientemente addestrati ed equipaggiati, furono dislocati dai comandi in presidi statici disagevoli e isolati senza essere in grado di impedire la crescita delle azioni partigiane. Le continue imboscate, le perdite e la mancanza di reali motivazioni per un impegno bellico ritenuto insensato dalla maggior parte dei soldati, minarono la disciplina e la coesione dei reparti.\nI partigiani e la popolazione dei territori occupati in generale davano un giudizio negativo delle truppe italiane di cui non temevano l'efficienza bellica e la capacit\u00e0 repressiva al contrario del pauroso rispetto che incutevano i tedeschi; nelle fonti jugoslave si trova l'espressione \"occupazione allegra\" (\"vesela okupacija\") per indicare il sistema di dominio instaurato dagli italiani che venivano anche chiamati spregiativamente \"\u017eabari\", \"mangiatori di rane\". Nella storiografia tradizionale e nella memorialistica italiana nella gran parte dei casi si \u00e8 cercato di minimizzare l'aspetto repressivo dell'occupazione italiana, evidenziando il buon comportamento delle truppe, la simpatia incontrata tra la popolazione e la mancanza di eccessi terroristici. Questa descrizione \u00e8 stata messa in discussione dalla storiografia pi\u00f9 recente. Gli jugoslavi peraltro gi\u00e0 al termine della guerra evidenziarono la brutalit\u00e0 e la violenza anche dell'occupante italiano e richiesero, senza successo, di poter processare alcune centinaia di militari accusati di crimini di guerra.\nLe direttive degli alti comandi italiani sul posto, in particolare la famosa \"Circolare 3C\" del generale Roatta diramata il 1\u00ba marzo 1942, confermano che le disposizioni operative fornite all'esercito italiano richiedevano un comportamento brutale contro la resistenza; in generale inoltre gli alti ufficiali, come il generale Mario Robotti in una nota del 4 agosto 1942, esigevano una maggiore aggressivit\u00e0 e durezza alle proprie truppe. Nel complesso, secondo Giorgio Rochat, i reparti italiani tennero il comportamento meno brutale tra le forze in campo impegnate in una guerra particolarmente crudele come quella nei Balcani; tuttavia le azioni dell'esercito nelle operazioni antiguerriglia furono caratterizzate dalla fucilazione immediata di partigiani e sospetti, dalla cattura di ostaggi, dalla confisca e depredazioni di beni dei civili ritenuti legati alla resistenza, dalle devastazioni e gli incendi. Per la pratica del saccheggio e dell'incendio messa in atto sistematicamente durante le campagne repressive in Croazia, Bosnia e Montenegro, gli italiani divennero per i partigiani, i \"paliku\u0107i\", \"bruciacase\". Non mancarono neppure da parte di alcuni generali sul posto, ipotesi estremistiche di utilizzo dei gas tossici contro i partigiani; nel novembre 1942 il generale Roatta propose esplicitamente di ricorrere agli aggressivi chimici, e usta\u0161a e cetnici si dichiararono disposti a collaborare; in realt\u00e0 fin dal marzo 1942 questa proposta era stata presentata alle massime gerarchie a Roma dove era stata respinta per considerazioni di opportunit\u00e0 politica nel timore di suscitare la riprovazione internazionale e il rischio di rappresaglie contro l'Italia da parte delle potenze nemiche.\nUn altro aspetto fondamentale dell'occupazione italiana furono infine le deportazioni della popolazione ritenuta infida o sospetta che vennero attuate soprattutto nella Slovenia annessa ma in parte anche in Istria e Dalmazia; secondo Davide Rodogno, furono attivati oltre sessanta campi di concentramento in Italia e una decina in Dalmazia dove furono detenuti in condizioni estremamente disagevoli i civili; nel famoso campo di Arbe morirono circa un quinto dei deportati.\nTerza offensiva dell'Asse.\nIl prolungamento della guerra mondiale e l'arresto dell'offensiva tedesca in Russia costrinsero nel gennaio 1942 i capi supremi delle potenze dell'Asse a modificare i loro progetti strategici e prendere nuove decisioni; fu Mussolini che per primo sollecit\u00f2 Hitler ad organizzare una grande offensiva definitiva in Jugoslavia per distruggere al pi\u00f9 presto i partigiani comunisti ed evitare un loro rafforzamento nella primavera 1942. I generali Ugo Cavallero e Pirzio Biroli condividevano le valutazioni del Duce e anche il generale Roatta riteneva che la guerra nei Balcani fosse arrivata a un \"punto critico\". Il feldmaresciallo Wilhelm Keitel il 14 febbraio 1942 diede la sua approvazione e da quel momento i piani vennero studiati in una serie di riunioni tra i generali; la cosiddetta operazione Trio venne concordata nell'incontro di Abbazia del 2-3 marzo, mentre altri colloqui si tennero a Lubiana e a Sarajevo, dove il generale Roatta, incaricato del comando superiore dell'offensiva, trasfer\u00ec il suo comando tattico.\nNei primi mesi del 1942 le forze partigiane avevano mostrato una rinnovata combattivit\u00e0 e avevano ottenuto alcuni successi in quasi tutti i territori jugoslavi occupati; una serie di presidi italiani, a Srb, Karenica, Ulog e Gacko, erano stati assediati per molte settimane, erano state liberate le citt\u00e0 di Livno, Bugojno e Odzac e inoltre all'inizio di marzo le due brigate proletarie avevano riguadagnato terreno in Bosnia orientale liberando Srebrenica, Bratunac e Vlasenica. Per riprendere il controllo della situazione, gli alti comandi dell'Asse decisero di attaccare concentricamente verso il quartier generale partigiano di Fo\u010da; un raggruppamento al comando del generale tedesco Paul Bader sarebbe avanzato da nord e da est con due divisioni tedesche, due divisioni alpine italiane e numerosi reparti usta\u0161a e \"domobranci\", mentre un secondo gruppo al comando del generale Lorenzo Dalmazzo avrebbe marciato da sud e da ovest con due altre divisioni italiane rinforzate. All'operazione Trio avrebbero partecipato anche alcune formazioni di cetnici e un'altra divisione alpina italiana che sarebbero state impegnate in Montenegro. L'alto comando dell'Asse aveva progettato una manovra accuratamente coordinata da sviluppare in fasi successive, ma a causa della scarsa coesione e di errori tattici, l'offensiva non si svilupp\u00f2 secondo i piani; in particolare i croati attaccarono in anticipo verso Vlasenica. L'attacco principale ebbe inizio il 22 aprile 1942: la 718. Divisione tedesca avanz\u00f2 da nord e alla fine del mese riusc\u00ec a sbloccare la guarnigione croata assediata a Rogatica, quindi prosegu\u00ec verso sud ma gli italiani si mossero in ritardo e i partigiani riuscirono a sganciarsi; il 24 aprile gli alpini attaccarono da est insieme a reparti di cetnici. Gli italiani raggiunsero la Drina nonostante la dura resistenza dei partigiani e passarono il fiume il 4 maggio a Gorad\u017ee; il 1\u00ba maggio da nord era intervenuta una seconda divisione alpina mentre dal 6 maggio mosse da ovest un'altra divisione italiana che avanz\u00f2 su Kalinovik.\nTito diede ordine ai distaccamenti partigiani di rallentare al massimo l'avanzata nemica, ma egli, di fronte alla minaccia delle forze dell'Asse provenienti da tre direzioni, era consapevole che sarebbe stato impossibile resistere a lungo. Vennero date le prime disposizioni per l'evacuazione di Fo\u010da e la ritirata verso sud fino all'impervia regione del monte Durmitor-montagne del fiume Piva. Dopo un'accanita resistenza finale, le due brigate proletarie partigiane e il comando supremo di Tito il 10 maggio 1942 abbandonarono Fo\u010da e si diressero a sud; i genieri partigiani fecero saltare i ponti sulla Drina e sulla \u010ceotina dopo la partenza degli ultimi reparti della 1\u00aa Brigata proletaria. Alle ore 12.00 entrarono a Fo\u010da senza incontrare resistenza gli alpini della divisione \"Pusteria\" seguiti da reparti usta\u0161a e \"domobrani\"; violenze e rappresaglie colpirono la popolazione civile rimasta nella citt\u00e0. Il 14 maggio 1942 il comando del generale Roatta afferm\u00f2 che l'operazione Trio era stata completata con pieno successo e comunic\u00f2 che il nemico aveva subito forti perdite; le forze partigiane di Tito in effetti erano in difficolt\u00e0; il 15 maggio i partigiani fecero saltare il ponte sul fiume Tara a Scepan Polje e ripiegarono in Erzegovina; il comando supremo partigiano invi\u00f2 rinforzi in Montenegro dove in un primo tempo sperava di poter costituire una nuova area di raggruppamento.\nNella primavera del 1942, mentre il nucleo principale di Tito subiva le offensive tedesche, i partigiani jugoslavi degli \"odred\" della Craina avevano ottenuto notevoli successi nella Bosnia occidentale, liberando in particolare Prijedor e Ljubija; il comando tedesco, temendo minacce nemiche contro la citt\u00e0 di Banja Luka e preoccupato dalla perdita delle miniere di ferro di Ljubija, decise di prendere l'iniziativa e organizz\u00f2 una nuova operazione contro il concentramento partigiano individuato sul monte Kozara. I tedeschi concentrarono oltre soldati, compresi contingenti \"domobranci\" e \"ustascia\", che circondarono l'area prima di sferrare l'attacco che ebbe inizio il 10 giugno 1942.\nLe disposizioni operative delle truppe tedesche prevedevano misure brutali durante i rastrellamenti: i prigionieri in armi sarebbero stati fucilati, mentre gli arresi spontaneamente sarebbero stati imprigionati; le notizie dell'imminente attacco tedesco provoc\u00f2 il panico tra la popolazione che abbandon\u00f2 i villaggi e cerc\u00f2 rifugio sul monte Kozara, dove i partigiani dovettero organizzare l'afflusso di circa civili; venne deciso di difendere ad oltranza le posizioni. L'offensiva tedesca sul Kozara raggiunse inizialmente alcuni successi ed entro il 12 giugno vennero occupate Prijedor e Ljubija, ma nei giorni seguenti le formazioni croate subirono ripetuti scacchi e i partigiani sferrarono una serie di contrattacchi efficaci. Il comando tedesco fu costretto a far intervenire due \"kampfgruppen\", che il 28 giugno iniziarono un nuovo attacco da due direzioni con il supporto di truppe da montagna croate. I distaccamenti partigiani si trovarono in situazione critica e cercarono nella notte del 3-4 luglio di sfondare le linee dell'accerchiamento; l'assalto ebbe parziale successo e una parte delle truppe e circa civili riuscirono a fuggire, ma i tedeschi richiusero subito il varco e gli altri gruppi e la maggior parte della popolazione rimasero bloccati sulle pendici boscose del Kozara. Nel corso della battaglia i tedeschi ebbero 54 morti e 95 feriti, i croati persero circa soldati, mentre, secondo i dati del comando tedesco, i partigiani avrebbero avuto morti e 330 catturati.\nAltri distaccamenti partigiani della Bosanska Krajina peraltro effettuarono azioni di sostegno nelle valli dei fiumi Una e Sana causando notevoli problemi ai tedeschi che il 14 luglio dovettero dare inizio a un nuovo ciclo di operazioni per rastrellare sistematicamente il territorio tra i due corsi d'acqua. Le truppe tedesche condussero con grande brutalit\u00e0 queste azioni di rastrellamento, eliminando i feriti e imprigionando i civili, circa , che vennero deportati in massa in vari campi, tra cui il campo di concentramento di Jasenovac. Le operazioni tedesche nell'area terminarono solo il 15 agosto 1942.\nLa collaborazione tra italiani e cetnici.\nNel corso del 1942 le autorit\u00e0 italiane nei territori occupati della Jugoslavia svilupparono l'organizzazione di formazioni collaborazioniste attraverso una serie di accordi bilaterali con singole personalit\u00e0 autorevoli e prestigiose prevalentemente provenienti dai nazionalisti serbi. Nell'estate 1942 il sistema della collaborazione in funzione anticomunista venne formalizzato con la costituzione della cosiddetta MVAC (\"Milizia volontaria anticomunista\"), costituita raggruppando formazioni cetniche gi\u00e0 esistenti con unit\u00e0 di nuova costituzione. Questi reparti, armati, finanziati e vettovagliati dagli italiani, erano in teoria gerarchicamente e operativamente completamente dipendenti dai comandi dell'esercito italiano occupante; in realt\u00e0 l'efficienza, la disciplina e l'affidabilit\u00e0 di queste formazioni eterogenee erano molto variabili.\nI raggruppamenti numericamente pi\u00f9 importanti di unit\u00e0 collaborazioniste erano presenti nello Stato Indipendente croato e in Montenegro, mentre piccoli formazioni furono costituite anche in Dalmazia, dove la MVAC venne attivata a giugno 1942, e in Slovenia dove la collaborazione, presente negli ambienti conservatori, nazionalisti, fascisti, godeva dell'appoggio anche delle gerarchie cattoliche guidate dall'arcivescovo Gregorij Ro\u017eman; le unit\u00e0 MVAC slovene vennero costituite ad agosto 1942. Numericamente molto pi\u00f9 grandi furono tuttavia le unit\u00e0 collaborazioniste nello NDH, dove il 19 giugno 1942 venne concluso un accordo tra autorit\u00e0 croate e il comando della 2\u00aa Armata per la formazione di reparti anti-comunisti composti unicamente da serbi; il comando della MVAC venne assunto ufficialmente a Spalato da Ilija Trifunovi\u0107-Bir\u010danin; la sua autorit\u00e0 suprema era peraltro solo nominale, sul campo predominavano autonomamente i comandanti locali: il religioso Mom\u010dilo \u0110uji\u0107, l'ex-politico Dobroslav Jevdjevi\u0107 e il militare Ilija Mihi\u0107.\nNel Montenegro dopo gli accordi di marzo 1942, il comando dei cetnici venne affidato al generale Bla\u017eo \u0110ukanovi\u0107 che assunse anche un ruolo politico come presidente di un \"comitato nazionale montenegrino\", ma l'autorit\u00e0 principale era esercitata da Bajo Stani\u0161i\u0107, Pavle Djuri\u0161i\u0107 e Krsto Popovi\u0107. Questi capi cetnici in realt\u00e0 avevano assunto il comando su indicazione dagli italiani ma in precedenza avevano anche ricevuto l'autorit\u00e0 sui rispettivi territori da parte di Dra\u017ea Mihailovi\u0107. Nonostante le affermazioni del capo cetnico al processo dopo la guerra e le valutazioni di alcuni storici che hanno minimizzato la sua collaborazione con gli occupanti, Mihailovi\u0107 effettivamente approv\u00f2 i contatti e gli accordi politici e operativi tra i capi cetnici in Montenegro e Stato indipendente croato con le autorit\u00e0 italiane; egli ritenne che in questo modo fosse possibile preservare dalla repressione e conservare intatte le sue forze in attesa del previsto sbarco degli Alleati e contemporaneamente annientare, con l'aiuto italiano, le etnie avversarie nelle regioni considerate serbe e soprattutto i rivali partigiani comunisti.\nNel 1942-43 la MVAC era costituita da circa combattenti, ma in totale le forze collaborazioniste presenti nei territori sotto occupazione italiana erano molto pi\u00f9 numerose; considerando la gendarmeria, i regolari croati, le milizie rurali e le bande musulmane, lo storico Eric Gobetti ritiene che le formazioni antipartigiane erano costituite da circa uomini. L'efficienza di queste milizie tuttavia fu sempre molto limitata a causa di conflitti di competenze, scarsa disciplina, rivalit\u00e0; si concluse con un fallimento anche l'ambizioso tentativo, nell'estate 1942, di sferrare una grande offensiva per costituire un \"corridoio cetnico\" esteso dalla Lika al Montenegro, libero dai partigiani e interposto tra i presidi italiani e l'area di occupazione tedesca. La cosiddetta \"operazione Dinara\" non ebbe successo, all'inizio dell'inverno i cetnici dovettero ripiegare nelle vecchie posizioni in Bosnia e Montenegro, mentre i partigiani estesero le loro \"zone libere\".\nLa \"lunga marcia\" dei partigiani e la \"repubblica di Biha\u0107\".\nIn realt\u00e0 dopo le perdite subite durante l'operazione Trio e la ritirata in Erzegovina, la situazione delle residue forze di Tito era divenuta molto critica; i partigiani dovevano fronteggiare \"una delle peggiori crisi\" della guerra; i reparti scelti usta\u0161a devastavano brutalmente i villaggi, mentre la propaganda cetnica minava la coesione di molti gruppi partigiani che in parte si disgregarono. Il 19 giugno 1942, nel corso di una riunione del comando supremo partigiano, Tito e i suoi luogotenenti presero quindi la decisione di abbandonare il territorio dell'Erzegovina, devastato dalla guerra e privo di risorse economiche, e di trasferire quattro brigate con il quartier generale in Bosnia occidentale dove si sarebbe cercato di costituire una nuova base di operazioni; in un primo tempo Sava Kova\u010devi\u0107 sarebbe rimasto in Montenegro con la sua brigata. Le quattro brigate furono concentrate nella valle della Sutjeska a Zelen Gora e, insieme ai profughi e ai feriti, iniziarono la cosiddetta \"lunga marcia\" il 23 giugno 1942. Le forze partigiane erano divise in due gruppi: quello settentrionale con due brigate sotto il comando di \u0110ilas e Arso Jovanovi\u0107, e quello meridionale con le altre due brigate sotto il controllo diretto di Tito.\nI partigiani jugoslavi sorpresero le forze dell'Asse e ottennero subito alcuni successi: il 28 giugno raggiunsero il monte Tresvarica, dopo aver sconfitto i cetnici a Jelasca, vicino Kalinovik, e nei giorni seguenti proseguirono con rapide marce verso Trnovo dove il comando tedesco di Sarajevo aveva concentrato un \"kampfgruppe\". Le forze partigiane, divise sempre in due gruppi, all'inizio di luglio attaccarono in numerosi tratti la ferrovia strategica Sarajevo-Mostar e isolarono l'importante centro di Konjic, difeso da truppe croate, che venne attaccato e conquistato dai partigiani della Prima brigata proletaria nella notte del 7-8 luglio 1942.\nNei giorni seguenti, mentre il comando tedesco concentrava elementi di una divisione tedesca e reparti \"domobrani\" e usta\u0161a per contrattaccare, i partigiani ripresero la marcia sempre divisi in due gruppi; una brigata partigiana riusc\u00ec l'11 luglio a conquistare Gornij Vakuf, mentre il gruppo di brigate meridionale il 13 luglio entr\u00f2 a Prozor che era stata abbandonata dalle truppe croate. Non ebbe successo invece l'attacco a Bugojno; gli assalti del 17 e 20 luglio vennero respinti dalla guarnigione usta\u0161a; in questa fase la cosiddetta \"legione nera\" (\"Crna Legija\") di Jure Franceti\u0107, un fanatico reparto usta\u0161a, massacr\u00f2 brutalmente tutta la popolazione civile del villaggio di Hurije.\nNonostante l'insuccesso di Bugojno, la marcia delle forze partigiane continu\u00f2; la 2\u00aa Brigata proletaria avanz\u00f2 il 31 luglio verso Kupres, mentre altre due brigate, la 1\u00aa e la 3\u00aa, marciarono su Livno che venne raggiunta e attaccata la notte del 4-5 agosto 1942. L'assalto dei partigiani ebbe successo; i reparti croati vennero sopraffatti e gli ultimi nuclei di resistenza a Livno si arresero il 7 agosto; tutti gli ustasa catturati vennero fucilati. Le forze partigiane si rinforzavano con l'arrivo dal Montenegro anche della brigata di Sava Kovacevic che, sottoposta a una dura pressione, aveva deciso di seguire il nucleo principale, ma terminarono con un fallimento i ripetuti attacchi contro Kupres dell'11 e 13 agosto aspramente difesa dagli ustasa di Franceti\u0107.\nNonostante l'insuccesso, Tito e il comando supremo decisero di continuare l'offensiva e organizzarono un attacco combinato con tre brigate verso Mrkonji\u0107-Grad, Bosansko Grahovo e soprattutto Jajce. Il 23 agosto con un attacco di sorpresa della 2\u00aa brigata proletaria e della 1\u00aa brigata della Craina venne conquistata Mrkonjic-Grad difesa da deboli forze croate, quindi i partigiani marciarono su Jajce. Un contrattacco tedesco con due \"kampfgruppe\" provenienti da Banja Luka venne respinto dalle brigate partigiane tra l'11 e 19 settembre e Tito pot\u00e9 attaccare Jajce in forze e conquistarla dopo i combattimenti del 24 e 25 settembre 1942.\nGli alti comandi dell'Asse, preoccupati per i successi partigiani, organizzarono una serie di operazioni per riguadagnare le posizioni perdute e distruggere le forze nemiche; i tedeschi il 28 settembre iniziarono l'operazione Jajce in direzione di Klju\u010d e Jajce, mentre gli italiani della divisione \"Messina\", insieme a formazioni cetniche, il 5 ottobre diedero inizio all'operazione Alfa a protezione di Mostar. Le truppe dell'Asse ottennero qualche risultato e Jajce e Prozor vennero riconquistate, ma i partigiani contrattaccarono localmente con successo. Il 21 ottobre i tedeschi iniziarono un nuovo ciclo di operazioni mentre gli italiani con l'operazione Beta rientrarono a Livno il 24 ottobre, ma nel complesso le offensive dell'Asse si conclusero con risultati deludenti e i partigiani mantennero le loro forze e poterono riprendere la marcia in Bosnia occidentale.\nTito e il comando supremo intendevano attaccare e liberare l'importante citt\u00e0 di Biha\u0107 che poteva diventare un centro di aggregazione per un ampio territorio \"libero\"; i piani partigiani prevedevano attacchi diversivi da parte di due brigate in Croazia contro Sisak e Bosansko Grahovo e un attacco principale con otto brigate e circa partigiani verso Biha\u0107. La citt\u00e0 era difesa da una numerosa guarnigione di \"domobranci\" e usta\u0161a mentre parte di una divisione tedesca era schierata nel territorio vicino. L'attacco partigiano ebbe inizio il 2 novembre 1942 e si svilupp\u00f2 con successo nonostante l'aspra resistenza, i croati vennero sconfitti e anche i tedeschi dovettero ripiegare. La citt\u00e0 cadde il 4 novembre 1942 per merito principale della 3\u00aa Brigata proletaria d'assalto della Craina; i partigiani entro la met\u00e0 del mese di novembre catturarono molte armi e materiali e poterono liberare un vasto territorio dove costituirono la \"repubblica di Biha\u0107\" che in dicembre ospit\u00f2 il primo congresso dell'AVNOJ.\nL'operazione \"Weiss\" e la battaglia della Neretva.\nL'evoluzione sfavorevole della guerra nel teatro africano e la crescente potenza alleata nel Mediterraneo dopo l'operazione Torch nel novembre 1942 costrinsero Mussolini e l'alto comando italiano a rivedere i loro piani e riorganizzare la dislocazione delle loro forze per poter fronteggiare eventuali minacce nemiche direttamente contro la penisola. Il 19 novembre 1942 quindi il generale Roatta, il maresciallo Ugo Cavallero e Mussolini concordarono il trasferimento in Italia di due divisioni della 2\u00aa Armata e il ritiro entro il 15 gennaio 1943 dell'esercito italiano dalla II zona nello stato croato; la Morlacca sarebbe stata evacuata. Queste decisioni italiane tuttavia erano in completo contrasto con i nuovi piani di Hitler e dell'alto comando tedesco che al contrario, temendo uno sbarco alleato nei Balcani nella primavera, avevano deciso di potenziare le loro forze nel teatro per reprimere ogni movimento di resistenza.\nNel mese di novembre 1942 Hitler espresse per la prima volta, durante un incontro nel suo quartier generale ucraino a Vinnica con Ante Paveli\u0107, la ferma determinazione di sferrare durante l'inverno una grande offensiva decisiva in Jugoslavia per distruggere le forze partigiane e pacificare l'area in previsione di un possibile sbarco alleato. Fu tuttavia durante la riunione in Prussia orientale del 18-20 dicembre 1942, nel pieno della crisi a Stalingrado, che Hitler manifest\u00f2 le sue decisione definitiva e ottenne il consenso e la collaborazione di Galeazzo Ciano e del maresciallo Cavallero, ai suoi piani offensivi contro la resistenza. Gi\u00e0 in precedenza, il 1\u00ba dicembre 1942, era stato organizzato un comando tedesco in Croazia affidato al generale Rudolf L\u00fcters, mentre il 1\u00ba gennaio 1943 fu costituito un Comando superiore tedesco del Sud-Est con sede a Salonicco e affidato al generale Alexander L\u00f6hr, responsabile dell'intero teatro operativo balcanico.\nL'alto comando tedesco del teatro Sud-Est quindi progett\u00f2 un vasto piano offensivo, nome in codice \"operazione Weiss\" per accerchiare e distruggere la massa delle forze partigiane raggruppate nella cosiddetta \"repubblica di Biha\u0107\"; il piano prevedeva tre fasi successive con l'impiego di quattro divisioni tedesche, di tre divisioni italiane e di contingenti di forze collaborazioniste croate e cetniche; sarebbero stati impegnati in totale circa uomini con il sostegno di armi pesanti e circa 130 aerei. Secondo i piani dell'operazione Weiss, le divisioni tedesche avrebbero attaccato da nord sulla direttrice Karlovac-Biha\u0107-Bosanski Petrovac, mentre le divisioni italiane con il supporto dei cetnici del MVAC sarebbero avanzati da ovest verso Sanski Most-Klju\u010d-Bosanski Petrovac. Le successive fasi Weiss II e Weiss III prevedevano il progressivo annientamento delle forze nemiche accerchiate e il rastrellamento del territorio. Il comando italiano intendeva impiegare, nonostante le contestazioni dei tedeschi, i numerosi contingenti cetnici con i quali aveva stretto accordi di collaborazione; era previsto quindi il concorso dei reparti cetnici al comando di Duji\u0107 e Jevdjevi\u0107 schierati a Gra\u010dac e Tenin; inoltre anche Dra\u017ea Mihailovi\u0107, nonostante molte incertezze, aveva deciso di concorrere alla distruzione dei nemici comunisti; il suo capo di stato maggiore Ostoji\u0107 venne inviato a Kalinovik per controllare le operazioni, mentre Stani\u0161i\u0107 e Djuri\u0161i\u0107 ricevettero l'ordine di bloccare ad ogni costo con i cetnici montenegrini un'eventuale ritirata dei partigiani a sud della Neretva.\n \nL'operazione Weiss ebbe inizio il 20 gennaio 1943 con l'offensiva di tre divisioni tedesche da nord e nord-est e di tre divisioni italiane da ovest ma non si svilupp\u00f2 secondo i piani dell'alto comando dell'Asse; i partigiani del I Corpo croato e del I Corpo bosniaco combatterono accanitamente e rallentarono l'avanzata nemica; l'accerchiamento nell'area di Bosanski Petrovac non ebbe successo. I tedeschi occuparono la capitale nemica Biha\u0107 il 29 gennaio 1943 ma i partigiani contrattaccarono contro le divisioni italiane che subirono forti perdite. Inoltre Tito decise, l'8 febbraio 1943, di prendere l'iniziativa e marciare con le sue divisioni migliori e tutti i feriti verso sud-est, per costituire un nuovo territorio libero in Erzegovina e Montenegro dopo aver superato gli sbarramenti italiani e cetnici sul fiume Neretva; egli prevedeva in un secondo tempo di proseguire l'avanzata verso il Kosovo, la Metonija e la Macedonia. La marcia delle divisioni inizi\u00f2 subito, il 9 febbraio, e prosegu\u00ec con successo ma il movimento era intralciato dalla necessit\u00e0 di trasportare anche tutti i feriti e i malati di tifo che, se abbandonati al nemico, avrebbero rischiato di essere brutalmente uccisi.\nIl 15 febbraio 1943 le formazioni partigiane completarono la marcia verso sud e iniziarono i loro attacchi contro i presidi italiani della divisione \"Murge\", schierati a protezione della linea della Neretva, che vennero sorpresi e in gran parte sbaragliati. Il 17 febbraio i partigiani della 5\u00aa brigata montenegrina di Sava Kova\u010devi\u0107 sfondarono le difese di Prozor; il battaglione italiano che tentava di ripiegare, venne distrutto e molti prigionieri vennero fucilati sommariamente e i cadaveri gettati nel fiume Rama. I partigiani catturarono armi pesanti ed equipaggiamenti preziosi. Il giorno precedente erano gi\u00e0 arrivati sulla Neretva i reparti della 2\u00aa Divisione proletaria di Peko Dap\u010devi\u0107 che avevano occupato Dre\u017enica dopo aver distrutto un altro reparto della \"Murge\". Il 22 febbraio 1943 i partigiani ottennero un nuovo successo conquistando con la 4\u00aa Brigata montenegrina anche l'importante centro di Jablanica dove sorgeva un ponte strategico sulla Neretva; un reparto italiano venne catturato; gli ufficiali furono fucilati e sembra che i partigiani eliminarono anche i feriti nemici.\nDopo le ripetute vittorie contro gli italiani della divisione \"Murge\" lungo il corso della Neretva la situazione tattica sembrava favorevole ai partigiani ma in realt\u00e0 la posizione delle forze di Tito era ancora critica; l'attacco precipitoso della 1\u00aa Brigata proletaria di Danilo Leki\u0107 contro l'importante centro di Konjic, sferrato il 19 febbraio 1943, era stato inaspettatamente respinto dalla guarnigione italiana e inoltre l'alto comando tedesco aveva deciso di iniziare quello stesso giorno la seconda fase dell'operazione \"Weiss\" muovendo una divisione e un \"kampfgruppe\" verso Prozor e Jablanica, mentre un altro \"kampfgruppe\" sarebbe avanzato da Sarajevo verso Ivan Sedlo e Konjic.\nLa situazione dei partigiani divenne difficile: il secondo attacco a Konjic non ebbe successo nonostante l'intervento della 5\u00aa brigata montenegrina; inoltre Tito prese la decisione rischiosa di far saltare il ponte di Jablanica e concentrare sulla riva occidentale tutta la 2\u00aa Divisione proletaria. L'avanzata tedesca si svilupp\u00f2 con successo; a sud-ovest i tedeschi raggiunsero Gornji Vakuf e minacciarono di raggiungere l'ospedale centrale partigiano, mentre a nord il secondo \"kampfgruppe\" occup\u00f2 Ivan Sedlo e si avvicin\u00f2 a Konjic mettendo in pericolo le retrovie del nemico. In questa fase il comando dell'Asse contava anche sul contributo delle formazioni cetniche di Jevdjevi\u0107, Stani\u0161i\u0107 e Ostoji\u0107 che avrebbero dovuto attaccare da sud lungo la Neretva, mentre gli italiani e i cetnici del MVAC sarebbero avanzati verso nord da Mostar.\nTito prese nuove decisioni per salvare le sue forze: le due divisioni proletarie di Popovi\u0107 e Dapcevi\u0107 contrattaccarono i tedeschi dal 2 marzo e li respinsero da Gornji Vakuf mettendo in salvo i feriti; il 6 marzo venne sferrato l'attacco attraverso la Neretva che venne superata sui resti del ponte distrutto di Jablanica; i partigiani della 2\u00aa Brigata proletaria d'assalto dalmata (\"Druga dalmatinska brigada\") di Ljubo Vu\u010dkovi\u0107 respinsero i cetnici e, dopo aver superato il fiume, costruirono precarie passerelle su cui dal 9 marzo furono fatti passare i feriti. I tentativi delle forze dell'Asse di bloccare l'avanzata dei partigiani terminarono con una sconfitta; gli italiani e i cetnici del MVAC furono bloccati nel settore di Mostar mentre anche i tedeschi avanzarono lentamente e raggiunsero la Neretva solo il 17 marzo quando ormai le divisioni partigiane di Popovi\u0107, Dapcevi\u0107 e Pero \u0106etkovi\u0107 erano gi\u00e0 a est del fiume e avanzavano con successo in Erzegovina. I cetnici di Stani\u0161i\u0107 e Ostoji\u0107 e i resti della divisione \"Murge\" furono sconfitti e dovettero cedere temporaneamente Nevesinje e Kalinovik; lo stesso Mihailovi\u0107, che si era trasferito nella zona d'operazioni, fu costretto da evacuare il suo quartier generale e ripiegare su Fo\u010da; dopo duri scontri e nonostante pesanti perdite, i partigiani riuscirono quindi alla fine di marzo a raggiungere l'Erzegovina orientale e il Montenegro dove costituirono un nuovo territorio libero.\nNei giorni immediatamente successivi alla battaglia della Neretva ebbe luogo uno degli episodi pi\u00f9 oscuri e controversi della resistenza jugoslava; inaspettatamente nella fase di pi\u00f9 accesi combattimenti, emissari politici di alto livello del movimento partigiano comunista iniziarono trattative dirette con i generali tedeschi. Secondo le memorie dei protagonisti jugoslavi, Tito e i dirigenti comunisti avevano obiettivi limitati e contingenti: favorire una tregua che potesse indebolire la pressione tedesca sulle forze partigiane in ritirata, scambiare i prigionieri e ottenere il riconoscimento di potenza belligerante legittima. Altre interpretazioni evidenziano invece l'importanza politica di questi colloqui durante i quali i dirigenti partigiani avrebbero affermato di essere disposti a sospendere le ostilit\u00e0 contro i tedeschi e di essere interessati soprattutto a sconfiggere i cetnici; essi avrebbero anche sottolineato di essere pronti a ostacolare militarmente un eventuale sbarco anglo-americano nei Balcani. Tito e i suoi luogotenenti agirono autonomamente e in contrasto con le indicazioni sovietiche; Milovan \u0110ilas, Vladimir Velebit e Ko\u010da Popovi\u0107 si incontrarono pi\u00f9 volte a Zagabria e Sarajevo con Glaise von Hosternau e altri generali tedeschi tra il 10 e il 20 marzo 1943. I colloqui si conclusero senza risultati politici; i partigiani ottennero alcuni scambi di prigionieri e apparentemente i tedeschi rallentarono la loro azione bellica durante le trattative, ma alla fine Hitler impose l'interruzione di ogni contatto affermando che \"con i ribelli non si tratta, i ribelli vanno fucilati\".\nL'operazione \"Schwarz\" e la battaglia della Sutjeska.\nNel mese di aprile 1943 i partigiani di Tito dopo la riuscita ritirata attraverso la Neretva, ampliarono ancora il territorio sotto il loro controllo avanzando nel Sangiaccato e in Montenegro; il gruppo operativo principale, costituito dalle due divisioni proletarie, dalla 3\u00aa Divisione d'assalto e dalla 7\u00aa Divisione della Banija, aveva raggiunto la Lim e la Drina e sconfissero pesantemente i cetnici di Pavle Djuri\u0161i\u0107. Il comando supremo partigiano, che era dislocato nell'area dell'impervio monte Durmitor, aveva preparato piani per estendere ulteriormente le operazioni e raggiungere il Kosovo, dove si sarebbe potuto entrare in contatto con i partigiani albanesi, e la Serbia meridionale.\nQuesti piani erano troppo ottimistici; in realt\u00e0 il comando tedesco aveva deciso di sferrare una nuova grande offensiva per raggiungere i risultati definitivi che non erano stati ottenuti durante l'operazione Weiss; i tedeschi intendevano proteggere la regione mineraria di Mostar e della Serbia sud-occidentale per ragioni di economia bellica, ma erano decisi soprattutto ad accerchiare e distruggere le forze partigiane comuniste; inoltre i piani prevedevano anche di disarmare e sciogliere le formazioni cetniche ritenute infide e pronte a sostenere un eventuale sbarco britannico nei Balcani. I capi partigiani, ingannati dalle trattative di marzo con i tedeschi, furono sorpresi dall'inizio della nuova offensiva tedesca; Tito e Velimir Terzi\u0107, vice-capo di stato maggiore, sembrarono convinti che i tedeschi avrebbero lasciato agire i partigiani contro i cetnici senza interferire e avrebbero rispettato una sorta di tregua d'armi. Fu Arso Jovanovi\u0107 che, di ritorno dalla Slovenia con notizie precise, mise in allarme il comando supremo di Tito.\nI piani tedeschi per la cosiddetta operazione Schwarz prevedevano di impiegare circa venti giorni per chiudere in un accerchiamento sempre pi\u00f9 serrato le forze partigiane che sarebbero state quindi annientate durante le successive operazioni di rastrellamento. Il generale L\u00fcters, comandante superiore tedesco, disponeva di circa soldati: la 7. SS-Freiwilligen-Gebirgs-Division \"Prinz Eugen\", formata da \"Volksdeutsche\", principalmente svevi del Danubio, sarebbe avanzata da nord verso sud-est in direzione della Piva, supportata dalla 118\u00aa Divisione di cacciatori e da unit\u00e0 \"domobrane\" croate. Da est avrebbe attaccato verso Pljevlja la 369\u00aa Divisione tedesco-croata; da sud avrebbe chiuso l'accerchiamento la 1\u00aa Divisione da montagna; era prevista la collaborazione di alcune formazione italiane nei settori sud e est. Le direttive operative tedesche stabilivano di agire con grande brutalit\u00e0 anche nei confronti della popolazione, distruggendo sistematicamente i villaggi e le scorte di viveri. I comandanti superiori italiani, tra cui il generale Pirzio Biroli, condividevano solo i parte i progetti tedeschi; in particolare sorsero contrasti sul programma di disarmo e internamento di tutte le formazioni cetniche; gli italiani avrebbero preferito salvaguardare i buoni rapporti con alcuni capi collaborazionisti.\nL'alto comando tedesco aveva deciso di modificare i suoi schemi tattici per competere con le tattiche di guerriglia del nemico e distruggere finalmente i partigiani; i tedeschi costituirono una serie di postazioni fortificate lungo il perimetro della prevista area di accerchiamento che avrebbero dovuto impedire ogni sfondamento. Si prevedeva di impiegare tattiche aggressive di penetrazione nel territorio partigiano con truppe mobili ed addestrate per la guerra in montagna dotate di cani addestrati e costantemente informate sugli spostamenti dell'avversario da accurate ricognizioni aeree. Inoltre il comando tedesco disponeva di cospicue riserve con le quali intendeva sostituire i reparti di prima linee e mantenere la pressione contro i partigiani fino alla loro totale distruzione; la popolazione civile sarebbe stata evacuata o impiegata al servizio delle truppe dell'Asse, i mezzi di trasporto e le riserve alimentari sarebbero state requisite.\nL'operazione Schwarz ebbe inizio il 15 maggio 1943; nei primi giorni le divisioni tedesche avanzarono da nord e da est verso Nik\u0161i\u0107 e Fo\u010da e minacciarono di raggiungere l'ospedale centrale delle forze partigiane che dovette essere trasferito nella valle della Piva; i partigiani inizialmente contrattaccarono a sud e due brigate montenegrine sconfissero nel settore di Podgorica reparti della divisione \"Venezia\". Nei giorni seguenti Tito concentr\u00f2 le due divisioni proletarie a nord per aprire un passaggio nel settore di Fo\u010da e contemporaneamente chiese aiuto alle forze partigiane della Bosnia centrale, ma la situazione del gruppo operativo principale peggior\u00f2 rapidamente; le divisioni tedesche avanzarono concentricamente da nord, da est e da sud e il 23-24 maggio venne respinto il contrattacco delle divisioni proletarie a Fo\u010da. Tito decise di cambiare la direzione di ritirata: tutte le unit\u00e0 partigiane, i feriti e i malati si sarebbero concentrati in un primo momento tra la Piva e la Tara, mentre un'avanguardia costituita dalla 2\u00aa Divisione proletaria avrebbero dovuto dal 26 maggio marciare subito verso Vu\u010devo per occupare una testa di ponte sul fiume Sutjeska attraverso la quale uscire dalla sacca d'accerchiamento tedesca.\nIl gruppo principale delle forze partigiane con il Comando supremo di Tito si concentr\u00f2 quindi, dopo un'estenuante marcia nell'impervio territorio boscoso, sul monte Durmitor dove il 28 maggio 1943 furono sorprendentemente paracadutati i componenti della missione britannica di collegamento guidata dai capitani Frederick William Deakin e F. W. Stuart. I militari inglesi si aggregarono al comando supremo che riprese la marcia per sfuggire all'accerchiamento; i movimenti erano estremamente disagevoli per le difficolt\u00e0 del terreno e per i continui attacchi aerei tedeschi; il capitano Stuart rimase ucciso e lo stesso Tito venne ferito a una spalla. Nel frattempo l'avanguardia partigiana della 2\u00aa Brigata proletaria era riuscita a sbucare dalla valle della Piva e a conquistare una testa di ponte sulla Sutjeska, raggiungendo il Zelen Gora; a questo punto Tito decise di dividere le forze in due gruppi; le divisioni proletarie con il comando supremo avrebbero sfondato attraverso le posizioni raggiunte sulla Sutjeska, mentre il secondo gruppo al comando di Radovan Vukanovi\u0107, con la 7\u00aa Divisione della Banija, decimata dall'epidemia di tifo, e la 3\u00aa Divisione di Sava Kova\u010devi\u0107, sarebbe rimasto indietro a protezione dei feriti; Milovan \u0110ilas e Ivan Milutinovi\u0107 rimasero con il secondo gruppo. I tedeschi speravano di aver finalmente accerchiato in modo decisivo il nucleo delle forze partigiane, compresi Tito e il comando nemico; il 10 giugno l'alto comando tedesco comunic\u00f2 ai reparti combattenti che \"ingenti forze nemiche\" erano accerchiate, che era \"giunta l'ora della completa distruzione dell'esercito partigiano\".\nDal 10 e al 13 giugno 1943 invece il primo gruppo partigiano con Tito, la missione britannica e il comando supremo, riusc\u00ec a rompere l'ultima linea d'accerchiamento tedesco sulla Sutjeska; mentre alcune brigate difendevano la testa di ponte sul Zelen Gora e respingevano a costo di gravi perdite gli attacchi tedeschi, Ko\u010da Popovi\u0107 individu\u00f2 il punto debole dell'anello nemico a Balinovac e sferr\u00f2 l'attacco decisivo con la 1\u00aa Divisione proletaria che riusc\u00ec a sfondare le linee della 369\u00aa Divisione tedesco-croata, riuscendo a liberare la strada per Fo\u010da e Miljevina; i contrattacchi tedeschi furono respinti. Nei giorni seguenti quindi le due divisioni proletarie di Popovi\u0107 e Dapcevi\u0107 e la esausta 7\u00aa Divisione riuscirono, dopo aspri combattimenti, a passare per il varco e raggiungere l'area dei monti Romanija dove tra il 15 e il 20 giugno le forze partigiane consolidarono le loro posizioni e ampliarono il territorio occupando i centri di Vare\u0161 e Tuzla.\nNel frattempo si era concluso il drammatico accerchiamento della 3\u00aa Divisione che era rimasta bloccata tra la Piva e la Sutjeska; il 4 e 5 giugno i comandanti delle truppe accerchiate, Vukanovi\u0107, Kova\u010devi\u0107, \u0110ilas e Milutinovi\u0107, presero la tragica decisione di abbandonare i feriti pi\u00f9 gravi che furono nascosti negli impervi valloni dei fiumi, mentre le truppe combattenti, insieme ai feriti leggeri, cercarono invece di aprirsi un varco. Essendo impossibile sfuggire attraverso il fiume Tara, solidamente presidiato dai tedeschi, i partigiani si diressero a nord-ovest per attraversare la Sutjeska e raggiungere Vu\u010devo.\nSava Kova\u010devi\u0107 organizz\u00f2 il 13 giugno 1943 un disperato tentativo di sortita attraverso la Sutjeska per raggiungere il Zelen Gora che termin\u00f2 con un sanguinoso fallimento di fronte alle linee degli \"svevi\" della 7\u00aa Divisione SS \"Prinz Eugen\"; la maggior parte dei guerriglieri vennero uccisi o feriti; lo stesso famoso comandante partigiano cadde sul campo mentre guidava dalla prima linea l'attacco. Nei giorni seguenti i tedeschi, reparti SS e soprattutto truppe da montagna, rastrellarono la sacca ed eliminarono spietatamente i feriti; vennero inoltre brutalmente eliminati, nel corso di micidiali rastrellamenti, anche civili e presunti sostenitori della resistenza; il territorio della Sutjeska venne devastato. \u0110ilas e Milutinovi\u0107 con i pochi superstiti riuscirono a sfuggire in piccoli gruppi; questi nuclei dispersi dopo molte difficolt\u00e0 in parte si ricongiunsero al gruppo principale partigiano.\nIl crollo dell'Italia.\nNonostante la partecipazione di importanti reparti dell'esercito alle grandi operazioni Weiss e Schwarz, fin dall'inizio del 1943 l'impegno politico-militare italiano nei Balcani stava diventando rapidamente secondario rispetto alle nuove priorit\u00e0 strategiche globali. Si era quindi proceduto alla sostituzione dei principali capi sul posto e alle progressiva riduzione delle forze schierate sul terreno. A febbraio 1943 Giuseppe Bastianini abbandon\u00f2 l'incarico di governatore della Dalmazia all'esperto ma mediocre Francesco Giunta, il generale Roatta fu richiamato in patria e sostituito al comando del \"Supersloda\" dal generale Robotti che a sua volta cedette l'XI corpo d'armata al generale Gastone Gambara; infine anche il potente governatore militare del Montenegro, generale Alessandro Pirzio Biroli, dovette abbandonare il suo incarico nel luglio 1943, mentre le truppe italiane in Montenegro, Albania e Dalmazia meridionale passarono al comando del nuovo Gruppo d'armate \"Est\" del generale Ezio Rosi. L'esercito richiam\u00f2 alcuni reparti, pur mantenendo ancora 17 divisioni in Jugoslavia; inoltre dopo gli accordi italo-tedeschi e il disarmo dei cetnici in Montenegro le autorit\u00e0 italiane procedettero a sciogliere formalmente il MVAC e interruppero le forniture di armi ai collaborazionisti.\nAncor prima del 25 luglio 1943 le truppe italiane iniziarono ad abbandonare le posizioni pi\u00f9 esposte, ridussero il loro impegno operativo e ripiegarono in una serie di presidi isolati in posizioni difensive; Mostar e la Morlacca furono evacuate in primavera. Dopo la caduta del fascismo il disimpegno italiano si accentu\u00f2 rapidamente, il 6 agosto venne soppresso il Governatorato della Dalmazia; mentre la 2\u00aa Armata ripieg\u00f2 ancora; molti reparti si concentrarono nei porti lungo le coste adriatiche e vennero abbandonate anche Tenin e Dernis; in mezzo all'ostilit\u00e0 della popolazione, la situazione delle truppe divenne sempre pi\u00f9 precaria.\nL'armistizio di Cassibile dell'8 settembre 1943, ebbe conseguenze decisive per l'andamento della guerra in Jugoslavia; alla vigilia dell'uscita dal conflitto, l'esercito italiano schierava soldati in Slovenia, Croazia e Dalmazia e nel Montenegro; nella penisola balcanica erano presenti anche soldati in Albania, in Grecia e nelle isole dell'Egeo. In Slovenia, Croazia e Dalmazia, il comando della 2\u00aa Armata del generale Robotti, disponeva di nove divisioni, mentre il generale Ercole Roncaglia, comandante del XVI corpo d'armata, schierava quattro divisioni in Montenegro e il generale Dalmazzo aveva tre divisioni in Albania. L'alto comando della Wehrmacht fin dal mese di maggio 1943 aveva preso le prime misure per rafforzare il suo schieramento nei Balcani per potenziare la lotta anti-partigiana e avere forze pronte a controbattere un eventuale sbarco degli anglo-americani ma anche per rispondere efficacemente ad eventuali defezioni dell'alleato. La Wehrmacht trasfer\u00ec quattro divisioni, tra cui una Panzer-Division, in Grecia che sembrava maggiormente minacciata dal nemico, ma spost\u00f2 anche in Jugoslavia altre otto divisioni.\nI soldati italiani erano estenuati dalla durezza della lotta antipartigiana, caratterizzata da violenze, rappresaglie e repressioni, e si trovavano dispersi in un territorio ostile frammischiate alle divisioni tedesche ed ai reparti collaborazionisti cetnici e croati che il 9 settembre, ruppero subito i legami con l'Italia e si affiancarono alla Germania nella lotta contro l'ex-alleato. Privi di comunicazioni terrestri con la madrepatria, con ordini confusi o reticenti, i comandanti non mostrarono la necessaria determinazione e i reparti italiani in gran parte si disgregarono rapidamente.\nL'improvvisa l'uscita dell'Italia dalla guerra in realt\u00e0 colse inizialmente di sorpresa non solo i tedeschi ma anche i cetnici e i partigiani di Tito; entro pochi giorni tuttavia le formazioni della Wehrmacht entrarono in azione con grande efficienza e brutalit\u00e0 per neutralizzare le divisioni italiane, catturare il maggior numero possibili di soldati dell'ex-alleato e impadronirsi delle loro armi. Furono tuttavia i partigiani jugoslavi che riuscirono a raccogliere buona parte degli armamenti abbandonati dalle truppe italiane in disfacimento; inoltre le formazioni partigiane agirono con rapidit\u00e0 per estendere le aree sotto il loro controllo e in un primo momento ottennero notevoli successi. Con i materiali e le armi prese agli italiani Tito pot\u00e9 equipaggiare nuove formazioni e potenziare le sue forze. I partigiani jugoslavi riuscirono ad occupare gran parte della Dalmazia comprese quasi tutte le isole; inoltre la divisione proletaria di Ko\u010da Popovi\u0107 raggiunse per prima Spalato, dopo una marcia forzata a cui partecip\u00f2 anche il capitano britannico Deakin, ed entr\u00f2 in trattative per la resa con i capi della divisione italiana \"Bergamo\". In Slovenia i partigiani avanzarono rapidamente e minacciarono di occupare Lubiana e la ferrovia per Trieste.\nBen presto tuttavia le forze tedesche, meno numerose delle truppe italiane, ma pi\u00f9 mobili, determinate e ben comandate, con la totale superiorit\u00e0 aerea, presero rapidamente l'iniziativa e riuscirono in pochi giorni a neutralizzare le conseguenze potenzialmente catastrofiche dell'improvvisa defezione italiana. Fin dal mese di agosto Adolf Hitler aveva costituito un nuovo Gruppo d'armate F, affidato all'esperto feldmaresciallo Maximilian von Weichs per coordinare tutte le formazioni tedesche in Jugoslavia; le unit\u00e0 operative vennero assegnate al comando della 2. Panzerarmee che, trasferito dal fronte orientale e posto al comando del generale Lothar Rendulic, diresse le operazioni per disarmare le divisioni italiane e respingere l'avanzata partigiana. Entro pochi giorni i tedeschi, agendo con brutalit\u00e0 e violenza, catturarono soldati italiani che furono deportati; circa italiani decisero di tornare a combattere a fianco del Terzo Reich, entrarono nelle formazioni partigiane jugoslave.\nNel Montenegro il crollo dell'Italia provoc\u00f2 un completo rovesciamento della situazione; i capi cetnici si trovarono subito in difficolt\u00e0 e tentarono senza successo di mantenere il potere con equivoci proclami nazionalistici; in realt\u00e0 essi continuarono a perseguire una politica di lotta contro i comunisti ed evitarono di attaccare i tedeschi che a loro volta cercarono di sollevare la popolazione contro gli italiani. Le forze partigiane in Montenegro si avvantaggiarono della situazione confusa creatasi dopo l'8 settembre e presero decisamente l'iniziativa; venne costituito con tre divisioni il II Korpus che, al comando di Peko Dap\u010devi\u0107 e Mitar Baki\u0107, entr\u00f2 in azione dal 19 settembre e nei giorni seguenti liber\u00f2 i centri di Vilusi, Pljevlja e Kola\u0161in. In questo settore del Montenegro era schierata la divisione \"Venezia\" comandata dal generale Giovanni Battista Oxilia che dopo alcune esitazioni, entr\u00f2 in trattative con Dap\u010devi\u0107 e decise di entrare nelle file partigiane; la \"Venezia\" divenne il nucleo della futura divisione \"Garibaldi\".\nI partigiani raggiunsero anche un successo decisivo contro i cetnici: nella notte del 14 ottobre 1943 la 5\u00aa Brigata montenegrina assalt\u00f2 le formazioni cetniche che erano concentrate nel Monastero di Ostrog dove si trovavano anche i due capi \u0110ukanovi\u0107 e Stani\u0161i\u0107. Dopo un breve assedio, i cetnici si arresero; il capo partigiano, Bla\u017eo Jovanovi\u0107, non ebbe esitazioni e fece immediatamente fucilare il generale \u0110ukanovi\u0107 e gli altri capi, mentre Stani\u0161i\u0107 era gi\u00e0 morto in precedenza durante i combattimenti. L'influenza dei cetnici in Montenegro decadde in modo irreversibile e i partigiani riconquistarono molte posizioni; grazie alla resa italiana, l'Esercito popolare di Tito pot\u00e9 armare altre reclute e alla fine del 1943 sal\u00ec a combattenti suddivisi in ventisei divisioni.\nNonostante la sconfitta in Montenegro, i cetnici mantenevano tuttavia ancora la loro base di potere principale in Serbia dove il movimento partigiano comunista era debole e disorganizzato dalle continue operazioni di repressione dell'autorit\u00e0 tedesca e dei collaborazionisti di Milan Nedi\u0107. I cetnici di Mihailovi\u0107 in Serbia contribuivano alla lotta antipartigiana in sostanziale accordo con i reparti della \"Guardia di stato serba\" di Nedi\u0107 e i nazisti del \"Corpo volontario\" di Dimitrije Ljoti\u0107; mentre nelle citt\u00e0 operavano i tedeschi e i collaborazionisti, nelle campagne i capi cetnici avevano instaurato un regime di terrore con brutali violenze contro la popolazione ritenuta favorevole ai partigiani.\nI tedeschi quindi poterono contare sul crescente supporto dei cetnici di Mihailovi\u0107 oltre all'aiuto delle varie formazioni collaborazioniste attive sul territorio jugoslavo e furono in grado, dopo aver superato la situazione di grave pericolo costituita dalla defezione del principale alleato dell'Asse, di organizzare una nuova serie di offensive che raggiunsero importanti risultati strategici. Dopo la resa italiana, la Germania aveva dovuto potenziare il suo ordine di battaglia e schierava in Jugoslavia dieci divisioni tedesche, tre divisioni tedesco-croate e due divisioni di volontari stranieri Waffen-SS (musulmani bosniaci e cosacchi); lo schieramento della Wehrmacht era rinforzato ancora da quattro divisioni bulgare e da unit\u00e0 croate e ungheresi.\nIl feldmaresciallo von Weichs concentr\u00f2 la sua azione contro la regione costiera della Dalmazia che avrebbe potuto diventare l'obiettivo del temuto sbarco anglo-americano; l'operazione Kugelblitz, la cosiddetta \"sesta offensiva antipartigiana\", ebbe inizio nel novembre 1943: i partigiani dovettero abbandonare Tenin e Spalato, mentre il capo cetnico Duji\u0107 si accordava con i tedeschi e abbandonava le sue posizioni. Subito dopo l'alto comando tedesco inizio una serie di operazioni aviotrasportate per riconquistare le isole dalmate; la Wehrmacht rioccup\u00f2 tutte le principali posizioni, caddero Curzola, Meleda e Lesina; alla fine di gennaio 1944 solo Lissa, l'isola pi\u00f9 lontana dalla costa, era ancora in possesso dei partigiani jugoslavi. La Wehrmacht ottenne alcuni successi anche in Bosnia orientale e nel Sangiaccato dove, a Prijepolje e Pljevlja, alcune formazioni partigiane furono distrutte; i tedeschi del 5. SS-GebirgsKorps del generale Artur Phleps furono aiutati anche delle formazioni cetniche di Pavle Djuri\u0161i\u0107 che, dopo essere stato catturato durante l'operazione Schwarz, aveva deciso di collaborare apertamente con l'occupante e aveva condotto una brutale repressione contro le minoranze musulmane.\nSostegno degli Alleati ai partigiani.\nPer quasi due anni i dirigenti britannici avevano negato ogni sostegno politico e militare ai partigiani jugoslavi; Churchill e i capi militari avevano invece rigidamente appoggiato con aiuti di armi e materiali il governo monarchico jugoslavo in esilio e il movimento cetnico di Mihailovi\u0107 che era considerato il legittimo rappresentante di re Pietro. I servizi di propaganda britannici continuarono per mesi a esaltare la presunta azione di resistenza dei cetnici e a ignorare i partigiani. Le missioni Hudson e Atherton avevano fatto sorgere i primi dubbi tra i capi britannici sulla reale volont\u00e0 di Mihailovi\u0107 di combattere contro l'Asse, ma nel complesso, anche per mancanza di informazioni, i capi alleati non avevano alcuna fiducia in un movimento comunista jugoslavo. Circolavano voci tendenziose anche sulla vera identit\u00e0 di Tito; secondo alcune fonti si sarebbe trattato di una donna, secondo altre di un agente segreto sovietico o addirittura di un personaggio fittizio inesistente.\nLa battaglia della Neretva provoc\u00f2 una svolta anche nella politica britannica nei confronti della resistenza jugoslava; i rapporti da varie fonti, tra cui decisivi quelli del colonnello Keble del comando britannico del Medio Oriente, resero evidente che i partigiani erano l'unico reale movimento che combattesse con efficacia contro l'Asse e che i cetnici stavano inequivocabilmente collaborando con il nemico. In precedenza, il 25 dicembre 1942, il tenente colonnello William Bailey era stato paracadutato sul quartier generale cetnico per chiarire definitivamente la situazione; l'ufficiale britannico era favorevole a Mihailovi\u0107 ma quest'ultimo espresse chiaramente in pubblico critiche agli alleati e afferm\u00f2 che gli \"unici nostri amici\" erano \"gli italiani\". A questo punto il governo di Londra autorizz\u00f2 il 23 marzo 1943 il comando del Medio Oriente ad inviare le prime missioni esplorative per prendere contatto con i partigiani jugoslavi; il 28 maggio 1943 la missione \"Typical\", guidata dai capitani Deakin e Stuart, fu lanciato sul quartier generale di Tito e partecip\u00f2 alla battaglia della Sutjeska. Il capitano Deakin rimase impressionato dalla determinazione dei partigiani e dalla durezza dei combattimenti; egli fece rapporto in questo senso al governo britannico che peraltro ancora per molti mesi non prese una decisione definitiva e mantenne ufficiali di collegamento anche con i cetnici. Churchill peraltro sembr\u00f2 ormai deciso ad abbandonare Dra\u017ea Mihailovi\u0107 e sostenere energicamente Tito e i partigiani che distoglievano utilmente alcune decine di divisioni dell'Asse dal teatro del Mediterraneo dove erano in corso i preparativi per lo sbarco in Sicilia; egli decise di fornire i primi aiuti concreti di armi ed equipaggiamenti all'Esercito popolare ed inviare un suo rappresentante personale con pieni poteri; il 17 settembre 1943 arriv\u00f2 in paracadute al quartier generale di Jajce il generale Fitzroy MacLean, uomo politico e veterano di missioni speciali.\nMacLean impression\u00f2 i partigiani per il suo coraggio e il suo comportamento eccentrico; egli comprese che solo i partigiani combattevano realmente contro i tedeschi e che, trasferendo a loro i rifornimenti di armi e fornendo un adeguato supporto aereo, sarebbe stato possibile sostenere e potenziare la resistenza attiva contro il nemico. MacLean inoltre ritenne che ormai fosse troppo tardi per frenare l'influenza comunista in Jugoslavia e che fosse opportuno ricercare rapporti amichevoli con i probabili capi del futuro. Egli quindi rifer\u00ec a Tito che l'interesse principale britannico era rivolto al mantenimento e potenziamento di una resistenza efficace in Jugoslavia contro i tedeschi senza interferenze sulle questioni politiche interne. I dirigenti britannici, sulla base delle valutazioni di MacLean riguardo l'apparente indipendenza di Tito, decisero che era preferibile accordarsi direttamente con i partigiani e fornire loro finalmente massicci aiuti militari.\nDopo aver resistito alle grandi offensive dell'Asse della prima met\u00e0 del 1943 e aver approfittato del crollo dell'Italia espandendo il territorio libero e potenziando l'esercito popolare, Tito e la dirigenza comunista ritennero giunto il momento di proclamare pubblicamente gli obiettivi politici del movimento e costituire organi esecutivi in grado di esercitare concretamente il potere. In ottobre 1943, dopo la riunione dell'ufficio politico del partito, vennero stabiliti i punti programmatici fondamentali del movimento di liberazione che prevedevano un'organizzazione federale del nuovo stato jugoslavo, l'immediata costituzione di un governo provvisorio e il rifiuto ad accogliere di nuovo in patria il re in esilio a Londra. Tito decise di accelerare i tempi; solo il 26 novembre 1943, temendo le critiche di Mosca, comunic\u00f2 al governo sovietico le sue decisioni, quindi gi\u00e0 il 28-29 novembre 1943 si tenne a Jajce, nonostante la tragica morte di Ivo Lola Ribar il giorno prima durante un attacco aereo tedesco, la seduta plenaria dell'AVNOJ.\nIl 29 novembre 1943 il congresso di Jajce dell'AVNOJ presieduto da Ivan Ribar, il padre di Lola Ribar, approv\u00f2 le decisioni gi\u00e0 stabilite dai comunisti jugoslavi; in un'atmosfera di unanimit\u00e0 e entusiasmo, venne costituito un governo provvisorio con la denominazione di Comitato Nazionale per la Liberazione della Jugoslavia (\"Nacionalni komitet oslobo\u0111enja Jugoslavije - NKOJ\") sotto la presidenza di Tito che venne anche proclamato trionfalmente, su proposta dei delegati sloveni, \"maresciallo\". Il 29 novembre 1943 divenne dopo la guerra la festa nazionale della Jugoslavia in ricordo delle importanti decisioni ratificate in quella giornata.\nLe conclusioni della conferenza dell'AVNOJ di Jajce ebbero immediata risonanza mondiale; in realt\u00e0 sembra che esse colsero di sorpresa i sovietici e che Stalin consider\u00f2 inizialmente con disappunto e forte irritazione le dichiarazioni, ritenute intempestive alla vigilia del primo incontro diretto dei Tre Grandi. Nella conferenza di Teheran tuttavia le tre grandi potenze finalmente trovarono un accordo sulla Jugoslavia; anche gli statunitensi che ancora in ottobre avevano affermato che non avrebbero riconosciuto alcun governo jugoslavo alternativo fino alla fine della guerra, sembrarono convenire con britannici e sovietici e approvarono i piani di sostegno militare \"fino al massimo grado possibile\" ai partigiani di Tito. Dopo la conferenza di Teheran i britannici potenziarono la loro missione presso il comando partigiano e Churchill giunse al punto di inviare il figlio Randolph al quartier generale partigiano di Tito come suo osservatore personale.\nIl 23 febbraio 1944 giunse finalmente in Jugoslavia la prima missione militare ufficiale dell'Unione Sovietica, guidata dal generale Korneev; i rapporti tra i sovietici e i comunisti jugoslavi erano stati difficili fin dall'inizio a causa della decisione di Stalin, per ragioni di alta politica delle alleanze, di mantenere il riconoscimento al governo jugoslavo in esilio e di evitare critiche al movimento cetnico di Mihailovi\u0107. La propaganda sovietica a partire da maggio 1942 aveva iniziato a descrivere in termini esaltanti la resistenza dei partigiani comunisti jugoslavi ma dal punto di vista pratico i sovietici non avevano risposto alle pressanti richieste di aiuto di Tito e non avevano fornito alcun sostegno materiale concreto negli anni pi\u00f9 difficili del movimento di liberazione.\nDopo gli accordi di Teheran e le decisioni del governo jugoslavo in esilio, la situazione politico militare di Mihailovi\u0107 si era gravemente indebolita; nel gennaio 1944 il capo dei cetnici aveva cercato di risollevare le sorti del suo movimento e potenziare la base politica del suo potere convocando, ad imitazione dei congressi partigiani di Biha\u0107 e Jajce, ub convegno generale dei rappresentanti cetnici che si tenne nel villaggio di Ba, nei pressi di Belgrado e prese il nome di \"congresso di San Sava\", in onore del patrono dei serbi.\nLa resistenza partigiana in Slovenia, Croazia e Slavonia.\nIn Slovenia la resistenza si era fin dall'inizio sviluppata con caratteristiche originali; lo \" Osvobodilna fronta\", formata dalla collaborazione di diciotto gruppi diversi di opposizione al nazi-fascismo tra cui i comunisti avevano un'importanza primaria, aveva costantemente accresciuto la sua attivit\u00e0, mettendo in grande difficolt\u00e0 gli occupanti italiani, tedeschi e ungheresi. All'interno dello \" Osvobodilna fronta\" non mancavano contrasti tra le personalit\u00e0 non comuniste pi\u00f9 importanti, Vidmar, Rus e Kocbek, e i dirigenti del partito comunista sloveno, Kidri\u010d \"Peter\" e soprattutto Edvard Kardelj \"Sperans\" o \"Kri\u0161tof\", che era il principale luogotenente di Tito; dopo lunghe discussioni era stato concluso nella primavera 1943 il cosiddetto \"accordo dolomitico\" che riconosceva un ruolo dominante ai comunisti all'interno del fronte.\nAnche in Slovenia accanto alla guerra di resistenza contro l'occupante si era sviluppato un conflitto civile tra i partigiani e la cosiddetta \"guardia bianca\", i belogardisti, le milizie collaborazioniste reclutate dagli italiani che partecipavano attivamente alla repressione. Nella prima met\u00e0 del 1943 la situazione militare sembrava volgere a favore dei partigiani sloveni; la maggior parte della Slovenia era stata liberata, molti castelli, impiegati da italiani e \"guardie bianche\" come roccaforti, erano stati conquistati e incendiati; nel castello di Turjak i partigiani avevano catturato e fucilato sommariamente alcune centinaia di \"belogardisti\".\nL'8 settembre e il crollo dell'Italia ebbero importanti conseguenze anche nei territori del confine orientale; i partigiani sloveni erano gi\u00e0 attivi dal 1942 oltre il confine prebellico e avanzavano rivendicazioni irredentistiche anti-italiane verso Trieste, Gorizia, Fiume; la dissoluzione dell'autorit\u00e0 italiana permise alle formazioni partigiane di irrompere nei territori contesi: nei primi giorni dopo l'armistizio furono raggiunti i sobborghi di Gorizia, occupata Caporetto e decine di villaggi tra Gorizia e Fiume. I partigiani sloveni proclamarono l'annessione immediata del \"litorale sloveno e croato\" (province di Trieste, Gorizia, Pola e Fiume) e misero in atto le prime azioni violente di vendetta e repressione; alcune centinaia di italiani, principalmente fascisti e nazionalisti, vennero arrestati, fucilati e gettati nelle foibe, le caverne carsiche; la collaborazione tra le formazioni partigiane slovene e i primi gruppi di resistenza italiani fu subito difficile.\nI successi dei partigiani sloveni furono solo temporanei; la Wehrmacht tedesca era intenzionata a salvaguardare a tutti i costi le comunicazioni delle sue forze schierate in Italia e risolvere la situazione militare nella cosiddetta OZAK, la nuova struttura amministrativa costituita da Hitler il 1\u00ba ottobre 1943 per controllare direttamente senza interferenze della RSI la vecchia provincia di Lubiana, l'Istria e la Venezia Giulia. L'azione delle truppe tedesche, una divisione di fanteria e reparti di Waffen-SS e polizia, fu particolarmente brutale e continu\u00f2 con grande violenza per tre settimane; le brigate partigiane slovene subirono forti perdite e in parte si disgregarono; furono anche disperse le prime formazioni partigiane italiane. I tedeschi, dopo aver riassunto il controllo del territorio, proseguirono la loro offensiva in Istria e nella zona di Fiume contro brigate di partigiani croate, slovene e alcune formazioni italiane; la resistenza venne fortemente indebolita con l'impiego anche dell'aviazione; la popolazioni sub\u00ec brutali rappresaglie.\nL'azione di repressione tedesca nella nuova zona di operazioni fu quindi fin dall'inizio estremamente violenta e la determinazione a distruggere le formazioni partigiane con tutti i mezzi venne affermata chiaramente dal comandante militare dell'OZAK, generale Ludwig K\u00fcbler, che in un proclama del febbraio 1944 minacci\u00f2 rappresaglie contro i civili e i presunti sostenitori della resistenza, la distruzione dei villaggi, l'uccisione sommaria dei partigiani, in applicazione delle direttive di Hitler del novembre 1942 riguardo alla \"lotta contro le bande\".\nNella met\u00e0 del 1943 il movimento partigiano controllava ormai vaste zone anche in Croazia; la Lika, il Kordun e la Banija, prive di reale interesse strategico per i tedeschi, erano in gran parte liberate e lo Stato indipendente croato di Paveli\u0107 non era in grado di imporre la sua autorit\u00e0. In queste regioni era attivo un quartier generale distaccato partigiano guidato dal comandante Ivan Rukavina e dal commissario politico Vladimir Bakari\u0107; inoltre era stata creata una struttura politica autonoma, il \"Consiglio antifascista regionale di liberazione nazionale della Croazia\" (ZAVNOH, \"Zemaljsko antifa\u0161isti\u010dko vije\u0107e narodnog oslobo\u0111enja Hrvatske\") che, sotto la guida del comunista Pavle Gregori\u0107, aveva costituito a Oto\u010dac un parlamento e un governo e svolgeva un'ampia attivit\u00e0 organizzativa sul territorio nei riguardi della popolazione. Un ruolo dirigente essenziale era esercitato inoltre da Andrija Hebrang che apparentemente promuoveva le spinte autonomiste croate allo scopo di attirare verso i comunisti i contadini; l'indipendenza di Hebrang ben presto suscit\u00f2 le critiche dei dirigenti comunisti, in particolare di \u0110ilas e Kardelj che si recarono in Croazia nell'agosto 1943.\nLa resistenza partigiana estese la sua attivit\u00e0 contro i tedeschi e lo stato croato anche nel Kordun, dove era in combattimento con crescente efficacia il I Korpus croato guidato dal tenace e abile Ivan Go\u0161njak. In Slavonia la situazione politica e sociale era caratterizzata dalla relativa solidit\u00e0 del regime usta\u0161a e dalla mancanza di formazioni cetniche; i partigiani comunisti dovevano fronteggiare le forze occupanti e contemporaneamente cercavano di convincere i contadini croati ad aderire alla resistenza. Nonostante le difficolt\u00e0 e la violenza repressione, i partigiani svilupparono azioni efficaci; il giovane comandante partigiano Petar Drap\u0161in ottenne una serie di brillanti successi nell'estate 1943.\nLa crescita del movimento partigiano in Macedonia.\nAlla fine del 1942 Tito aveva deciso di potenziare finalmente il movimento di resistenza in Macedonia superando le persistenti conflittualit\u00e0 all'interno del partito comunista locale e sfruttando a suo favore il patriottismo macedone con la promozione di una politica favorevole all'autonomismo della Macedonia all'interno della nuova Jugoslavia federata. A questo scopo Svetozar Vukmanovi\u0107 \"Tempo\", uno dei suoi pi\u00f9 abili ed esperti luogotenenti, venne inviato sul posto per prendere il controllo della situazione e favorire la crescita dei partigiani sfruttando anche l'ostilit\u00e0 della popolazione verso l'occupazione bulgara che stava mostrando una crescente brutalit\u00e0.\nVukmanovi\u0107 \"Tempo\" giunse a Skopje a febbraio 1943 e trov\u00f2 una situazione molto critica per il partito comunista, indebolito dall'arresto di Koli\u0161evski e dalla violenta repressione dell'esercito bulgaro; egli decise momentaneamente di ridurre le azioni nel territorio macedoni occupato dai bulgari e di potenziare invece la resistenza nelle aree controllate dagli albanesi e dagli italiani, inoltre decise di sviluppare la politica del vecchio comunista macedone del Comintern, Dimitar Vlahov, riprendendo i progetti di una \"Grande Macedonia\" sovietizzata inserita tuttavia nella federazione balcanica di Tito. I gruppi partigiani macedoni furono potenziati e le azioni, soprattutto contro le brutali bande albanesi e i reparti italiani, divennero pi\u00f9 frequenti ed efficaci; la direzione militare della resistenza macedone venne assegnata al tenace e combattivo Mihajlo Apostolski.\nOltre a rafforzare la resistenza macedone, Vukmanovi\u0107 \"Tempo\" svolse anche una serie di importanti missioni per coordinare il movimento partigiano; a Elbasan entr\u00f2 in contatto con il capo dei partigiani comunisti albanesi Enver Hoxha; in Albania la situazione politico-militare era ancor pi\u00f9 confusa che in Jugoslavia e i comunisti erano ancora deboli e poco disciplinati, \"Tempo\" cerc\u00f2 di convincere Hoxha a rinunciare alle rivalit\u00e0 con i partigiani jugoslavi ed a rafforzare la coesione superando le vecchie divisioni nazionalistiche riguardo al territorio conteso del Kosovo. Subito dopo Vukmanovi\u0107 si spost\u00f2 prima a Scutari e poi a Coriza dove entr\u00f2 in collegamento con i partigiani greci dell'ELAS; anche in questo caso il dirigente jugoslavo riusc\u00ec a stabilire un collegamento operativo tra la resistenza macedone e quella greca, egli cerc\u00f2 anche di trovare un accordo circa la costituzione di formazioni di partigiani macedoni sul territorio della Macedonia greca, autonomi ma sotto il controllo dell'ELAS. \"Tempo\" si interess\u00f2 anche allo sviluppo del movimento di resistenza appena iniziato nella Macedonia bulgara.\nNella seconda met\u00e0 del 1943 la resistenza in Macedonia ricevette finalmente una organizzazione pi\u00f9 solida ed efficiente; per migliorare la direzione e il coordinamento dei distaccamenti, venne creato sotto la guida di Apostolski l'Esercito Popolare di Liberazione della Macedonia collegato all'Esercito popolare di Tito; nel novembre fu costituita la 1\u00aa Brigata proletaria d'assalto macedone-kosovara. All'inizio del 1944 i bulgari e i tedeschi sferrarono una serie di massicce campagne di repressione e rastrellamento che tuttavia non raggiunsero risultati decisivi, e in estate la resistenza macedone fu in grado di costituire organi politici di direzione del movimento. Il 2 agosto 1944, i delegati si riunirono nel monastero di Prohor P\u010dinjski dove costituirono la cosiddetta \"Assemblea antifascista per la liberazione del popolo macedone\" (\"Antifa\u0161isti\u010dko Sobranie za Narodno Osloboduvanje na Makedonija\", ASNOM), che annunci\u00f2 le sue decisioni; la Macedonia sarebbe entrata a far parte della nuova Jugoslavia federale e le frontiere di prima della guerra sarebbero rimaste la base fondamentale di eventuali futuri negoziati territoriali.\nLa guerra nel 1944: le ultime offensive tedesche.\nAlla fine del mese di dicembre 1943 i partigiani tentarono un'offensiva da Jajce, sede del comando supremo di Tito, verso Banja Luka; il feldmaresciallo von Weichs aveva dovuto cedere sei divisioni ai fronti combattenti in Italia e all'est e non disponeva pi\u00f9 delle forze necessarie per sferrare grandi offensive globali come negli anni precedenti. I tedeschi erano per\u00f2 ancora in grado di affrontare con successo gli attacchi dei partigiani; l'avanzata su Banja Luka fu quindi bloccata e le forze tedesche della 2. Panzerarmee passarono alla controffensiva. L'avanzata tedesca divenne pericolosa e mise in difficolt\u00e0 i partigiani; Tito e il comando supremo decisero il 7 gennaio 1944 di evacuare Jajce e ripiegare prima a Bosanski Petrovac e poi, attraverso un difficile percorso boscoso e montuoso, verso Drvar. Alla met\u00e0 del mese di gennaio 1944 le forze principali partigiane completarono con successo la ritirata e il comando supremo si install\u00f2 nell'area di Drvar, nella valle del fiume Una. \nNonostante la perdita della regione di Jajce e le sconfitte nel Sangiaccato, Tito e il comando supremo partigiano erano decisi a riprendere l'iniziativa con l'obiettivo finalmente di ritornare in Serbia che era stata abbandonata dalle principali forze partigiane fin dal dicembre 1941. Nel marzo 1944 quindi il comandante partigiano Milutin Mora\u010da ricevette il comando della 2\u00aa Divisione proletaria e della 5\u00aa Divisione della Craina che sarebbero penetrare in territorio serbo attraverso la valle dell'Ibar, mentre altre formazioni avrebbero attaccato dalla Bosnia oltre la valle della Drina. Dopo qualche successo iniziale contro i presidi dei cetnici e dei collaborazionisti di Nedi\u0107 e l'avanzata a est della Drina che costrinse alla ritirata le truppe bulgare schierate in quel settore, l'offensiva di Mora\u010da ed anche l'incursione dalla Bosnia non ebbero successo dal punto di vista strategico, dopo aspri combattimenti i reparti partigiani infine dovettero abbandonare di nuovo la Serbia meridionale e ripiegare in Montenegro. Inoltre il feldmaresciallo von Weichs pass\u00f2 al contrattacco e sferr\u00f2 la cosiddetta operazione Maibaum contro i contingenti partigiani avanzati a est della Drina; con l'aiuto delle riserve e di paracadutisti il comando tedesco cerc\u00f2 di impedire la ritirata partigiana a ovest del fiume; la controffensiva tedesca termin\u00f2 il 10 maggio con la riconquista del territorio perduto e la dispersione delle formazioni partigiane. Tito e il comando supremo elogiarono le divisioni di Mora\u010da ma conclusero che per il momento non era possibile liberare la Serbia dall'occupazione tedesco-bulgara supportata dai cetnici e dai collaborazionisti.\nAll'inizio di maggio 1944 il feldmaresciallo von Weichs, dopo aver respinto il tentativo partigiano di penetrare in Serbia meridionale, decise di sferrare una nuova offensiva contro la regione Tenin-Jajce-Biha\u0107-Banja Luka. L'alto comando tedesco richiese tuttavia che l'obiettivo principale dell'attacco fosse direttamente il quartier generale nemico che si presumeva di avere individuato a Drvar; a questo scopo sarebbe stato impegnato anche un battaglione scelto di paracadutisti delle SS al comando del capitano Kurt Rybka che avrebbe dovuto lanciarsi di sorpresa direttamente sopra il quartier generale partigiano. Dopo l'attacco dei paracadutisti, sarebbe avanzate concentricamente verso Dvrar ingenti forze terrestri tedesche, provenienti da una divisione Waffen-SS, da una divisione da montagna, dalla divisione Brandenburg e da una divisione croata.\nL'attacco, la cosiddetta operazione R\u00f6sselsprung, venne sferrato il 25 maggio 1944 e i paracadutisti tedeschi colsero completamente di sorpresa i partigiani jugoslavi; Tito si trovava all'interno di una caverna vicino a Drvar, difeso solo da deboli forze di protezione. La situazione dei capi partigiani sembr\u00f2 disperata; i paracadutisti occuparono rapidamente il villaggio e, dopo aver superato le difese dei partigiani, si avvicinarono al rifugio di Tito che tuttavia riusc\u00ec a fuggire fortunosamente mentre le sue guardie del corpo opponevano una disperata resistenza. Il rapido arrivo dei rinforzi della 6\u00aa Divisione partigiana e della 1\u00aa Divisione proletaria permise di guadagnare tempo e di bloccare i paracadutisti che subirono pesanti perdite; il successivo intervento delle forze terrestri tedesche costrinse alla ritirata da Drvar i partigiani ma nel frattempo Tito e i suoi luogotenenti poterono salvarsi e alla fine anche la cosiddetta \"settima offensiva\" tedesca termin\u00f2 con un fallimento strategico complessivo.\nContemporaneamente alle operazioni contro il gruppo principale dell'esercito popolare partigiano, l'esercito tedesco in Jugoslavia continu\u00f2 azioni offensive anche contro i nuclei partigiani in Slovenia dove l'attivit\u00e0 della resistenza proseguiva con la massima determinazione contro occupanti e collaborazionisti. Nel territorio tra l'Isonzo e il vecchio confine italo-jugoslavo era stato costituito dal comando militare del Fronte di liberazione il IX Korpus che era formato da due divisioni e spingeva le sue azioni di guerriglia anche lungo la ferrovia Postumia-Lubiana e la valle della Sava. Nella vecchia \"provincia di Lubiana\", ormai compresa nell'OZAK tedesco, era attivo anche il VII Korpus sloveno che sfruttava le aree montuose e boscose per sfuggire ai rastrellamenti nemici e ampliare le zone sotto il suo controllo; nel gennaio 1944 il VII Korpus effettu\u00f2 anche una rischiosa incursione con una divisione nella Stiria slovena annessa al Terzo Reich, ma l'offensiva termin\u00f2 con una sconfitta e i partigiani sloveni ripiegarono con pesanti perdite. Nonostante il fallimento dell'incursione, il VII Korpus continu\u00f2 la sua azione militare, impegnato in una spietata e sanguinosa lotta contro i reparti tedeschi del generale Erwin R\u00f6sener e le formazioni collaborazioniste dei domobranci del generale Leon Rupnik, nominato dal capo dell'OZAK, Friedrich Rainer, presidente della \"provincia di Lubiana\".\nI tedeschi cercarono anche di distruggere le formazioni partigiane del IX Korpus che nella seconda met\u00e0 del 1944 subirono forti attacchi e persero una parte del territorio controllato; alla fine dell'anno i partigiani sloveni erano attivi in una zona compresa tra la selva di Tarnova, l'altopiano della Bainsizza e l'area di Cerchina. I partigiani erano per\u00f2 ancora pericolosi e aggressivi; in Istria riuscirono a uccidere in un agguato Christian Wirth che, dopo essere stato uno dei principali responsabili dello sterminio degli ebrei nei campi dell'operazione Reinhard, era stato trasferito nell'OZAK per collaborare con Odilo Globo\u010dnik nella lotta antipartigiana.\nLa liberazione di Belgrado e della Serbia.\nL'obiettivo principale del nuovo ciclo di operazioni pianificato dal Comando supremo di Tito per la seconda met\u00e0 del 1944 era finalmente la liberazione della Serbia che per tutta la guerra era stato il centro di potere principale dei cetnici e il nucleo pi\u00f9 solido dell'occupazione tedesca sostenuta dai collaborazionisti di Milan Nedi\u0107. I luogotenenti di Mihailovi\u0107 avevano spinto il loro capo a cercare un'alleanza con Nedic per contrastare il crescente potere dei partigiani comunisti e i due uomini si incontrarono all'inizio dell'estate del 1944 ma non venne concluso alcun accordo. Dra\u017ea sembrava ottimista, riteneva che gli anglosassoni avrebbero avuto bisogno del suo appoggio e si illudeva anche che i sovietici avrebbe collaborato con le sue truppe.\nAlcuni eventi contraddittori alimentarono le illusioni di Mihailovi\u0107; il colonnello Bailey aveva lasciato il quartier generale cetnico nel febbraio 1944 e gli ultimi ufficiali di collegamento britannici erano partiti alla fine di maggio 1944, ma a luglio giunse inaspettatamente un'importante missione militare degli Stati Uniti, guidata dal colonnello Robert Harbold McDowell. L'obiettivo principale della missione di collegamento era l'organizzazione del trasferimento dei piloti statunitensi abbattuti e messi in salvo dai cetnici (operazione Halyard), ma il colonnello McDowell espresse il suo pieno appoggio alle posizioni di Dra\u017ea, evidenzi\u00f2 come negli Stati Uniti molti fossero favorevoli ai cetnici in funzione anticomunista e manifest\u00f2 ottimismo e fiducia in un supporto statunitense alla politica del capo nazionalista.\nLa situazione politico-militare dei partigiani di Tito in Serbia era ancora difficile; l'attacco delle divisioni di Milutin Mora\u010da nel marzo 1944 era stato respinto e nel territorio serbo i combattenti in azione erano solo le piccole formazioni di Petar Stamboli\u0107, attive sul territorio ma non in grado di effettuare grandi azioni offensive. Nella primavera del 1944 quindi Tito invi\u00f2 ad assumere il comando in Serbia il famoso ed esperto Ko\u010da Popovi\u0107 che pot\u00e9 potenziare le sue forze grazie alla defezione dei cetnici di Radoslav \u0110uri\u0107 e all'arrivo di cospicui rinforzi partigiani. All'inizio di agosto, Popovi\u0107 disponeva di sette divisioni partigiane con cui estese gli attacchi e inizi\u00f2 la liberazione del territorio nella Serbia meridionale e orientale. I tedeschi fecero un ultimo tentativo di fermare la penetrazione dei partigiani in Serbia e il 12 agosto 1944 diedero inizio all'operazione R\u00fcbezahl in Montenegro con l'obiettivo di accerchiare e distruggere tra i fiumi Tara e Piva le forze nemiche che erano in movimento verso il Sangiaccato; i partigiani si trovarono in difficolt\u00e0 e rischiarono di essere bloccati nella regione del Durmitor; alla fine tuttavia riuscirono, a costo di pesanti perdite, a sfuggire e poterono riprendere la marcia verso la Serbia. In questa fase i partigiani ricevettero finalmente l'aiuto dalle aviazioni alleate; il 22 agosto gli aerei britannici evacuarono in Italia oltre feriti concentrati a Bajovo Polje che rischiavano di essere catturati e uccisi dai tedeschi. Tito fu quindi in grado di trasferire alla fine di agosto dalla Bosnia orientale e dal Montenegro altre nove divisioni che al comando di Peko Dap\u010devi\u0107 entrarono in Serbia sud-occidentale. A questo punto Mihailovi\u0107 comprese che il suo potere in Serbia rischiava di crollare; anche le notizie dalla frontiera orientale erano inquietanti, le prime truppe sovietiche avevano varcato il confine e, dopo un primo momento di cordialit\u00e0, avevano subito disarmato e imprigionato i cetnici che si erano fatti loro incontro, consegnandone inoltre i capi ai partigiani.\nA settembre i partigiani raggiunsero successi decisivi contro i cetnici di Dragutin Keserovi\u0107 e Dragoslav Raci\u0107; la battaglia di Jelova Gora del 9 settembre 1944 termin\u00f2 con un netto successo del I Korpus proletario di Dap\u010devi\u0107; le forze cetniche furono sbaragliate e lo stesso Mihailovi\u0107 rischi\u00f2 di essere accerchiato e catturato l'11 settembre insieme a tutti membri del \"Comitato Nazionale\" e alla missione statunitense del colonnello McDowell. Mihailovi\u0107 e i cetnici superstiti, alcune centinaia di uomini, ripiegarono dopo la disfatta oltre la Drina, in Bosnia nord-occidentale. Nel frattempo Ko\u010da Popovi\u0107, al comando del XIII Korpus e XIV Korpus, aveva liberato la maggior parte della Serbia meridionale e orientale, mentre le divisioni di Dapcevi\u0107 del I Korpus e XII Korpus si avvicinavano, dopo essersi liberati dei cetnici, a Belgrado da occidente ed erano schierate a circa trenta chilometri a sud della capitale da Obrenovac a Smederevska Palanka.\nNel frattempo l'Armata Rossa si stava avvicinando al teatro d'operazioni jugoslavo dopo aver sbaragliato le forze dell'Asse in Romania e Bulgaria; i piani dell'alto comando sovietico prevedevano l'intervento in Serbia del 3\u00ba Fronte ucraino del maresciallo F\u00ebdor Tolbuchin che avrebbe attaccato direttamente verso Belgrado, con due armate e il 4\u00ba Corpo meccanizzato della Guardia che avrebbero attraversato la Morava, valicato le montagne fino a Petrovac e quindi marciato sulla capitale jugoslava. Le armate del maresciallo Tolbuchin sarebbero state supportate da altre forze sovietiche che avrebbero attaccato verso Pan\u010devo, a nord di Belgrado, mentre l'esercito bulgaro avrebbe attaccato con tre armate Ni\u0161 e Leskovac.\nAlla vigilia dell'offensiva di Belgrado le forze tedesche del feldmaresciallo von Weichs si trovavano in grande difficolt\u00e0; il comandante tedesco aveva ricevuto l'ordine di difendere Belgrado e contemporaneamente di proteggere le comunicazioni del Gruppo d'armate E che, schierato in Grecia, rischiava di essere tagliato fuori. Il feldmaresciallo tedesco disponeva tuttavia di forze insufficienti per questi compiti; egli schier\u00f2 le sue divisioni migliori per sbarrare la linea della Morava mentre raggrupp\u00f2 sotto il cosiddetto \"Armee-abteilung Serbian\" del generale Hans-Gustav Felber, due \"kampfgruppen\" improvvisati per difendere la capitale jugoslava.\nIl 19 settembre Tito in persona vol\u00f2 a Mosca per concordare i piani dell'offensiva e pot\u00e9 finalmente incontrare Stalin, il prestigioso capo del comunismo mondiale Il primo incontro in realt\u00e0 fu piuttosto freddo; Stalin cerc\u00f2 di intimidire il capo jugoslavo rivolgendosi a lui per tutto l'incontro chiamandolo \"Walter\" che era il vecchio nome di battaglia adottato da Tito durante la sua partecipazione come inviato del Comintern alla guerra di Spagna; i modi bruschi del dittatore sovietico irritarono il capo jugoslavo. Nel colloquio al Cremlino la discussione vert\u00e9 soprattutto sulla collaborazione militare; Tito richiese la fornitura di almeno 80-100 carri armati ma Stalin promise solo l'invio di un corpo meccanizzato dell'Armata Rossa per liberare Belgrado; alla fine venne concluso un soddisfacente accordo formale con cui Stalin si impegnava a equipaggiare 12 divisioni regolari jugoslave e due divisione aeree.\nL'offensiva del 3\u00ba Fronte ucraino del maresciallo Tolbuchin ebbe inizio con molte difficolt\u00e0 a causa dell'aspra resistenza tedesca e delle difficolt\u00e0 del terreno montuoso delle regioni orientali della Serbia; l'8 ottobre finalmente i sovietici raggiunsero e superarono la Morava e nella testa di ponte poterono passare i mezzi corazzati pesanti del 4\u00ba Corpo meccanizzato della Guardia che il 9 ottobre inizi\u00f2 a muovere attraverso i difficili sentieri montuosi per raggiungere Belgrado da sud-est. La manovra delle colonne corazzate sovietiche ebbe successo e i carri armati del generale Vladimir \u017ddanov arrivarono il 10 ottobre nell'area di Petrovac, pronte ad attaccare verso Belgrado. Nel frattempo pi\u00f9 a nord altre forze sovietiche avevano gi\u00e0 liberato Pan\u010devo ed erano penetrate in Voivodina e nel Banato.\nTito giunse per via aerea direttamente da Mosca fino al campo di battaglia e assunse il controllo delle operazioni delle forze partigiane dal quartier generale di Vr\u0161ac; le formazioni di Peko Dap\u010devi\u0107 stavano avanzando da sud ed entro il 14 ottobre 1944 raggiunsero la seconda linea di difesa tedesca e si avvicinarono alla periferia meridionale della capitale. I tedeschi tuttavia non intendevano cedere facilmente Belgrado; le truppe del generale Felber si batterono con tenacia e abilit\u00e0 per trattenere i partigiani a sud e contrastare i mezzi corazzati sovietici del 4\u00ba Corpo meccanizzato della Guardia a est, mentre le altre truppe tedesche completavano la loro ritirata dalla Macedonia e dalla Serbia meridionale.\nPeko Dap\u010devi\u0107 diram\u00f2 l'ordine n. 89 il 14 ottobre 1944; esso prevedeva che la 1\u00aa Divisione proletaria di Vaso Jovanovi\u0107, schierata al centro del I Korpus, sferrasse l'attacco decisivo avanzando direttamente sulla direttrice Banjica-Viale della Liberazione-Kalemegdan; i partigiani della 1\u00aa Brigata proletaria e della 3\u00aa Brigata della Craina, in cui erano inquadrati anche due battaglioni di volontari italiani, \"Garibaldi\" e \"Matteotti\", guidarono l'attacco a partire dalla notte del 14-15 ottobre. I partigiani riuscirono a entrare dentro Belgrado nonostante la resistenza tedesca e, supportati dalle brigate corazzate del 4\u00ba Corpo meccanizzato della Guardia sovietico, raggiunsero il centro cittadino dove per\u00f2 la loro avanzata divenne pi\u00f9 difficile. La battaglia continu\u00f2 accanitamente il 15 e il 16 ottobre e solo il 17 ottobre le due brigate partigiane poterono raggiungere i loro obiettivi principali, la 3\u00aa Brigata della Craina infine dopo altri due giorni di battaglia conquist\u00f2 la fortezza di Kalemegdam, dove i tedeschi avevano organizzato una tenace resistenza, e occup\u00f2 i ponti sulla Sava; alle ore 11:00 del 20 ottobre 1944 Belgrado venne dichiarata completamente liberata; in quello stesso giorno il generale sovietico Vladimir \u017ddanov e Peko Dap\u010devi\u0107 si incontrarono e abbracciarono festosamente nel centro della citt\u00e0 per celebrare la vittoria congiunta sovietico-jugoslava e la liberazione di Belgrado.\nLe truppe tedesche superstiti del generale Felber cercarono di sfuggire attraverso Zemun in direzione ovest ma il 22 ottobre 1944 anche Zemun cadde. Tito giunse a Belgrado il 27 ottobre e presenzi\u00f2, insieme ai generali sovietici e jugoslavi, a una solenne parata della vittoria nelle vie della capitale con la sfilata congiunta dei reparti dell'Esercito popolare e dei carri armati T-34/85 della 36\u00aa Brigata corazzata della Guardia del 4\u00ba Corpo meccanizzato della Guardia. In realt\u00e0 il comportamento tenuto dai soldati sovietici a Belgrado e nel territorio jugoslavo in alcuni casi era stato riprovevole con violenze e razzie contro la popolazione civile; i dirigenti partigiani, in particolare Milovan Gilas, espressero vivacemente le loro lamentele e si cre\u00f2 una situazione di tensione tra i due alleati; Stalin in persona rimprover\u00f2 bruscamente Gilas durante un successivo viaggio del capo jugoslavo in Unione Sovietica.\n1945: vittoria dell'Esercito popolare di liberazione.\nLe forze tedesche subirono forti perdite a Belgrado, morti e prigionieri, ma i reparti schierati a sud e sud-est della citt\u00e0 combatterono abilmente per coprire la ritirata e una parte delle truppe del generale Felber riusc\u00ec a sfuggire verso ovest per riunirsi al grosso del Gruppo d'armate F del maresciallo von Weichs in ripiegamento in Croazia e Bosnia. L'alto comando tedesco inoltre riusc\u00ec a portare a termine la difficile missione di ritirare dalla Grecia l'intero Gruppo d'armate E del generale L\u00f6hr che, con quattro corpi d'armata e dieci divisioni, era in marcia verso nord dall'inizio del mese di ottobre. A causa della perdita di Ni\u0161, occupata dall'esercito bulgaro, divenne decisivo difendere Kraljevo dove venne concentrato il \"Armeegruppe M\u00fcller\" con il compito di mantenere la posizione mentre il Gruppo d'armate E marciava sulla direttrice Skopje-Mitrovica-Novipazar-Visegrad. I tedeschi riuscirono ancora una volta a mantenere il controllo della situazione: la 2\u00aa Armata bulgara venne contenuta a sud, mentre la 22. Luftlande Infanterie-Division, trasportata d'urgenza da Salonicco, rafforz\u00f2 in modo decisivo le forze del generale Friedrich-Wilhelm M\u00fcller che condusse con grande abilit\u00e0 la battaglia. Per molti giorni le forze tedesche mantennero aperto il varco e permisero infine il ripiegamento dell'intero Gruppo d'armate E, con i suoi uomini e gran parte dell'equipaggiamento.\nLe forze partigiane in Macedonia e Montenegro non riuscirono a fermare la ritirata del Gruppo d'armate E e il 15 novembre 1944 il generale L\u00f6hr pot\u00e9 installare il suo nuovo quartier generale a Sarajevo dopo aver stabilizzato la situazione e aver schierato le sue truppe in Erzegovina e nella Craina bosniaca. A nord anche il Gruppo d'armate F del feldmaresciallo von Weichs riusc\u00ec, dopo la perdita di Belgrado, ad organizzare un nuovo fronte stabile nella vasta pianura dello Srem, compresa tra i fiumi Sava e Danubio, dove l'Esercito popolare jugoslavo fu costretto a fermarsi e a combattere per mesi una guerra di posizione per la quale era totalmente impreparato. I tedeschi inoltre mantennero le posizioni a nord sulla Drava, in contatto con lo schieramento meridionale del fronte orientale che difendeva l'Ungheria, e a sud sulla Drina e la Neretva in collegamento con le forze del generale L\u00f6hr.\nNonostante le continue sconfitte sugli altri fronti, l'alto comando tedesco continu\u00f2 a difendere accanitamente le posizioni in Jugoslavia per tutto l'inverno 1944-45; Hitler inoltre era deciso a sferrare un'ambiziosa offensiva in Ungheria contro l'Armata Rossa e riteneva fondamentale per ragioni militari e politiche mantenere, con il concorso delle residue forze collaborazioniste, il fronte balcanico il cui comando complessivo venne affidato, dopo il richiamo del feldmaresciallo von Weichs, al generale L\u00f6hr. I tedeschi da gennaio 1945 furono in grado anche di contrattaccare mettendo in difficolt\u00e0 le unit\u00e0 dell'Esercito popolare di Tito.\nIl Comando supremo partigiano aveva potuto potenziare le sue forze con la costituzione e l'impiego in combattimenti di numerose nuove formazioni reclutate nei territori liberati in Serbia e Macedonia e il 1\u00ba gennaio 1945 aveva costituito le prime armate dell'esercito di liberazione affidate al comando dei generali pi\u00f9 preparati, ma queste formazioni inizialmente si dimostrarono inesperte e vulnerabili. Sul fronte dello Srem le linee della 1\u00aa Armata jugoslava di Peko Dap\u010devi\u0107 vennero temporaneamente sfondate dai tedeschi, mentre pi\u00f9 a sud fallirono gli attacchi della 2\u00aa Armata jugoslava di Ko\u010da Popovi\u0107 a Bijeljina; infine dal 6 marzo 1945 la 3\u00aa Armata di Kosta Na\u0111 fu violentemente attaccata dalle forze tedesche nel quadro dell'operazione Fr\u00fchlingserwachen e perse le posizioni sulla riva destra della Drava.\nL'Esercito popolare di liberazione continu\u00f2 tuttavia a potenziare le sue forze; furono costituite le prime due brigate corazzate con l'apporto di mezzi pesanti britannici e sovietici, furono attivate le prime squadriglie aeree jugoslave che parteciparono alle operazioni. Alla fine della guerra le forze di Tito erano costituite ormai da circa partigiani combattivi e decisi a liberare il restante territorio occupato; questi effettivi erano suddivisi in quattro armate, diciassette corpi d'armata e 50 divisioni.\nLa fase finale delle operazioni in Jugoslavia ebbe inizio il 20 marzo 1945; l'Esercito Popolare di Liberazione, ridenominato ufficialmente dal 1\u00ba marzo, Esercito jugoslavo, diede prova di aver migliorato, grazie agli armamenti moderni e ai consiglieri forniti dagli Alleati, le sue capacit\u00e0 operative nella guerra convenzionale. Il 6 aprile 1945 il raggruppamento di forze al comando di Radovan Vukanovi\u0107 liber\u00f2 dopo una dura battaglia la citt\u00e0 di Sarajevo; i tedeschi riuscirono tuttavia a evitare l'accerchiamento e iniziarono la ritirata generale verso nord. Il 12 aprile 1945 finalmente la 1\u00aa Armata di Dap\u010devi\u0107 sfond\u00f2 il fronte dello Srem dopo logoranti combattimenti che costarono perdite altissime ai partigiani jugoslavi; fu la battaglia pi\u00f9 grande combattuta dall'Esercito popolare durante la guerra.\nDopo lo sfondamento del fronte dello Srem la 1\u00aa Armata di Dap\u010devi\u0107 e la 3\u00aa Armata di Kosta Na\u0111 poterono avanzare verso occidente e liberare la parte settentrionale della Croazia e della Slovenia; contemporaneamente anche la 2\u00aa Armata di Ko\u010da Popovi\u0107 si mise in movimento a sud della Sava e marci\u00f2 attraverso la Bosnia orientale, la Croazia e Slovenia meridionale. La manovra di queste tre armate jugoslave era diretta a tagliare la strada, accerchiare e distruggere le truppe tedesche del Gruppo d'armate E del generale L\u00f6hr che dopo il crollo del fronte si erano messe in ritirata verso nord per cercare scampo sul territorio nazionale. Il ripiegamento generale del XXI e del XCI Corpo d'armata tedesco fu drammatico; i soldati tedeschi, affiancati dagli ultimi reparti collaborazionisti croati, cetnici, cosacchi, si batterono fino all'ultimo per aprirsi una strada verso la salvezza in mezzo al territorio devastato da anni di guerra e dominato dai guerriglieri. Privi di rifornimenti e sottoposti agli attacchi aerei alleati, i tedeschi riuscirono ugualmente a continuare la ritirata, abbandonando lungo la strada i mezzi motorizzati e gli equipaggiamenti.\nAll'inizio di maggio 1945, mentre l'avanzata dell'esercito popolare diveniva inarrestabile, lo Stato indipendente di Croazia era ormai in rovina; nella capitale stavano confluendo per l'ultima resistenza tutti gli elementi collaborazionisti rimasti sul territorio jugoslavo; a Zagabria inoltre affluivano migliaia di profughi che in parte ripartivano per cercare rifugio in Slovenia e Austria; erano inoltre in corso febbrili tentativi da parte di uomini politici e avventurieri di aprire trattave con gli Alleati occidentali in funzione anti-comunista e anti-sovietica. In realt\u00e0 molti capi usta\u0161a avevano gi\u00e0 abbandonato il paese, mentre lo stesso Ante Paveli\u0107, dopo un'ultima comparsa in pubblico il 4 maggio, rinunci\u00f2 a una lotta a oltranza nella citt\u00e0, lasci\u00f2 Zagabria e raggiunse l'Austria dove riusc\u00ec a far perdere le sue tracce. Il 9 maggio 1945 i partigiani della 1\u00aa Divisione proletaria entrarono a Zagabria accolti festosamente dalla popolazione; nonostante le prime azioni di repressione degli apparati di sicurezza comunisti che ricercarono subito i simpatizzanti usta\u0161a ancora presenti all'interno della citt\u00e0, la gran parte degli abitanti salut\u00f2 con sollievo e soddisfazione la fine della guerra e l'arrivo dei soldati dell'Esercito popolare.\nMentre le altre armate jugoslave combattevano le violente battaglie finali tra la Drava e la Sava, la 4\u00aa Armata al comando di Petar Drap\u0161in esegu\u00ec brillantemente la manovra pi\u00f9 difficile avanzando con mezzi corazzati e armamento pesante in Dalmazia lungo il litorale adriatico. Le unit\u00e0 mobili di Drap\u0161in superarono nella regione di Fiume la resistenza del XCVII Corpo d'armata tedesco del generale K\u00fcbler e si avvicinarono rapidamente a Trieste. Tito e la dirigenza partigiana da tempo rivendicavano quel territorio e temevano interferenze degli Alleati occidentali; quindi sollecitarono il comando della 4\u00aa Armata a raggiungere la citt\u00e0 con la massima urgenza. I partigiani della 4\u00aa Armata, supportati anche dalle formazioni del IX Korpus, sconfissero le truppe tedesche schierate a difesa sul ciglione carsico e il 1\u00ba maggio 1945 vinsero la corsa per Trieste, entrando in citt\u00e0 e ingaggiando violenti combattimenti con la guarnigione. Il giorno seguente arrivarono anche le truppe neozelandesi del generale Bernard Freyberg che parteciparono agli scontri finali e presero contatto con i partigiani; le residue forze tedesche del XCVII Corpo d'armata, accerchiate tra Fiume e Villa del Nevoso, si arresero alle unit\u00e0 della 4\u00aa Armata jugoslava il 7 maggio 1945; furono catturati prigionieri.\nMentre una parte della 4\u00aa Armata avanzava rapidamente e raggiungeva Trieste, altre colonne del generale Drap\u0161in si erano dirette a nord-ovest per raggiungere la Carinzia e precedere le truppe anglo-americane; le notizie della marcia degli jugoslavi verso l'Austria suscitarono la massima preoccupazione nei dirigenti alleati; vennero dati ordini precisi al generale Harold Alexander e al generale Mark Clark di accelerare l'avanzata e anticipare i partigiani di Tito. Dopo una marcia forzata, le colonne motorizzate britanniche raggiunsero Klagenfurt am W\u00f6rthersee l'8 maggio 1945 in anticipo di qualche ora sugli jugoslavi; ben presto si verificarono attriti tra i due eserciti e crebbe la tensione. Contemporaneamente la situazione divenne pericolosa anche nell'area di Trieste; il generale Alexander chiese agli jugoslavi di ritirarsi e il 5 maggio il generale William Duthie Morgan, in un incontro con Tito a Belgrado, indic\u00f2 sulla carta una linea (successivamente denominata \"linea Morgan\") dietro la quale avrebbero dovuto ripiegare i partigiani. I capi anglosassoni presero misure minacciose per intimidire gli jugoslavi; si studiarono piani dettagliati per sbarcare in Istria, per far intervenire in massa le forze aeree alleate, per ributtare indietro militarmente l'esercito di Tito.\nIl Terzo Reich si arrese ufficialmente agli Alleati il 7 maggio a Reims e l'8 maggio a Berlino, ma nessun rappresentante jugoslavo venne invitato, nonostante l'importante contributo dei partigiani alla vittoria, a partecipare alle cerimonie; del resto in Jugoslavia i combattimenti continuavano ancora. Il generale L\u00f6hr decise di ignorare la resa incondizionata e di continuare con le forze residue del Gruppo d'armate E, circa soldati tedeschi, a cui si erano aggregati molte migliaia di croati, sloveni, cetnici e cosacchi, a ripiegare verso nord, cercando scampo in Austria per arrendersi alle truppe anglo-americane che si avvicinavano dalla Baviera e dall'Italia. La situazione nel teatro jugoslavo negli ultimi giorni di guerra era estremamente confusa; il generale L\u00f6hr in un primo tempo venne catturato dai partigani sloveni il 9 maggio 1945 a Topol\u0161ica ma egli, dopo aver inizialmente tempo concordato una tregua, riusc\u00ec a fuggire e riprese il comando dei suoi soldati, decisi a ripiegare in Austria; inoltre correvano voci tra i partigiani che le truppe statunitensi del generale George Smith Patton stavano arrivando da nord per respingere l'esercito jugoslavo. Tito diede ordine di bloccare e annientare al pi\u00f9 presto le forze nemiche del Gruppo d'armate E che infine il 13 maggio vennero accerchiate a Poljana. Il 15 maggio, dopo ulteriori combattimenti, il generale L\u00f6hr venne nuovamente catturato e tutti i soldati superstiti tedeschi e collaborazionisti si arresero ai partigiani jugoslavi; Tito emise un comunicato per congratularsi con il suo esercito: la guerra sul fronte jugoslavo termin\u00f2 quindi ufficialmente il 15 maggio 1945.\nSecondo lo storico jugoslavo Jovan Marianovi\u0107 nella fase finale della guerra, l'esercito popolare avrebbe catturato circa prigionieri tra tedeschi, cosacchi, collaborazionisti croati, sloveni e cetnici; inoltre il Gruppo d'armate E avrebbe subito anche perdite tra morti e feriti. Lo storico statunitense Jozo Tomasevich afferma che \u00e8 quasi impossibile avere dati precisi ma che sostanzialmente circa prigionieri caddero in mano partigiana, di cui tedeschi, sloveni e cetnici, oltre croati. I soldati tedeschi prigionieri subirono alcune rappresaglie ma in grande maggioranza furono trasferiti in campi di lavoro sul territorio jugoslavo dove sarebbero rimasti fino al loro rimpatrio nel 1949-1950. Mentre Milovan \u0110ilas afferma nelle sue memorie che i prigionieri tedeschi non avrebbero subito maltrattamenti e si sarebbero dimostrati, durante gli anni di detenzione, laboriosi e collaboranti raccogliendo l'apprezzamento degli stessi jugoslavi, altre fonti descrivono invece le drammatiche \"marce assassine\", note anche come \"marce dell'odio\", \"marce della fame\" o \"marce dell'espiazione\", nel corso delle quali i prigionieri tedeschi avrebbero subito, lungo percorsi di centinaia di chilometri a piedi, continue violenze e trattamenti brutali. Anche la detenzione nei campi di lavoro sarebbe stata particolarmente dura; i morti nel primo anno di prigionia sarebbero stati molto numerosi.\nIl destino delle decine di migliaia di militari, collaborazionisti e civili croati, sloveni e cetnici che caddero prigionieri dell'esercito jugoslavo fu tragico; il numero di persone in mano jugoslava aument\u00f2 dopo la riconsegna da parte degli Alleati occidentali di coloro che erano riusciti negli ultimi giorni di guerra a sconfinare in Austria. I dirigenti jugoslavi comunisti decisero di agire senza piet\u00e0 e di procedere a una sanguinosa vendetta finale; secondo Milovan \u0110ilas vennero brutalmente eliminate circa persone e furono risparmiati solo le donne e i ragazzi minori di 18 anni di et\u00e0; le uccisioni avvennero separatamente su tutto il territorio nelle zone dove i collaborazionisti erano stati catturati. \u0110ilas afferma nelle sue memorie che gli eccidi sarebbero originati dall'atmosfera da resa dei conti e dalla determinazione tra i partigiani di \"farla finita una volta per tutte\" con coloro che \"avevano avuto tutto il tempo di comprendere e ravvedersi\". Alcuni storici ritengono che il numero delle vittime sia stato molto pi\u00f9 alto; alcuni giungono al punto di scrivere di persone uccise dopo la cattura negli eccidi che sono stati denominati complessivamente come il massacro di Bleiburg; l'autorevole storico statunitense Jozo Tomasevich invece ritiene che le vittime sarebbero state circa .\nNel frattempo la situazione era precipitata a Trieste; fin dal 3 maggio 1945 il comando jugoslavo decret\u00f2 l'annessione della citt\u00e0 alla nuova Jugoslavia e procedette alla repressione sistematica di tutti coloro che erano considerati oppositori del nuovo regime e del cosiddetto \"potere popolare\" comunista. Le autorit\u00e0 jugoslave attuarono brutalmente arresti, uccisioni sommarie con successiva eliminazione dei cadaveri nelle foibe, deportazioni; vennero colpiti non solo fascisti e collaborazionisti ma anche membri italiani della Resistenza contrari all'annessione e in generale persone ritenute ostili. Ci furono anche vittime di vendette personali, delazioni e denunce anonime; le repressioni suscitarono la riprovazione e le proteste anglo-americane che peraltro non intervennero mentre erano in corso negoziati diretti per risolvere l'esplosiva situazione. Secondo Galliano Fogar, che fa riferimento anche a fonti anglosassoni, le vittime delle repressioni jugoslave in Venezia Giulia e a Zara nel periodo dell'occupazione partigiana (2 maggio-12 giugno 1945) furono \"tra le quattro e seimila persone tra militari e civili\".\nNegli ultimi mesi della guerra termin\u00f2 tragicamente la parabola politico-militare di Dra\u017ea Mihailovic e dei suoi cetnici; egli in questa fase finale del conflitto era entrato in collegamento con ufficiali tedeschi e aveva anche trasmesso, senza alcun risultato, le proposte di resa presentate dal generale L\u00f6hr ai comandi militari alleati in Italia. Mihailovi\u0107 e i suoi uomini dopo l'evacuazione della Serbia, avevano trovato rifugio nell'inverno 1944-45 in Bosnia, vicino Tuzla, dopo aver aspramente combattuto in Bosnia contro gli usta\u0161a croati. I cetnici erano indeboliti da un'epidemia di tifo petecchiale e anche Mihailovic era in precarie condizioni di salute; inoltre mentre Pavle Djuri\u0161i\u0107 intendeva proseguire verso nord-ovest per cercare di raggiungere l'Istria e la Slovenia ed entrare in contatto con gli anglo-americani, Dra\u017ea era deciso a ritornare a sud per rientrare in Serbia.\nAlla fine le formazioni cetniche si divisero: Djuri\u0161i\u0107 guid\u00f2 i suoi uomini verso la Slovenia e l'Istria ma venne attaccato dagli ustasa croati e fu catturato e ucciso insieme alla maggior parte dei soldati; Mihailovic invece scese verso sud in direzione della Drina. Dopo qualche successo, i suoi cetnici furono accerchiati dalle formazioni partigiane nella regione del Zelen Gora e, bersagliati dagli attacchi aerei, vennero annientati. Quest'ultima battaglia fu particolarmente sanguinosa: i partigiani non fecero prigionieri e uccisero spietatamente la maggior parte dei loro nemici; caddero cetnici mentre Mihailovic riusc\u00ec a fuggire con solo 400 superstiti. In questa fase caddero anche altri capi cetnici che avevano seguito Mihailovi\u0107, tra cui Dragutin Keserovi\u0107 che dopo una drammatica fuga, arriv\u00f2 completamente solo fino oltre la Drina dove, affamato ed esausto, il 5 giugno 1945 venne catturato dai partigiani e ucciso.\nNella primavera 1946, Mihailovi\u0107, rimasto con pochissimi seguaci, denutrito e quasi cieco, venne infine catturato dall'OZNA e portato a Belgrado dove, dopo essere stato curato adeguatamente, venne sottoposto a processo dal nuovo stato jugoslavo comunista, condannato a morte per tradimento e fucilato il 17 luglio 1946.\nBilancio e conclusione.\nPerdite jugoslave.\nNelle sue memorie Milovan \u0110ilas riprende le cifre ufficiali delle fonti jugoslave e afferma che le perdite totali dei popoli della Jugoslavia nel corso della seconda guerra mondiale sarebbero state di circa 1,7-1,8 milioni di persone; questo dato comprenderebbe tutte le perdite, comprese le vittime della guerra civile e delle repressioni comuniste immediatamente dopo la fine del conflitto; sarebbero considerati in questo dato anche i morti nei campi di concentramento tedeschi e croati, e le vittime tra la popolazione. Secondo \u0110ilas, i partigiani jugoslavi di Tito ebbero almeno morti nei cinque anni di guerra contro l'occupante e i collaborazionisti.\nLe fonti occidentali riportano cifre meno elevate e affermano che le vittime jugoslave della guerra furono di circa 1 milione di persone tra combattenti e civili; secondo gli autori tedeschi le truppe della Wehrmacht sarebbero responsabili da sole dell'uccisione di circa - persone, di cui circa un terzo tra la popolazione civile estranea alla guerra partigiana contro l'occupante. Il numero dei morti causati dalla guerra civile e dagli odi interetnici e religiosi fu elevatissimo; lo Stato indipendente croato sarebbe stato responsabile della morte di serbi, ebrei e rom, mentre i cetnici uccisero in totale almeno persone, in maggioranza musulmani e croati, nel corso dei quattro anni di guerra.\nPerdite tedesche.\nLo storico jugoslavo Jovan Marianovi\u0107 afferma che le forze armate delle potenze dell'Asse subirono pesanti perdite nel corso dei quattro anni di guerra in Jugoslavia. Egli calcola che in totale furono circa i militari nemici morti, feriti e prigionieri; inoltre i partigiani dell'Esercito popolare avrebbero catturato, soprattutto nella fase finale della guerra, cannoni, 928 carri armati, mezzi motorizzati, 300 aeroplani, fucili e mitragliatrici.\nSecondo l'elenco delle vittime tedesche citato dal quotidiano britannico \"The Times\" il 30 luglio 1945, compilato sulla base di documenti trovati tra gli effetti personali del generale Hermann Reinecke, capo del Dipartimento delle Pubbliche Relazioni del Comando tedesco, le perdite totali dei tedeschi nei Balcani furono pari a morti e dispersi. Non vi sono dati riguardo al numero dei feriti. La maggior parte delle vittime sono decisamente riconducibili al teatro jugoslavo."}
{"id": "3307137", "revid": "1603714", "url": "https://it.wikipedia.org/wiki?curid=3307137", "title": "Bacco fanciullo", "text": "Il Bacco fanciullo \u00e8 un dipinto a olio su tavola trasferito su tela (50x39cm) di Giovanni Bellini, databile tra il 1505 e il 1510 e conservato nella National Gallery of Art di Washington.\nStoria.\nIl dipinto fa parte dell'ultima fase produttiva dell'artista, quella in cui abbracci\u00f2 le novit\u00e0 del tonalismo di Giorgione. Conosciuto dal XIX secolo, quando si trovava nelle collezioni di Frederick Richards Leyland a Londra, era anticamente attribuito a Marco Basaiti. Pass\u00f2 per diverse mani, fino a quando nel 1927 venne ceduto ai Duveen Brothers, che lo portarono negli Stati Uniti e nel 1949 lo fecero acquistare a Samuel H. Kress. Nel 1961 venne poi donato alla galleria.\nL'identificazione del soggetto risale a Gronau (1930) e probabilmente si rifaceva a quel \"Bacchetto con un vaso in mano\" che Ridolfi cit\u00f2 come opera di Giorgione in casa di Bartolo Delfino a Venezia, a met\u00e0 del Seicento. Shapley (1979) leg\u00f2 la raffigurazione a una metafora del solstizio d'inverno, basata su una lettura dei \"Saturnalia\" di Macrobio, stampati e commentati in epoca umanista. Infatti Bacco, quale dio agricolo, veniva spesso invecchiato col passare delle stagioni, come il nuovo anno che all'inizio \u00e8 bambino e sul finire \u00e8 vecchio.\nForte \u00e8 la somiglianza del soggetto con il \"Bacco\" nel \"Festino degli dei\", che lega sicuramente le due opere in un arco cronologico breve, forse derivate da medesimi studi sul soggetto.\nDescrizione e stile.\nIn un paesaggio il giovane Bacco \u00e8 raffigurato seduto su una roccia, con in mano una brocca di metallo. Tipico attributo \u00e8 la ghirlanda di foglie di vite, che tiene in fronte. La posa molle e apparentemente scomposta rimanda agli effetti del vino.\n\u00c8 sorprendente l'apertura dell'anziano artista, ormai quasi novantenne, alle novit\u00e0 del tonalismo di Giorgione e Tiziano, nonch\u00e9 al senso profano del soggetto, cos\u00ec raro nella sua produzione."}
{"id": "3307139", "revid": "1543377", "url": "https://it.wikipedia.org/wiki?curid=3307139", "title": "Jakarta Arts Institute", "text": "Jakarta Arts Institute o Institut Kesenian Jakarta (IKJ) \u00e8 un istituto di istruzione superiore con sede a Giacarta. L'Istituto \u00e8 specializzato nelle arti, in particolare arti visive, recitazione e film.\nStoria.\nIl Jakarta Arts Institute \u00e8 stato istituito il 25 giugno 1976 su iniziativa del governo del presidente Suharto, che si \u00e8 impegnato a finanziare un progetto di educazione degli artisti locali.\nFacolt\u00e0.\nSono presenti tre facolt\u00e0:"}
{"id": "3307141", "revid": "4711", "url": "https://it.wikipedia.org/wiki?curid=3307141", "title": "Slavija Sarajevo", "text": ""}
{"id": "3307144", "revid": "177641", "url": "https://it.wikipedia.org/wiki?curid=3307144", "title": "Institut Kesenian Jakarta", "text": ""}
{"id": "3307145", "revid": "4711", "url": "https://it.wikipedia.org/wiki?curid=3307145", "title": "Teteks Tetovo", "text": ""}
{"id": "3307146", "revid": "1305772", "url": "https://it.wikipedia.org/wiki?curid=3307146", "title": "Mansour Sora Wade", "text": "Biografia.\nNasce a Dakar nel 1952. \nFin da bambino \u00e8 un appassionato spettatore, come dichiarato in un'intervista alla rivista on line Assaman nella quale ricorda l'espediente escogitato per vedere senza pagare i film proiettati in un cinema di fronte a casa sua. Come altri registi senegalesi, tra i quali Djibril Diop Mamb\u00e9ty, Wade si avvicina al cinema attraverso il genere western molto diffuso nelle sale di Dakar. \nSi trasferisce in Francia per studiare cinema a Parigi dove si appassiona al cinema giapponese scoprendo alcuni punti in comune tra l'estetica e la cultura cinematografica giapponese e quella africana. A met\u00e0 degli anni Settanta ritorna in Senegal dove inizia a lavorare come regista presso la tv senegalese. Viene chiamato dal Ministro della Cultura per lavorare per l'archivio audiovisvo per il quale effettua ricerche in tutto il paese per raccogliere testimonianze delle avanguardie del patrimonio culturale.Diriger\u00e0 l'Archivio dal 1977 al 1985. Nel 1979 realizza i suoi primi tre cortometraggi in 16mm.\nDopo dieci anni decide di ripartire per la Francia per poi rientrare definitivamente nel 2003 in Senegal. \nNel 1989, \"Fary l'\u00e2nesse\" \u00e8 il corto che lo impone all'attenzione dei festival internazionali. Negli anni Novanta si afferma anche come regista di documentari. Nel 2001 debutta alla regia di un lungometraggio, \"Ndeysaan\" (Le prix du pardon), con il quale ottiene numerosi riconoscimenti tra cui il premio per il miglior lungometraggio al Festival del Cinema Africano, d'Asia e America Latina di Milano nel 2002 e il Tanit d'Or alle Giornate cinematografiche di Cartagine."}
{"id": "3307147", "revid": "2184720", "url": "https://it.wikipedia.org/wiki?curid=3307147", "title": "Pizzichicchio", "text": "Fu uno degli ultimi briganti del Sud Italia ad essere catturato, per far ci\u00f2 ci vollero circa cento uomini tra Carabinieri Reali, cavalleggieri e altre forze. Collabor\u00f2 con altri capi briganti, come Sergente Romano, Carmine Crocco, Nicola La Veneziana e Ninco Nanco, \nBiografia.\nOrigini e formazione.\nNacque il 13 gennaio nel 1837 originario di San Marzano di San Giuseppe figlio di Pasquale e Maria Friolo. Aveva servito il Regno delle Due Sicilie come soldato nel \"5\u00ba Battaglione Cacciatori\" e, nel 1860, dopo lo scioglimento dell'esercito borbonico, mise sotto il suo comando tre bande di briganti.\nIl ruolo nel brigantaggio meridionale.\nLe zone ove operava erano comprese tra partivano dai dintorni di Gioia del Colle, Martina Franca, Crispiano (Bosco delle Pianelle), Taranto, Grottaglie, San Marzano (zona Bosco Principe), Cellino San Marco (Bosco Curtipitrizzi), Erchie, Carovigno, Oria, Francavilla, Porto Cesareo (Bosco dell'Arneo) e tanti altri luoghi, con centro di riferimento il suo paese natio.Partecip\u00f2 inoltre alla presa di Carovigno, Erchie e Cellino San Marco.\nNel 1863, il brigantaggio era in declino e spost\u00f2 centro delle sue attivit\u00e0 scelse Crispiano.\nL'omicidio Ceneviva, l'arresto e la morte.\nQuando una delle sue bande assassin\u00f2 il capitano della Guardia Nazionale Antonio Ceneviva, lo Stato rispose inviando a giugno una unit\u00e0 di novanta uomini. Si ebbe uno scontro alla masseria di Belmonte dove si erano rifugiati i briganti. La Guardia Nazionale e i Carabinieri non riuscirono a espugnare la masseria e batterono in ritirata, il brigante comand\u00f2 un attacco a sorpresa sui soldati, ma i militari ebbero la meglio, Mazzeo riusc\u00ec a sfuggire all'arresto e rimase latitante per parecchi mesi. \nNel gennaio del 1864, il Comandante dei Carabinieri Donato De Felice, insieme ad alcuni suoi uomini, lo scovarono pressi della masseria Ruggeruddo. \"Pizzichicchio\" fu arrestato e condotto a Potenza, dove, fu processato e condannato alla pena di morte, eseguita nello stesso anno."}
{"id": "3307148", "revid": "486946", "url": "https://it.wikipedia.org/wiki?curid=3307148", "title": "Sloboda Tuzla", "text": ""}
{"id": "3307152", "revid": "287204", "url": "https://it.wikipedia.org/wiki?curid=3307152", "title": "Monica Spear", "text": ""}
{"id": "3307153", "revid": "1762097", "url": "https://it.wikipedia.org/wiki?curid=3307153", "title": "Peacemaker", "text": ""}
{"id": "3307154", "revid": "4711", "url": "https://it.wikipedia.org/wiki?curid=3307154", "title": "Gra\u0111anski Skopje", "text": ""}
{"id": "3307155", "revid": "834", "url": "https://it.wikipedia.org/wiki?curid=3307155", "title": "Perseo trionfante (Antonio Canova)", "text": ""}
{"id": "3307156", "revid": "1718925", "url": "https://it.wikipedia.org/wiki?curid=3307156", "title": "Pirita", "text": ""}
{"id": "3307158", "revid": "1543377", "url": "https://it.wikipedia.org/wiki?curid=3307158", "title": "Ana Karina \u00c1\u00f1ez", "text": "Dopo aver vinto il titolo, ha rappresentato il Venezuela a Miss Universo 2004, dove per\u00f2 non si ha ottenuto piazzamenti, ponendo termine ad una serie di rappresentanti del Venezuela che arrivavano sino alle semifinali durata venti anni."}
{"id": "3307162", "revid": "287204", "url": "https://it.wikipedia.org/wiki?curid=3307162", "title": "Giovane donna nuda allo specchio", "text": "La Giovane donna nuda allo specchio \u00e8 un dipinto a olio su tavola di pioppo (62x79 cm) di Giovanni Bellini, databile al 1515 e conservato nel Kunsthistorisches Museum di Vienna.\nStoria.\nIl dipinto fa parte dell'ultima fase produttiva dell'artista, quella in cui abbracci\u00f2 le novit\u00e0 del tonalismo di Giorgione. L'opera si trovava nella collezione Hamilton dal 1638 al 1659, e in seguito venne acquistata da Leopoldo Guglielmo d'Austria nel 1659, a Bruxelles.\nDescrizione e stile.\nIn una stanza, dove si apre una luminosa finestra sul paesaggio, una donna nuda sta acconciandosi allo specchio. La sua figura dalle proporzioni e dai lineamenti ideali rispecchia un limpido classicismo. Un altro specchio si trova dietro di essa e mostra una veduta tergale della preziosa retina damascata che tiene i capelli della donna, secondo quel tema della moltiplicit\u00e0 di vedute che animava il dibattito artistico dell'epoca sul paragone delle arti: la pittura infatti poteva garantire, con opportuni accorgimenti, una ricchezza visuale pari, se non superiore, a quello delle opere scultoree.\nAppaiono citazioni dalla pittura fiamminga il tema della finestra, il vaso trasparente sul davanzale, nonch\u00e9 il tappeto che copre il sedile su cui si trova la donna.\nIl soggetto della donna nuda, cos\u00ec inconsueto nella produzione dell'artista incentrata sulle opere di carattere sacro, \u00e8 intonato su un modellato delicato della figura, tra la penombra dell'interno e la forte luce del paesaggio dalla finestra, e a una contemplazione tutto sommato casta, priva di quegli accenti sensuali delle opere coeve, ad esempio, di Tiziano."}
{"id": "3307163", "revid": "22475", "url": "https://it.wikipedia.org/wiki?curid=3307163", "title": "Sermo contra Auxentium de basilicis tradendis", "text": "Il Sermo contra Auxentium de basilicis tradendis (in italiano Discorso contro Aussenzio sulla consegna delle basiliche) \u00e8 un'omelia di Ambrogio di Milano, dottore della Chiesa, pronunciata la domenica delle palme del 386.\nL'omelia fu pronunciata all'interno della basilica maggiore di Milano, circondata dai soldati inviati dalla corte imperiale: Ambrogio, infatti, aveva rifiutato di consegnarla al vescovo ariano Mercurino di Durostorum, che aveva assunto il nome di Aussenzio in onore del predecessore ariano dello stesso Ambrogio.\nNell'occasione Ambrogio, per confortare i fedeli rinchiusi in basilica, decise di comporre inni, in metro semplice e facilmente intonabili.\nSuccessivamente, dopo aver affidato la questione all'arbitrato di una commissione di laici, l'imperatore Valentiniano II e sua madre Giustina dovettero desistere dal loro tentativo."}
{"id": "3307164", "revid": "834", "url": "https://it.wikipedia.org/wiki?curid=3307164", "title": "Pollo alle prugne (fumetto)", "text": ""}
{"id": "3307165", "revid": "834", "url": "https://it.wikipedia.org/wiki?curid=3307165", "title": "Poulet aux prunes", "text": ""}
{"id": "3307167", "revid": "287204", "url": "https://it.wikipedia.org/wiki?curid=3307167", "title": "Popular (brano musicale)", "text": ""}
{"id": "3307170", "revid": "1305772", "url": "https://it.wikipedia.org/wiki?curid=3307170", "title": "Popular (disambigua)", "text": ""}
{"id": "3307175", "revid": "1305772", "url": "https://it.wikipedia.org/wiki?curid=3307175", "title": "Purificazione", "text": ""}
{"id": "3307176", "revid": "834", "url": "https://it.wikipedia.org/wiki?curid=3307176", "title": "Mr. Soft Touch", "text": ""}
{"id": "3307177", "revid": "287204", "url": "https://it.wikipedia.org/wiki?curid=3307177", "title": "Ericka Dunlap", "text": " \u00c8 la settima donna afroamericana ad ottenere il titolo di Miss America, e la prima ad ottenere quello di Miss Florida.\nDurante il suo anno di regno, Ericka Dunlap \u00e8 apparsa al \"The Oprah Winfrey Show\", \"Hollywood Squares\", \"Live With Regis and Kelly\" e \"The O'Reilly Factor\". Ha anche lavorato come cerimoniere per alcune gare NASCAR e come suo primo incarico fuori dai confini nazionali, ha visitato le truppe in Kuwait.\nIl 18 febbraio 2007 ha sposato Brian Kleinschmidt, ed insieme a lui ha partecipato alla quindicesima edizione della trasmissione televisiva statunitense \"The Amazing Race\". Alla fine dello show la Dunlap ed il marito si sono classificati al terzo posto."}
{"id": "3307179", "revid": "834", "url": "https://it.wikipedia.org/wiki?curid=3307179", "title": "Purus (fiume)", "text": ""}
{"id": "3307180", "revid": "834", "url": "https://it.wikipedia.org/wiki?curid=3307180", "title": "R\u00edo Pur\u00fas", "text": ""}
{"id": "3307181", "revid": "1305772", "url": "https://it.wikipedia.org/wiki?curid=3307181", "title": "Pur\u00fas", "text": ""}
{"id": "3307183", "revid": "465169", "url": "https://it.wikipedia.org/wiki?curid=3307183", "title": "Ritual", "text": ""}
{"id": "3307190", "revid": "671029", "url": "https://it.wikipedia.org/wiki?curid=3307190", "title": "Gradi delle forze armate australiane", "text": "Questa pagina riporta i gradi del personale delle forze armate australiane, composte dalla \"Royal Australian Navy\" (RAN, la marina), dalla \"Royal Australian Air Force\" (RAAF, l'aeronautica) e dall\"'Australian Army\" (l'esercito). Queste tre armi hanno adottato la struttura e il disegno dei propri gradi partendo dalle controparti delle forze armate britanniche.\nLe seguenti tabelle mostrano la classificazione e l'equivalenza dei gradi per le tre armi come definito in \"PACMAN\", manuale delle retribuzioni e condizioni delle forze armate australiane, 2\u00ba volume, 1\u00ba capitolo, 4\u00aa parte, pagina 1, paragrafo 1.4.1 e 1.4.2, edito nel febbraio 2008 dal dipartimento della difesa australiano, e dal regolamento n\u00ba 8 del regolamento delle forze di difesa datato 1952.\nUfficiali.\nGli ufficiali sono divisi, partendo dai pi\u00f9 alti, in \"generali\" o \"ufficiali di bandiera\" (\"General/Flag officers\" - da OF-10 a OF-6 tranne per l'esercito che arriva a OF-7), \"ufficiali veterani\" (\"Senior Officers\" - da OF-6, ma solo per l'esercito, a OF-3), \"ufficiali giovani\" (\"Junior Officers\" - da OF-2 a OF-1) e \"cadetti\" (\"Cadets\" - l'ultimo grado).\nIl grado nella posizione OF-10 pu\u00f2 essere conferito solo per motivi onorari e in tempo di guerra; l'OF-9 \u00e8 riservato al solo capo di stato maggiore della difesa; l'OF-8 al vice capo di stato maggiore della difesa, al capo di stato maggiore delle operazioni congiunte (\"Chief of Joint Operations\"), al \"Chief of the Capability Development Executive\" e ai capi di stato maggiore delle tre armi.\nPer i cappellani militari, ufficiali senza grado ma con corrispondenze per ragioni cerimoniali e celebrative, valgono le seguenti regole:\nAustralian Army.\nLe insegne indossate dagli ufficiali dell'esercito australiano includono tre simboli che sono usati anche nell'esercito britannico:\nRoyal Australian Air Force.\nLa \"Royal Australian Air Force\" mutua i suoi gradi da quelli della \"Royal Air Force\". Diversamente da questa per\u00f2, la RAAF usa abbreviazioni maiuscole e senza spazi (ad esempio PLTOFF, non Plt Off; la RAAF inoltre non ha i gradi di \"Senior Aircraftman, Junior Technician, Chief Technician\" e \"Master Aircrew\".\nI simboli sono molto simili a quelli della RAAF, con l'eccezione del \"Leading Aircraftman/Woman\" che ha un gallone. I gradi vengono indossati sulle spalle, ma nelle divise da cerimonia sono applicati sulle maniche (nella parte bassa per gli ufficiali, nella parte alta per sottufficiali e truppa). La parola \"AUSTRALIA\" \u00e8 disegnata immediatamente sotto il grado.\nIl grado di \"Air Marshal\" \u00e8 riservato al capo di stato maggiore della RAAF. Se il capo dello stato maggiore della difesa \u00e8 un membro della RAAF, questo ha il grado di \"Air Chief Marshal\". \"Marshal of the Royal Australian Air Force\" \u00e8 un grado puramente onorario ed \u00e8 ricoperto attualmente da Filippo di Edimburgo.\nSottufficiali.\nI sottufficiali sono ripartiti, partendo dai pi\u00f9 alti, in \"Warrant Officers\" (OR-9 e, solo per l'esercito, anche OR-8), \"sottufficiali veterani\" (\"Senior Non-commissioned Officers\" - da OR-8, tranne che per l'esercito che parte da OR-7, a OR-6) e \"sottufficiali giovani\" (\"Junior Non-commissioned Officers\" - OR-4 e, solo per l'esercito, anche OR-3).\nAustralian Army.\nIl \"Warrant Officer (Regimental Sergeant Major of the Army)\" non \u00e8 un grado vero e proprio grado ma piuttosto una carica. Lo stesso dicasi per l\"'Academy Sergeant Major\" (ogni tre o quattro anni un \"Warrant Officer Class 1\", a rotazione con la marina e l'aeronautica, riceve questa nomina per servire alla \"Australian Defence Force Academy\"). Oltre a ci\u00f2 esistono anche altre nomine:\nTruppa.\nIl \"Private Proficient\" dell'esercito non \u00e8 un grado indipendente; \u00e8 una condizione a cui si viene promossi automaticamente, con aumento di stipendio, dopo 12 mesi di servizio in qualit\u00e0 di \"Private\". Lo stesso vale per il \"Seaman\" con \"Able Seaman\" e per \"Aircraftman/Women\" con \"Leading Aircraftman/Women\".\nAustralian Army.\nIl \"Private\" \u00e8 un termine generico soggetto a variazioni a seconda della specializzazione del soldato:"}
{"id": "3307191", "revid": "729019", "url": "https://it.wikipedia.org/wiki?curid=3307191", "title": "Chance Vought LTV XC-142", "text": "Il Ling-Temco-Vought (LTV) XC-142 era un convertiplano a quattro rotori basculanti realizzato dall'azienda statunitense Ling-Temco-Vought negli anni sessanta e rimasto allo stadio di prototipo.\nIl modello venne sviluppato per esaminare l'idoneit\u00e0 operativa del decollo corto e in verticale (VSTOL). Il 29 settembre 1964 vi fu il primo volo convenzionale; nell'11 gennaio 1965 il primo volo con transizione completa. Fu anche provato sulla portaerei USS Bennington nel 1966."}
{"id": "3307196", "revid": "36426", "url": "https://it.wikipedia.org/wiki?curid=3307196", "title": "Santi Girolamo, Cristoforo e Ludovico di Tolosa", "text": ""}
{"id": "3307198", "revid": "1305772", "url": "https://it.wikipedia.org/wiki?curid=3307198", "title": "Roer", "text": ""}
{"id": "3307204", "revid": "1543377", "url": "https://it.wikipedia.org/wiki?curid=3307204", "title": "Conferenza di Lambeth", "text": "La conferenza di Lambeth \u00e8 la riunione assembleare di tutti i vescovi della Comunione anglicana. Ha luogo ogni dieci anni nel Lambeth Palace, situato in un quartiere londinese e sede dell'arcivescovo di Canterbury, da cui viene convocata ufficialmente.\nOrigine e funzione.\nLa conferenza di Lambeth si tenne per la prima volta nel 1867, su richiesta del vescovo John Henry Hopkins del Vermont, che in una lettera del 1851 sugger\u00ec all'arcivescovo di Canterbury di convocare un sinodo di tutti i vescovi anglicani al fine di discutere alcune problematiche inerenti alla chiesa anglicana in Nord America. \nLa necessit\u00e0 di un incontro di tutte le chiese facenti parte della comunione anglicana deriva dal fatto che queste non sono riunite in una struttura unica, ma sono organizzate nei diversi paesi in cui esistono come chiese indipendenti. Da questo, l'esigenza di un incontro che permettesse il confronto tra i vescovi dei diversi paesi. La proposta inizialmente incontr\u00f2 resistenza da parte di alcuni vescovi ma l'arcivescovo Longley, in carica in quel tempo, stim\u00f2 che le funzioni della conferenza di Lambeth sarebbero state diverse da quelle dei singoli sinodi regionali, e quindi la convoc\u00f2.\nLa conferenza di Lambeth, una volta riunitasi, emana delle Risoluzioni (\"Resolutions\") di ordine dottrinale, etico o sociale. Queste, tuttavia, non hanno carattere cogente per le diverse chiese che partecipano alla Conferenza, n\u00e9 legale, ma sono comunque influenti. La leadership dell'arcivescovo di Canterbury, quindi della Chiesa d'Inghilterra \u00e8 simbolica.\nDal 1988 anche i vescovi vetero-cattolici dell'Unione di Utrecht partecipano ai lavori della conferenza, come anche alcune chiese dell'Africa, dell'Asia e dell'America Latina che si sono staccate da Roma e si sono avvicinate all'anglicanesimo."}
{"id": "3307205", "revid": "729019", "url": "https://it.wikipedia.org/wiki?curid=3307205", "title": "Jacques Brunel", "text": "Biografia.\nIn carriera da giocatore estremo dapprima di e e, successivamente, per un lungo periodo all' (12 stagioni), ivi termin\u00f2 la carriera agonistica per iniziarvi quella tecnica; dal 1988 al 1995 fu infatti allenatore dello stesso Auch.\nPassato nel 1995 al , vinse con esso la Challenge Cup 1998 e, trasferitosi al , lo port\u00f2 a conseguire lo stesso risultato nel 2000.\nNel 2001 entr\u00f2 nello staff tecnico della Nazionale francese come collaboratore del C.T. Bernard Laporte; tenne tale incarico fino alla fine della ; da tale data assunse la conduzione del .\nIn tale veste condusse la squadra alla vittoria del campionato di Francia del 2008-09, ottenuta battendo in finale il ; un anno pi\u00f9 tardi la stessa finale ripet\u00e9 bench\u00e9 con esito opposto.\nA gennaio 2011 il nome di Brunel fu accostato a quello della Nazionale italiana: la Federazione Italiana Rugby, in cerca di un allenatore per sostituire Nick Mallett a fine mandato dopo la , prese contatti con lo stesso Brunel che si dichiar\u00f2 disponibile; l'accordo fu poi formalizzato nel maggio successivo.\nAll'attivo di Brunel l'exploit nel Sei Nazioni 2013, concluso al quarto posto assoluto, con due vittorie, nella prima e nell'ultima giornata, rispettivamente contro e ; di contro due \"Whitewash\" nel e ; alla condusse l' a due vittorie, contro e e ad altrettante sconfitte, contro e , non riuscendo a passare il primo turno ma comunque ottenendo la qualificazione per la .\nIn prossimit\u00e0 della scadenza del suo contratto, coincidente con la fine del Sei Nazioni 2016, Brunel rese noto che la sua destinazione successiva sarebbe stata in patria come allenatore degli avanti del .\nA fine mandato fu il commissario tecnico dell' con il maggior numero di incontri condotti, 50 (25 dei quali nel Sei Nazioni, 4 nella Coppa del Mondo, 21 amichevoli tra \"tour\" e warm-up pre Coppa del Mondo), con un saldo di 11 vittorie e 39 sconfitte.\nTra le vittorie di maggior rilievo figurano quelle del Sei Nazioni 2013 contro e , e nel Sei Nazioni 2012 e contro la , quest'ultima a Edimburgo.\nDopo un anno da assistente all' divenne allenatore-capo nel 2017; tuttavia nel dicembre di quell'anno ha ricevuto da Bernard Laporte, presidente della Federazione, l'incarico di commissario tecnico della nazionale maggiore della in sostituzione di Guy Nov\u00e8s, esonerato dopo 21 incontri.\nDopo due quarti posti ai Sei Nazioni e , la squadra francese giunse fino ai quarti di finale della , eliminata dal 19-20; al termine della manifestazione mondiale Brunel lasci\u00f2 l'incarico."}
{"id": "3307206", "revid": "1305772", "url": "https://it.wikipedia.org/wiki?curid=3307206", "title": "Lago Tajmyr", "text": "Il lago Tajmyr () \u00e8 un lago della Siberia, situato nella penisola del Tajmyr, a sud dei monti Byrranga.\nGeografia.\nIl lago ha forma irregolare, con numerosi rami che si proiettano in differenti direzioni coprendo una vasta regione, ed \u00e8 ghiacciato dal tardo settembre fino a giugno.\nL'immissario ed emissario principale \u00e8 il Tajmyra, che entra nel lago da ovest ed esce verso nord attraverso la regione dei monti Byrranga.\nL'area della tundra a sud del lago \u00e8 piena di laghi minori e paludi, gli unici specchi d'acqua particolarmente rilevanti si trovano 33\u00a0km ad est e 72\u00a0km a sud est della parte pi\u00f9 orientale del lago, la baia di Jamuneru: si tratta rispettivamente del lago Kungasalach e del lago Portnjagino; entrambi misurano 20\u00a0km in larghezza.\nLa temperatura media dell'acqua varia dai 7\u00a0\u00b0C in agosto a poco pi\u00f9 di 1\u00a0\u00b0C in inverno.\nEcologia.\nIl lago Tajmyr brulica di molte specie di pesci tipiche delle fredde acque artiche, come i Cypriniformes ed il coregone; malgrado l'area sia piuttosto remota, alcune di queste specie sono sovrasfruttate.\nNei sedimenti del lago \u00e8 stata rilevata una leggera contaminazione da plutonio, forse come conseguenza di particelle portate dal vento dopo i numerosi test nucleari effettuati nella Novaja Zemlja durante la guerra fredda."}
{"id": "3307208", "revid": "287204", "url": "https://it.wikipedia.org/wiki?curid=3307208", "title": "\u010cerusti", "text": "\u010cerusti \u00e8 una cittadina della Russia europea centrale, situata nella oblast' di Mosca (\"rajon\" \u0160aturskij).\nSorge nella sezione orientale della \"oblast'\" moscovita, presso il confine con la oblast' di Vladimir, a 156 chilometri da Mosca e 29 dal capoluogo del \"rajon\", \u0160atura."}
{"id": "3307209", "revid": "110157", "url": "https://it.wikipedia.org/wiki?curid=3307209", "title": "Bykovo (Oblast' di Mosca)", "text": "Bykovo \u00e8 una cittadina della Russia europea centrale, situata nella oblast' di Mosca (\"rajon\" Ramenskij).\nSorge pochi chilometri a sudest di Mosca, alla sua periferia sudorientale. Nelle sue vicinanze si trova uno degli aeroporti della capitale russa (aeroporto di Mosca-Bykovo)."}
{"id": "3307211", "revid": "1573940", "url": "https://it.wikipedia.org/wiki?curid=3307211", "title": "Chorlovo", "text": "Chorlovo (anche traslitterata come \"Horlovo\") \u00e8 una cittadina della Russia europea centrale, situata nella oblast' di Mosca (\"rajon\" Voskresenskij).\nSorge alcune decine di chilometri a sudest di Mosca, a 8 chilometri dal capoluogo del \"rajon\", Voskresensk."}
{"id": "3307212", "revid": "80339", "url": "https://it.wikipedia.org/wiki?curid=3307212", "title": "Horlovo", "text": ""}
{"id": "3307213", "revid": "80339", "url": "https://it.wikipedia.org/wiki?curid=3307213", "title": "Khorlovo", "text": ""}
{"id": "3307222", "revid": "14691", "url": "https://it.wikipedia.org/wiki?curid=3307222", "title": "Mann Village Theatre", "text": ""}
{"id": "3307223", "revid": "287204", "url": "https://it.wikipedia.org/wiki?curid=3307223", "title": "Vilamoura", "text": "Vilamoura \u00e8 una citt\u00e0 del Portogallo nel comune di Loul\u00e9, nel distretto di Algarve, celebre per la sua marina. Nel 1984 ha ospitato il campionato mondiale di vela classe star.\nLa marina.\nLa capacit\u00e0 della marina di Vilamoura \u00e8 di circa 1000 battelli."}
{"id": "3307224", "revid": "14691", "url": "https://it.wikipedia.org/wiki?curid=3307224", "title": "Regency Village Theatre", "text": ""}
{"id": "3307225", "revid": "1573940", "url": "https://it.wikipedia.org/wiki?curid=3307225", "title": "Imeni Cjurupy", "text": "imeni Cjurupy (anche \"pos\u00eblok imeni Cjurupy\") \u00e8 una cittadina della Russia europea centrale, situata nella oblast' di Mosca (\"rajon\" Voskresenskij).\nSorge nella parte centrale della \"oblast'\", sul fiume \"Nerskaja\", 160 chilometri a nordovest di Mosca.\nL'insediamento prende il nome da Aleksandr Cjurupa, funzionario del PCUS e dello stato sovietico."}
{"id": "3307227", "revid": "110157", "url": "https://it.wikipedia.org/wiki?curid=3307227", "title": "Dedenevo", "text": "Dedenevo \u00e8 una cittadina della Russia europea centrale, situata nella oblast' di Mosca (\"rajon\" Dmitrovskij).\nSorge nella parte centrale della \"oblast'\", sul fiume \"Ik\u0161a\", alcune decine di chilometri a nord di Mosca e 12 chilometri a sud del capoluogo distrettuale, Dmitrov."}
{"id": "3307229", "revid": "110157", "url": "https://it.wikipedia.org/wiki?curid=3307229", "title": "Ik\u0161a", "text": "Ik\u0161a \u00e8 una cittadina della Russia europea centrale, situata nella oblast' di Mosca (\"rajon\" Dmitrovskij).\nSorge nella parte centrale della \"oblast'\", sul fiume omonimo, 45 chilometri a nord di Mosca."}
{"id": "3307230", "revid": "287204", "url": "https://it.wikipedia.org/wiki?curid=3307230", "title": "Iksa", "text": "LIksa () \u00e8 un fiume della Russia, nella Siberia occidentale, affluente di destra del fiume \u010caia (un affluente dell'Ob'). Scorre nel Kolyvanskij rajon dell'Oblast' di Novosibirsk e nei rajon Bak\u010darskij e \u010cainskij dell'Oblast' di Tomsk. \nIl suo nome deriva dalla parola turca \"jik\" (\u0439\u0438\u043a) che significa \"fiume\".\nDescrizione.\nL'Iksa scende dalle zone paludose della Pianura di Vasjugan nella zona confinaria tra gli oblast' di Novosibirsk e Tomsk. Scorre dapprima in direzione nord-est lungo il confine e poi verso nord fino a immettersi nella \u010caia all'altezza del villaggio di Podgornoe. La sua lunghezza \u00e8 di 430\u00a0km. L'area del bacino \u00e8 di 6\u00a0130\u00a0km\u00b2. La portata media annua del fiume, all'altezza dell'insediamento di Kopanoe Ozero (\u041a\u043e\u043f\u0430\u043d\u043e\u0435 \u041e\u0437\u0435\u0440\u043e), \u00e8 di 15,05\u00a0m\u00b3/s. \nLungo il corso del fiume si trovano solo piccoli insediamenti rurali. Tra gli anni 1960 e 1970, era attiva la centrale idroelettrica Iksinskaja (\u0418\u043a\u0441\u0438\u043d\u0441\u043a\u0430\u044f \u0413\u042d\u0421) 5\u00a0km prima della foce del fiume. Le strutture, iniziate ad essere costruite nel 1949, non sono pi\u00f9 operative."}
{"id": "3307232", "revid": "80339", "url": "https://it.wikipedia.org/wiki?curid=3307232", "title": "Iksha", "text": ""}
{"id": "3307234", "revid": "110157", "url": "https://it.wikipedia.org/wiki?curid=3307234", "title": "Zuai", "text": "Zuai \u00e8 una cittadina dell'Etiopia centrale, \u00e8 situata sulla strada che collega Nairobi a Addis Abeba. Si trova adiacente al Lago Zuai e la sua economia si basa principalmente sulla pesca e l'orticoltura. La citt\u00e0 ospita una prigione e una fabbrica di soda caustica.\nZuai, nel 1994, contava 20.056 ed \u00e8 il pi\u00f9 grande insediamento nella woreda di \"Adami Tullu e Jido Kombolcha\"."}
{"id": "3307236", "revid": "767487", "url": "https://it.wikipedia.org/wiki?curid=3307236", "title": "An American Carol", "text": "An American Carol \u00e8 un film del 2008 diretto da David Zucker e interpretato da Leslie Nielsen, Dennis Hopper, Jon Voight e Paris Hilton.\nTrama.\nInterpretazione alternativa del canto di Natale che narra del regista anti-americano, Michael Malone che prova in ogni modo a far abolire la festa dell'indipendenza del 4 luglio. Per fargli cambiare idea ricever\u00e0 la visita dei fantasmi di tre eroi americani: George Washington, George Patton e John F. Kennedy, che cambieranno il suo punto di vista, mostrandogli come sarebbe il mondo se l'America non avesse combattuto le sue guerre."}
{"id": "3307238", "revid": "110157", "url": "https://it.wikipedia.org/wiki?curid=3307238", "title": "Nekrasovskij (Oblast' di Mosca)", "text": "Nekrasovskij \u00e8 una cittadina della Russia europea centrale, situata nella oblast' di Mosca (\"rajon\" Dmitrovskij).\nSorge nella parte centrale della \"oblast'\", 35 chilometri a nord di Mosca."}
{"id": "3307250", "revid": "1305772", "url": "https://it.wikipedia.org/wiki?curid=3307250", "title": "Ugor\u00f2", "text": "Ugor\u00f2 (traslitterato Wukro originariamente Dongolo ) \u00e8 una citt\u00e0 dell'Etiopia settentrionale, situata nella \"Zona di Misraqawi (Orientale)\", nella Regione di Tigr\u00e8, sulla strada che da Asmara porta a Addis Abeba.\nLe chiese scavate nella roccia sono tipiche della citt\u00e0 di Wukro. Per questo, all'inizio del XX secolo, il nome della citt\u00e0 venne cambiato da \"Dongolo\" all'attuale, che in lingua tigrina sta per \"struttura scavata nella roccia\". Una delle fabbriche locali \u00e8 la \"Sheba Tannery\", una delle 13 gestite dall'Endowment Fund for the Rehabilitation of Tigray (EFFORT), \u00e8 stata inaugurata nel 2004, \ned \u00e8 capace di tingere pi\u00f9 di 6.000 pelli a livello giornaliero.\nIl primo ministro del Kuwait, Nasser Mohammed Al-Ahmed Al-Sabah, si \u00e8 reso disponibile a prestare $63 milioni all'Etiopia, parte dei quali verranno utilizzati per la costruzione di una strada che collega Ugr\u00f2 alla localit\u00e0 di Zalambessa, vicino al confine con l'Eritrea.\nIl primo europeo a visitare Ugr\u00f2 fu Francisco \u00c1lvares nel 1521. Poi venne Robert Napier nel 1868, quando sconfisse l'imperatore etiope Teodoro II nella citt\u00e0 di Magdala Amba Mariam.\nDurante l'occupazione italiana dell'Etiopia, un certo Francesco Baldasarre vi costru\u00ec un mulino, che fu poi abbandonato nel 1941, quando gli Italiani furono sconfitti.\nDopodich\u00e9 Ugor\u00f2 divenne il quartier-generale del blatta Haile Mariam Redda durante la \nribellione Woyane, fino a quando la cittadina fu catturata dal Ras Abebe Aregai il 17 ottobre 1943.\nStando ai rapporti di Dawit W. Girgis, nel 1964, l'imperatore Hail\u00e9 Selassi\u00e9 I diede il permesso agli Israeliti di insediare in questa citt\u00e0 un centro di addestramento di guerriglia per le forze ribelli della \"Anyanya\" per la guerra di secessione nel Sudan Meridionale, allora facente ancora parte del Sudan.\nDurante la Guerra civile etiope la citt\u00e0 fu ripetutamente bombardata dal regime Derg con un totale di 175 vittime civili.\nNel 1994 Ugor\u00f2 contava 16.421 abitanti. Ugor\u00f2 \u00e8 il pi\u00f9 grande insediamento dell'omonima woreda."}
{"id": "3307252", "revid": "91450971", "url": "https://it.wikipedia.org/wiki?curid=3307252", "title": "Punta Bianca (Alpi del Weisshorn e del Cervino)", "text": "La Punta Bianca (\"Pointe Blanche\" in francese) \u00e8 una montagna di 3918\u00a0m s.l.m. delle Alpi Pennine, lungo la frontiera tra l'Italia (Valle d'Aosta) e la Svizzera (Canton Vallese).\nDescrizione.\n\u00c8 situata tra la Dent d'H\u00e9rens e il Cervino.\nAccesso.\nNormalmente l'accesso alla vetta avviene dal Bivacco Giorgio e Renzo Novella (3708\u00a0m), che \u00e8 raggiungibile partendo da Cervinia o dal Rifugio Duca degli Abruzzi."}
{"id": "3307255", "revid": "26630", "url": "https://it.wikipedia.org/wiki?curid=3307255", "title": "Chance Vought LTV XC 142A", "text": ""}
{"id": "3307257", "revid": "834", "url": "https://it.wikipedia.org/wiki?curid=3307257", "title": "Caparica (Almada)", "text": ""}
{"id": "3307260", "revid": "110157", "url": "https://it.wikipedia.org/wiki?curid=3307260", "title": "Groupe TF1", "text": "Groupe TF1 \u00e8 un gruppo televisivo francese costruito dopo la privatizzazione di TF1."}
{"id": "3307264", "revid": "352448", "url": "https://it.wikipedia.org/wiki?curid=3307264", "title": "Barral del Balzo", "text": ""}
{"id": "3307267", "revid": "352448", "url": "https://it.wikipedia.org/wiki?curid=3307267", "title": "Barral del Baus", "text": ""}
{"id": "3307271", "revid": "490801", "url": "https://it.wikipedia.org/wiki?curid=3307271", "title": "Rifugio J.A. Carrel", "text": ""}
{"id": "3307272", "revid": "580197", "url": "https://it.wikipedia.org/wiki?curid=3307272", "title": "Coppa dei Campioni 1965-1966 (pallamano maschile)", "text": "La Coppa dei Campioni 1965-1966 \u00e8 stata la 7\u00aa edizione della massima competizione europea di pallamano riservata alle squadre di club. Il torneo ha avuto inizio il 31 ottobre 1965 e si \u00e8 concluso il 22 aprile 1966. Il titolo \u00e8 stato conquistato dai tedesco orientali del per la prima volta nella loro storia sconfiggendo in finale gli ungheresi della ."}
{"id": "3307273", "revid": "6923", "url": "https://it.wikipedia.org/wiki?curid=3307273", "title": "Yoga della risata", "text": "Lo yoga della risata (\"Hasyayoga\") \u00e8 una forma di yoga che fa uso della risata autoindotta. La risata \u00e8 un fenomeno naturale e non necessariamente implica la comicit\u00e0 o la commedia. Da un'idea del medico indiano di Mumbay, Madan Kataria, ha avuto origine il primo Club della risata, in un parco pubblico, il 13 marzo 1995, con un minuscolo gruppo di membri attivi. Oggi si contano oltre 6000 club in 72 paesi circa che fanno di questa forma di yoga un fenomeno di portata mondiale.\nKataria ha illustrato in dettaglio questa pratica nel suo libro \"Ridere senza motivo\".\nIl metodo.\nLa risata si sviluppa facilmente in gruppo, quando si combinano insieme contatto visivo, giocosit\u00e0 tipica dell'infanzia ed esercizi appositamente studiati per stimolare il gioco. La risata simulata si trasforma presto in risata autentica. Lo yoga della risata favorisce un maggiore apporto di ossigeno al corpo e al cervello, perch\u00e9 ingloba la respirazione yoga, profonda e diaframmatica. Si basa sul fatto che il corpo, tanto sotto il profilo fisiologico quanto psicologico, non distingue tra risata forzata e risata autentica e pertanto i benefici che si ottengono sono identici . Verso la met\u00e0 degli anni Novanta, lo yoga della risata si praticava la mattina presto nei parchi e i praticanti erano per lo pi\u00f9 uomini in et\u00e0 avanzata. Pi\u00f9 tardi, si introdusse una versione pi\u00f9 formalizzata di questa pratica, resa popolare come \"Club della Risata\". Il primo Club fu avviato da Kataria il 13 marzo 1995 a Mumbay, con solo cinque persone, in un parco pubblico. L'idea, da qui, si \u00e8 diffusa rapidamente.\nLe sessioni di yoga della risata iniziano con semplici esercizi di riscaldamento, che comprendono stretching, vocalizzazioni, battito delle mani e movimenti del corpo. Tutto ci\u00f2 aiuta a far cadere le inibizioni e a sviluppare sentimenti di giocosit\u00e0. Gli esercizi di respirazione si usano per preparare i polmoni alla risata; sono poi seguiti da una serie di \u201c\"esercizi di risate\"\u201d, che combinano elementi di teatro (azione sostenuta da tecniche di visualizzazione) con la giocosit\u00e0.\nQuesti esercizi, quando si combinano con le dinamiche di gruppo, portano a una risata incondizionata, prolungata e sostenuta. Gli esercizi di risate sono intervallati da esercizi di respirazione. Una sessione di yoga della risata pu\u00f2 terminare con la cosiddetta \"Meditazione della Risata\". Quest'ultima \u00e8 una sessione di risate destrutturate, dove i partecipanti sono seduti o sdraiati e lasciano che la risata naturale scorra dall'interno come una fontana. Alla fine, possono essere inseriti alcuni esercizi di rilassamento guidato.\nIl perch\u00e9 del nome.\nLa ragione principale per cui Kataria chiam\u00f2 questa tecnica \"yoga della risata\" \u00e8 perch\u00e9 esso incorpora negli esercizi di risate il \"Pr\u0101\u1e47\u0101y\u0101ma\", l'antica scienza della respirazione. Il \"pranayama\" ha un effetto immediato e potente sulla fisiologia e si usa da oltre quattromila anni per influenzare il corpo, la mente e le emozioni. Secondo la filosofia yoga, l'uomo vive perch\u00e9 l'energia cosmica dell'universo scorre nel nostro corpo attraverso il respiro, che \u00e8 la forza vitale, o \"Prana\". L'essenza della vita \u00e8 il respiro. A causa dello stress e delle emozioni negative, il nostro respiro diventa irregolare e superficiale, influenzando il flusso di Prana attraverso il corpo. Da un punto di vista medico, la componente pi\u00f9 importante del respiro \u00e8 l'ossigeno."}
{"id": "3307276", "revid": "47767", "url": "https://it.wikipedia.org/wiki?curid=3307276", "title": "Trono Ghiacciato", "text": ""}
{"id": "3307277", "revid": "767487", "url": "https://it.wikipedia.org/wiki?curid=3307277", "title": "Toninho Quintino", "text": "Caratteristiche tecniche.\nGiocava come attaccante, ricoprendo il ruolo di centravanti. Nel corso della sua carriera risalt\u00f2 specialmente per le sue doti di realizzatore.\nCarriera.\nCresciuto nel settore giovanile dell'Ava\u00ed, debutt\u00f2 in massima serie il 3 ottobre 1974 contro l'Am\u00e9rica de Natal. Il 13 marzo arriv\u00f2 la prima marcatura, contro l'Internacional di Porto Alegre. Trasferitosi al Figueirense in vista del I Copa Brasil, ben figur\u00f2 nella competizione, andando a segno dodici volte e rivelandosi come uno dei migliori realizzatori. Il Palmeiras pertanto lo acquist\u00f2, per affiancarlo a Jorge Mendon\u00e7a in attacco. Toninho Quintino ebbe molto successo giocando insieme al giocatore della Nazionale, vincendo il titolo Paulista al suo primo anno, e nella stagione 1978 fu vice-capocannoniere della prima divisione brasiliana, a due reti di distanza da Paulinho. Nel 1979 lasci\u00f2 il Palmeiras per il Cruzeiro, ma non vi gioc\u00f2 alcuna partita in campionato; nel 1980 firm\u00f2 per il Corinthians, acerrimo rivale del Palmeiras. Con i bianco-neri di San Paolo disput\u00f2 due stagioni. Nella prima, la 1980 segn\u00f2 un gol, mentre nel corso della seconda, la 1981, ne marc\u00f2 quattro. Lasci\u00f2 il Brasile al termine dell'edizione 1981 del Brasileir\u00e3o, trasferendosi ai cileni dell'Universidad Cat\u00f3lica di Santiago. Tornato in patria al termine della stagione 1982, gioc\u00f2 in altre squadre del panorama calcistico brasiliano, per poi ritirarsi nel 1987."}
{"id": "3307278", "revid": "179980", "url": "https://it.wikipedia.org/wiki?curid=3307278", "title": "Ant\u00f4nio Fernandes Quintino", "text": ""}
{"id": "3307279", "revid": "10431", "url": "https://it.wikipedia.org/wiki?curid=3307279", "title": "Ualdia", "text": "Ualdia (o Woldiya) \u00e8 una citt\u00e0 mercato collinare, capitale della zona di Wello settentrionale, nell'Etiopia settentrionale. \nDescrizione.\n\u00c8 situata a nord di Dessi\u00e8 e sud-est di Lalibela, nella Regione di Amhara. Il suo duomo \u00e8 intitolato a Weldiya Gebri'el.\nA Ualdia vi ci si pu\u00f2 trovare una fabbrica artigianale che lavora il travertino a scopo edile.\nIl missionario \"Johann Ludwig Krapf\", passato per la citt\u00e0 di UWaldia nell'Aprile del 1842, dice che la citt\u00e0\nera il quartier-generale del Dejazmach ( titolo nobiliare Etiope ) Faris Aligas e di suo fratello Birru Aligas.\nNel 1890, Ualdia, era il centro amministrativo della Provincia di Yejju. Al tempo, la citt\u00e0 era rinomata per i muli\nche vi ci si vendevano nel mercato del marted\u00ec. Nel novembre del 1988 la citt\u00e0 \u00e8 stata\nil bersaglio di un attacco aereo, senza morti, da parte del regime Derg.\nNel 1994, Ualdia, contava 24.533 abitanti, di cui il 79,75% di religione ortodossa etiope e il\n19,44% di religione Islamica."}
{"id": "3307294", "revid": "599013", "url": "https://it.wikipedia.org/wiki?curid=3307294", "title": "Fabia Trabaldo", "text": "Nel corso della sua carriera ha conquistato sei titoli italiani assoluti e fu la prima atleta italiana a ottenere nella categoria juniores il titolo assoluto sugli 800 e sui 1500m.\nBiografia.\nInizi\u00f2 a correre nel 1984, allenata da Franco Sartori e poi da Gianni Ghedini. Tesserata per la societ\u00e0 SNAM di San Donato Milanese, ottenne il record italiano degli 800m nella categoria allieve. Nel 1991 ai Campionati europei under 20 di atletica leggera di Salonicco conquist\u00f2 la medaglia d'argento negli 800 e nei 1500m. Il 23 luglio 1992 realizz\u00f2 a Parma il secondo tempo italiano assoluto sulla distanza dei 1000m con 2'35\"06.\nVanta 10 presenze nella squadra nazionale italiana assoluta, arrivando a correre la semifinale negli 800m alle Olimpiadi di Barcellona nel 1992 e la finale nei 1500m ai campionati mondiali di atletica leggera di Stoccarda nel 1993. Sempre nel 1993 ha ottenuto la medaglia d'argento sugli 800m ai Giochi del Mediterraneo di Narbona.\nRitiratasi dalle attivit\u00e0 sportive, si \u00e8 trasferita a Roasio, in provincia di Vercelli. \u00c8 sposata e madre di due figli."}
{"id": "3307295", "revid": "834", "url": "https://it.wikipedia.org/wiki?curid=3307295", "title": "Gianna Baltaro", "text": "Dopo aver esercitato per molti anni la professione di giornalista, in cui si occup\u00f2 principalmente di cronaca nera, intraprese l'attivit\u00e0 di scrittrice di romanzi polizieschi, dando vita a una serie di storie incentrata attorno al personaggio del commissario Martini.\nBiografia.\nCronista di nera, giornalista, scrittrice di polizieschi,\nGianna Baltaro \u00e8 nata a Torino, il 13 febbraio 1926. Compie studi irregolari, parte in Italia e parte in Francia: suo padre vi si trasferisce con la famiglia prima della II Guerra Mondiale. Tornata a Torino, Gianna si sposa, perde prematuramente il marito (che lavora nella distribuzione cinematografica e con cui frequenta la vivace Torino delle piole e della cultura non paludata). Dopo la scomparsa del marito (la perdita del marito \u00e8 un fatto doloroso di cui la scrittrice non vorr\u00e0 mai parlare), svolge attivit\u00e0 giornalistica per parecchi anni, cominciando dalla Cronaca Nera (\u00e8 stata la prima cronista di Nera torinese e una delle prime in Italia). Erano gli anni del commissario Montesano ), poi gli anni di piombo. La Baltaro ha collaborato con tutte le principali testate torinesi:\u201cLa Gazzetta del Popolo\u201d, \u201cL\u2019Unit\u00e0\u201d, \u201cLa Stampa\u201d, \u201cLa Stampa Sera\u201d, e con la RAI. Ha inoltre tenuto corrispondenze per \u201cIl Giorno\u201d e \u201cL\u2019Occhio\u201d di Milano, e con \u201cL\u2019Ora\u201d di Palermo.\nViaggia in tutta Italia per partecipare a concorsi gastronomici: \u00abAlla Gazzetta ero diventata un\u2019esperta di ristoranti\u2026 perci\u00f2 il mio commissario Martini \u00e8 un assiduo frequentatore di piole e bocciofile\u2026\u00bb FONTE LA REPUBBLICA, 08/07/2004 Tiziana Catenazzo. Partecipa a conferenze, crea eventi, ed \u00e8 ideatrice di diverse iniziative, tra cui la rassegna \u201cIn punta di Penna e di Forchetta, incontro di idee e di sapori tra scrittori e chef di cucina\u201d (Poirino 1996-7).\nNel 1989 collabora al volume \"Invito a Torino\" (con Mario De Biasi e Valerio Castronovo per Magnus Editore).\nNegli anni Novanta inizia a scrivere libri polizieschi, creando il genere di un giallo storico torinese e dando vita alla figura dell\u2019ex commissario Andrea Martini, personaggio fisso dei suoi 18 romanzi, insolito investigatore che agisce nella Torino degli Anni Trenta. Questa Torino, conosciuta dalla scrittrice attraverso i primi ricordi o i ricordi della madre, viene ricreata grazie ad attente ricerche..\nLa Baltaro riceve l\u2019interesse dei critici, l\u2019amore incondizionato dei lettori e riconoscimenti letterari: \u201cPensione Tersicore\u201d \u00e8 segnalato dalla giuria del Premio Alberto Tedeschi, Giallo Mondadori: \u201cper il brillante revival del mystery classico anni 30, per la vivida caratterizzazione dei personaggi e per la scrittura spiritosa e amena\u201d. \u201cL\u2019altra riva del lago\u201driceve la \"Targa speciale\" della Giuria dei Critici del Premio Stresa di Narrativa 2007\u2026 E nell'ottobre 2016 (novantesimo anniversario della scrittrice) \u201cNelle nebbie del Gambero d'Oro\" (Golem Ed.) ottiene la menzione della giuria del Festival Giallo Garda: \"Un romanzo giallo dalla trama efficace, ben improntata sulla ricerca della verit\u00e0. I personaggi sono vivi, reali, pieni di contraddizioni come \u00e8 la vita. L'ambientazione \u00e8 per\u00f2 la vera protagonista: quella nebbia che impregna ogni cosa, gli odori di una Torino antica, con quei portoni che si aprono sui vissuti della gente. L'umanit\u00e0 che si respira tra le righe fanno di questo libro un manifesto dell'uomo e di tutto ci\u00f2 che lo muove\".\nLunga la Rassegna della stampa, che spesso la definisce l'\u201cAgatha Christie italiana\", per i suoi intrighi eleganti, incruenti (\u00abHo visto troppo sangue\u00bb, diceva lei) o la \u201cSignora in Giallo sotto la Mole\u201d. Tuttavia la scrittrice sentiva il suo commissario Andrea Martini pi\u00f9 vicino al Maigret di Georges Simenon che al Poirot di Agatha Christie.\nMa infine\u2026 Gianna Baltaro \u00e8 essenzialmente se stessa: \u201cla Baltaro\u201d, indiscussa maestra e iniziatrice, come s\u2019\u00e8 detto, di un genere.\nOpere.\nDal 2016 Golem edizioni ripubblica le indagini di Martini, con un'operazione analoga a quella dell'editore Adelphi per il Maigret di Simenon.\nDopo la scomparsa di Gianna Baltaro, alcuni collaboratori delle Edizioni Angolo Manzoni vollero celebrarne l'opera, scrivendo alcuni nuovi romanzi con protagonista il commissario Andrea Martini:"}
{"id": "3307299", "revid": "1341328", "url": "https://it.wikipedia.org/wiki?curid=3307299", "title": "SC DHfK Leipzig", "text": "Il SC DHfK Leipzig \u00e8 una squadra di pallamano maschile tedesca, con sede a Lipsia."}
{"id": "3307301", "revid": "729019", "url": "https://it.wikipedia.org/wiki?curid=3307301", "title": "Game Arts", "text": " \u00e8 una software house con sede a Tokyo, fondata nel 1985 che produce videogiochi per diverse console. Supervisionata dal Presidente ed amministratore delegato Yoichi Miyaji, la filosofia della compagnia \u00e8 quella di creare \"nuovi giochi, innovativi e divertenti\". La Game Arts \u00e8 membro della associazione giapponese Computer Entertainment Supplier's Association (CESA), ed i suoi principali partner commerciali sono Square Enix, Bandai, Koei e Gung-Ho Online Entertainment, alcuni dei quali hanno co-sviluppato o prodotto giochi in collaborazione con la societ\u00e0.\nL'azienda ha prodotto giochi di genere diverso, a partire dai videogiochi d'azione come \"Thexder\" nel 1985 e \"Zeliard\", per arrivare ad i numerosi titoli di mahjong pubblicati principalmente per il mercato giapponese. Nel mondo occidentale, la Game Arts \u00e8 principalmente conosciuta per le serie di videogiochi di ruolo \"Lunar\" e \"Grandia\", oltre che per la serie di videogiochi strategici \"Gungriffon\". Una parte del personale della Game Arts ha inoltre contribuito allo sviluppo preliminare del titolo per Nintendo Wii \"Super Smash Bros. Brawl\"."}
{"id": "3307306", "revid": "767487", "url": "https://it.wikipedia.org/wiki?curid=3307306", "title": "Pasqua (cognome)", "text": "Pasqua \u00e8 un cognome di lingua italiana.\nVarianti.\nPasqui, Dalla Pasqua, Della Pasqua, Del Pasqua, Di Pasqua, De Pasqua, De Pasca, Pasca, Paschi, Pasco.\nAlterati e derivati.\nPasquelli, Pasquetti, Pasquettaz, Pasquini, Pasquino, Pasquinucci, Pascucci, Pascuzzi, Pascon, Pasquon, Pascot, Pascut, Pascotti, Pascolini, Pascoli, Pascolo, Pascolato, Pascolat.\nOrigine e diffusione.\nIl cognome Pasqua, che si incrocia con i cognomi generati dal nome Pasquale, deriva dal nome Pasqua, a sua volta generato dal tardo latino \"pascha\", adattamento del greco \"P\u00e0scha\", connesso all'ebraico \"pesach-p\u00e9sah-pesakh\", aramaico \"pascha\", con il significato di \"relativo alla Pasqua\".\nPasqua \u00e8 panitaliano, il cognome Pasqui \u00e8 toscano e romagnolo, il cognome Dalla Pasqua \u00e8 veneto, del trevigiano, il cognome Del Pasqua \u00e8 toscano, dell'aretino e del senese, il cognome Della Pasqua \u00e8 romagnolo, il cognome Di Pasqua \u00e8 molto raro, il cognome De Pasqua \u00e8 altrettanto raro, il cognome Pasca \u00e8 tipicamente pugliese, il cognome Paschi \u00e8 rarissimo, il cognome Pasco ha ceppi qua e l\u00e0 in Veneto, Toscana e Piemonte."}
{"id": "3307312", "revid": "536735", "url": "https://it.wikipedia.org/wiki?curid=3307312", "title": "Fondo europeo per lo sviluppo regionale", "text": ""}
{"id": "3307316", "revid": "122246", "url": "https://it.wikipedia.org/wiki?curid=3307316", "title": "Onorato di Arles", "text": "Biografia.\nGli inizi.\nLa data di nascita non \u00e8 certa. Si ritiene che Onorato sia nato a Treviri nel 370 ma altre fonti parlano di Pertuis nel 380.\nNato comunque in una famiglia dell'aristocrazia gallo-romana, ricevette una formazione classica, nonostante che la sua vocazione religiosa si sia manifestata molto presto, in particolare il suo interesse per la vita monastica.\nQuesta rinuncia al mondo incontr\u00f2 l'ostilit\u00e0 della famiglia, soprattutto quella del padre, che fondava tutte le sue speranze nel giovane e brillante figlio. Nonostante gli sforzi paterni per farlo desistere, il giovane Onorato tenne duro.\nOnorato si convert\u00ec probabilmente all'et\u00e0 di 15 o 16 anni, insieme al fratello maggiore, Venanzio, con il quale intraprese qualche anno dopo un viaggio in Oriente per visitare i luoghi santi di Palestina, Siria ed Egitto. Essi s'imbarcarono a Marsiglia verso il 368, avendo con loro una guida di nome Caprasius. Purtroppo Venanzio mor\u00ec durante il viaggio ed Onorato, ammalatosi, torn\u00f2 in Occidente al fine di perseguire la sua ascesa sotto cieli pi\u00f9 famigliari.\nDopo un breve soggiorno in Italia, ove egli allacci\u00f2 relazioni di amicizia con le comunit\u00e0 cristiane del paese, rientr\u00f2 nella Gallia meridionale per installarsi presto come eremita sul massiccio dell'Esterel e per poi installarsi, fuggendo dai troppi visitatori, sulla pi\u00f9 piccola delle isole di Lerino, ove fond\u00f2 un monastero fra il 400 ed il 410 (secondo alcune fonti, nel 404).\nIl monastero di Lerino.\nAccompagnato da san Caprasio di Lerino e da alcuni altri compagni, giunse all'isola che oggi porta il suo nome e che allora non era altro che una plaga deserta resa inabitabile dalla quantit\u00e0 di serpi che vi abitavano.\nEgli se ne sbarazz\u00f2, dissod\u00f2 il terreno, coltiv\u00f2 quel piccolo deserto e vi fond\u00f2 una comunit\u00e0. Ordinato prete dal vescovo di Fr\u00e9jus, Onorato si mise all'opera per far avanzare i suoi discepoli sulla via della perfezione. Nel 427, secondo quanto scrive san Giovanni Cassiano, l'isola divenne un \u00abimmenso monastero\u00bb, la fama di Onorato si estese e la sua abbazia di Lerino divenne un esempio di ascetismo in tutta la Provenza.\nMa tutta questa reputazione si ritorse contro di lui: alla morte del vescovo di Arles egli dovette lasciare la sua isola suo malgrado e sedersi sulla sedia episcopale di Arles.\nL'elezione ad arcivescovo di Arles.\nIn effetti la sua elezione a sorpresa ebbe luogo verso la fine del 426 o all'inizio del 427. Non essendo stato consultato in merito, egli rifiut\u00f2 in un primo memento questa elezione ed inoltre l'abbazia di Lerino non era cos\u00ec d'accordo di lasciar partire il suo abate. Sant'Ilario dichiar\u00f2 agli arlesiani:\nChi vi ha dato il desiderio di possedere per voi quest'uomo a detrimento di coloro cui Dio l'aveva concesso nel suo deserto?\nAllarmato da questa nomina papa Celestino I scrisse nel 428 a tutti i vescovi del sud-est della Gallia per chiedere loro che in futuro:\nIn effetti, dopo lunghi mesi di trattativa Onorato accett\u00f2 l'elezione, probabilmente verso la fine del 427. Ma Arles gli parve talmente temibile, che egli condusse con s\u00e9 due monaci, San Giacomo di Siria ed Sant'Ilario; quest'ultimo, che non sopportava la citt\u00e0, se ne torn\u00f2 subito a Lerino. Onorato tuttavia continu\u00f2 a restare attaccato alla sua comunit\u00e0, cui render\u00e0 visita almeno una volta l'anno.\nL'episcopato arlesiano.\nAl suo arrivo ad Arles Onorato trov\u00f2 le casse del tesoro piene di ricchezze ammassate dai predecessori. L'ultimo, Euladio, era tuttavia anch'egli un monaco. Seguendo Ilario, suo successore e biografo, Onorato non esit\u00f2 a restituire tutte le ricchezze ai donatori, riservando al vescovato solo lo stretto necessario.\nIlario ci informa pure che Onorato predicava ogni giorno con chiarezza e perspicacia, soprattutto quando dissertava sulla Santissima Trinit\u00e0.\nDopo due anni di attivit\u00e0 episcopale, Onorato mor\u00ec il 16 gennaio, poco dopo aver terminato le sue preghiere nella cattedrale di Santo Stefano, ad Arles.\nUn culto movimentato.\nIl suo corpo fu condotto, con accompagnamento del popolo, nella cattedrale e dopo la funzione funebre fu solennemente inumato nel cimitero degli Alyscamps. La cronaca riporta una disputa fra i preti della cattedrale di Santo Stefano ed i monaci di Lerino, ciascuna delle parti rivendicando l'onore di reggerne la salma.\nQuesta fu poi inumata nella cappella di \"Saint-Gen\u00e8s des Alyscamps\", sulla quale fu poi eretta la chiesa di Sant'Onorato, ove la salma giacque fino al XV secolo.\nNel 1390, durante un periodo tormentato dai saccheggi, l'abate di Grenoble offr\u00ec a quello di Lerino di recuperare i resti del santo. Questi furono trasferiti il 20 gennaio 1391. Nel 1788 le reliquie di Sant'Onorato furono finalmente consegnate alla diocesi di Grasse.\nSant'Ilario di Arles, suo discepolo e successore, ci ha lasciato uno splendido elogio di Onorato con queste parole:"}
{"id": "3307317", "revid": "767487", "url": "https://it.wikipedia.org/wiki?curid=3307317", "title": "Nel segno di Roma", "text": "Nel segno di Roma \u00e8 un film del 1958 diretto da Guido Brignone e da Michelangelo Antonioni.\nPellicola di genere peplum diretta da Antonioni affiancato da Brignone, al suo ultimo film.\nTrama.\nLa regina Zenobia \u00e8 minacciata da anni dalla presenza devastatrice di Roma. Il console Marco Valerio, dopo tanti tentativi falliti, cerca ancora una volta di avvicinarsi alle amicizie di Zenobia, per convincerla ad annettere il suo regno a Roma e ad esserne tributaria.\nIl piano di Valerio sta quasi per funzionare, se non fosse per il generale Marcello che ordina un attacco improvviso a Palmira. Come se non bastasse, la regina Zenobia aveva gi\u00e0 da tempo chiesto alla Siria e alla Persia di sostenerla, in caso di guerra. Lo scontro \u00e8 violentissimo, ma alla fine Zenobia perde e viene condotta a Roma.\nCome da copione Marco Valerio, in base ai suoi piani, fa assolvere la prigioniera e la tiene in casa come schiava e concubina, mentre un successore africano, scelto per\u00f2 da Roma, si appresta a riprendere il dominio di Palmira."}
{"id": "3307323", "revid": "599013", "url": "https://it.wikipedia.org/wiki?curid=3307323", "title": "Castello di Suvero", "text": "Il castello di Suvero \u00e8 stato un edificio difensivo e residenziale sito in piazza Fontana Benedetto Mergoni nella frazione di Suvero a Rocchetta di Vara, nell'alta val di Vara in provincia della Spezia.\nStoria e descrizione.\nA dominio del borgo di Suvero si trova il castello, lungo la via che porta al passo dei Casoni. Quando il marchese Rinaldo Malaspina nel 1549 ricevette l'investitura come signore del feudo di Suvero, decise di ampliare e rinnovare, il precedente castello gi\u00e0 vecchio di quattro secoli.\nLa costruzione fu eseguita a pianta trapezoidale, con tre dei quattro angoli rafforzati da altrettante imponenti torri. Data l'epoca, in pieno Rinascimento, il castello pur mantenendo un aspetto imponente, aveva ormai perso la sua originaria vocazione esclusivamente militare per diventare una dimora, nonostante la presenza delle infrastrutture necessarie al casermaggio di una piccola guarnigione. Per oltre due secoli divenne quindi, l'abitazione dei feudatari di Suvero e nonostante alcuni danni provocati da eventi bellici, in verit\u00e0 piuttosto limitati e prontamente riparati, rimase praticamente intatto.\nNel 1797, dopo la fine della signoria dei Malaspina decretata dalla nuova dominazione francese napoleonica, che spogliarono della giurisdizione feudale anche tutti gli altri nobili della Lunigiana, il castello fu abbandonato dai suoi proprietari. L'incuria che si prolung\u00f2 per tutto l'Ottocento e il terribile terremoto del 1920, provocarono il crollo di alcune parti dell'edificio, fra cui due delle tre torri d'angolo; ne \u00e8 sopravvissuta solo una alta 18 metri.\nAttualmente il castello \u00e8 a due piani: esistono tracce che dimostrano l'esistenza di un terzo piano, in cui era collocato anche un mulino a vento la cui macina \u00e8 conservata nel castello. In anni recenti il castello di Suvero, per la terza volta nella sua lunghissima storia, \u00e8 stato completamente restaurato. Attualmente \u00e8 adibito a dimora privata."}
{"id": "3307327", "revid": "287204", "url": "https://it.wikipedia.org/wiki?curid=3307327", "title": "Walk of Game", "text": "La Walk of Game era un'attrazione celebrativa negli Stati Uniti per onorare le pi\u00f9 grandi icone dei videogiochi. Aveva sede all'interno del Metreon, uno dei maggiori centri commerciali di San Francisco in California.\nLe votazioni erano estese ai giocatori di tutto il mondo per il periodo di un mese e venivano effettuate tramite schede cartacee o con l'ausilio di internet. Tuttavia, dopo il 2006 la pratica fu interrotta. Nonostante ci\u00f2, determinati giochi e personaggi videoludici votati durante il periodo di attivit\u00e0 sono stati premiati con una permanente stella d'acciaio personalizzata dalle dimensioni di 24\"x24\" nella Walk of Game.\nVenivano donati due premi:\nL'attrazione trae spunto dalla celebre Walk of Fame, notabile anche dal nome simile.\nLe piastrelle furono in seguito smantellate e attualmente la loro nuova collocazione risulta sconosciuta."}
{"id": "3307329", "revid": "106456", "url": "https://it.wikipedia.org/wiki?curid=3307329", "title": "Onorato d'Arles", "text": ""}
{"id": "3307335", "revid": "118877424", "url": "https://it.wikipedia.org/wiki?curid=3307335", "title": "Giuseppe Raimondi (scrittore)", "text": "Biografia.\nFiglio di Torquato e Argentina Testoni, lavor\u00f2 presso la bottega di stufe del padre, studiando da autodidatta. Militante anarchico-socialista partecip\u00f2 nel 1914, alla \"Settimana rossa\", entrando nello stesso periodo in contatto con l'ambiente letterario e artistico, stringendo legami di amicizia con Giorgio Morandi, Filippo de Pisis e Carlo Carr\u00e0. Dopo la prima guerra mondiale fond\u00f2 e diresse \"La Raccolta\" e fu segretario di redazione de \"La Ronda\" e successivamente de \"L'Italiano\". Negli ultimi anni del fascismo si avvicin\u00f2 al gruppo azionista di Carlo Lodovico Ragghianti venendo arrestato nell'aprile del 1943 insieme a Francesco Arcangeli e Giorgio Morandi. La sua biblioteca e il suo archivio sono custoditi nella Biblioteca del Dipartimento di Italianistica dell'Universit\u00e0 di Bologna."}
{"id": "3307337", "revid": "729019", "url": "https://it.wikipedia.org/wiki?curid=3307337", "title": "Guy XIV de Laval", "text": "Biografia.\nEra figlio di Jean de Montfort, chiamato Guy XIII de Laval, e di Anne de Montmorency-Laval; fratello di Andr\u00e9 de Montfort-Laval, detto Andr\u00e9 de Loh\u00e9ac, maresciallo e ammiraglio di Francia.\nA quattordici anni nel 1420 firm\u00f2 la petizione diretta al re d'Inghilterra per chiedere la liberazione di Arturo conte di Richemont, che era stato fatto prigioniero durante la battaglia di Azincourt. Il conte venne poi liberato nel settembre di quello stesso anno.\nNel 1424 accompagn\u00f2 Arturo al brillante ricevimento preparato per accogliere la regina Iolanda di Aragona nel suo Castello di Angers. Lavor\u00f2 quindi per favorire un riavvicinamento tra la Bretagna e la Francia.\nAccanto a Giovanna d'Arco.\nL'8 giugno 1429 a Selles-sur-Cher Guy raggiunse col fratello Andr\u00e9 l'esercito reale, riunito per volere di Giovanna d'Arco e del duca Giovanni II d'Alen\u00e7on per liberare la Valle della Loira, dopo che fu levato l'assedio di Orl\u00e9ans. Lasci\u00f2 in una lettera diretta alla madre un ritratto della vita di Giovanna d'Arco, di cui si dichiar\u00f2 un fervente ammiratore. Insieme si distinsero a Jargeau, a Beaugency e soprattutto a Patay, dove Guy combatt\u00e9 in prima linea.\nIncoronazione di Carlo VII.\nCon il fratello Andr\u00e9 de Loh\u00e9ac segu\u00ec Carlo VII di Francia a Reims per assistere alla sua incoronazione avvenuta il 17 luglio 1429 succedendo a Filippo il Buono, conte di Fiandra e duca di Borgogna. Tra i favori elargiti dal re in quella occasione vi fu la elevazione a contea del territorio di Laval e Guy venne nominato nel 1420 governatore di Lagny.\nMatrimonio con Isabella di Bretagna.\nIl 1\u00ba ottobre 1430 a Redon Guy XIV spos\u00f2 Isabella di Bretagna, figlia del duca Giovanni V di Bretagna. Nel 1420 era stata scelta come sua sposa la sorella di Isabella, Margherita di Dreux, ma questa venne poi promessa in sposa a Luigi III d'Angi\u00f2.\nIsabella, prima di morire nel 1444, diede tre figli al marito:"}
{"id": "3307341", "revid": "219110", "url": "https://it.wikipedia.org/wiki?curid=3307341", "title": "Set (STL)", "text": "Il container Set \u00e8 un contenitore incluso nella libreria standard del C++. La definizione di questa classe si trova nel file header &lt;set&gt; del namespace std.\nDescrizione.\nIl Set \u00e8 un contenitore associativo che memorizza insiemi di oggetti (creati dall'utente oppure tipi base), \u00e8 quindi molto utile nel caso sia necessario memorizzare un insieme di oggetti in maniera non sequenziale diversamente da come avverrebbe se si utilizzassero altri container quali List oppure Map che sono invece sequenziali. I Set sono molto efficienti per quanto riguarda la ricerca dei valori memorizzati al loro interno e non consentono duplicati, che sono invece consentiti nei Multiset.\nCome tutti i contenitori della libreria standard il Set supporta l'uso di molti algoritmi inclusi nelle STL stesse, che rendono ancora pi\u00f9 efficiente il loro utilizzo.\nEcco un esempio di dichiarazione e inserimento per un Set:\n #include &lt;set&gt;\n using namespace std;\n int main() {\n int interi[]= {1,2,3,4,5};\n * costruttore di set utilizzando come\n * come parametri il primo e l'ultimo\n * elemento dell'array di int \n set&lt;int&gt; s (interi, interi+5); //crea un set con tutti gli elementi dell'array interi\n return 0;"}
{"id": "3307346", "revid": "682087", "url": "https://it.wikipedia.org/wiki?curid=3307346", "title": "Tween Two Loves", "text": ""}
{"id": "3307355", "revid": "767487", "url": "https://it.wikipedia.org/wiki?curid=3307355", "title": "Spanish Movie", "text": "Spanish Movie \u00e8 un film parodia del 2009, diretto e sceneggiato da Javier Ruiz Caldera. Il film non \u00e8 stato proiettato in Italia.\nTrama.\nRamira (Alexandra Jim\u00e9nez) lavora nella casa di Laura (Silvia Abril) come domestica e bambinaia dei suoi figli: Sime\u00f3n e Ofendia (\u00d3scar Lara e Laia Alda). Sfortunatamente, Ramira uccide il ragazzo perch\u00e9 ha visto il sole nonostante soffrisse di fotodermite. La donna cerca di nascondere il suo crimine e mente alla madre sulla morte di suo figlio.\nParodie.\nLe parodie presenti in questo film sono:"}
{"id": "3307360", "revid": "72396", "url": "https://it.wikipedia.org/wiki?curid=3307360", "title": "Sistema di visione sintetica", "text": "Un Sistema di visione sintetica (o SVS, acronimo dell'inglese Synthetic Vision System), \u00e8 un sistema utilizzato a bordo di velivoli che usa schermate 3D per fornire ai piloti una intuitiva rappresentazione spaziale dell'ambiente in cui stanno volando.\nStoria.\nSviluppo.\nLa NASA e la United States Air Force svilupparono tra la fine degli anni settanta e gli ottanta un programma di ricerca chiamato \"\"Synthetic Vision\" per lo studio di un cockpit avanzato per velivoli con equipaggio a bordo oppure pilotati da remoto. Nell'estate del 1997, con un finanziamento governativo di 550 milioni di dollari, il programma fu integrato nell'\"Aviation Safety Program\" condotto in collaborazione con la Federal Aviation Administration. Anche il programma di ricerca per un velivolo da trasporto ipersonico (HST) ha fornito ulteriore impulso alle ricerche della NASA grazie ai vantaggi che offre l'eliminazione dei finestrini.\nL'uso ludico, comunque, precedette le applicazioni pratiche di questa tecnologia. Tra le prime aziende a cogliere le opportunit\u00e0 che l'aumentata potenza di calcolo dei primi elaboratori elettronici offrivano, ci fu la Evans and Sutherland di Salt Lake City che, negli anni settanta, riusc\u00ec a rappresentare in tempo reale mediante grafica vettoriale la visuale di pilota in un ambiente virtuale ricostruito a partire da un database digitale di orografia ad alta risoluzione.\nNel 1975 uno studente di ingegneria, Bruce Artwick, inizi\u00f2 a scrivere il programma \"Flight Simulator\" per l'Apple II che, dai primi anni ottanta, sar\u00e0 commercializzato dalla Microsoft.\nSuccessivamente fu prodotto un sistema di simulazione di volo di elicottero corredato di joystick ed impianto ricetrasmittente, l'\"RC Aerochopper\"\" della Ambrosia Microcomputer, come addestramento propedeutico all'uso di un modellino di elicottero radiocomandato..\nTecnica.\nLa visione sintetica aiuta il pilota a migliorare la consapevolezza della sua posizione rispetto all'ambiente circostante (in inglese \"situational awareness\") integrando dati provenienti da database diversi (ostacoli, mappe di navigazione, orografia) in un'unica prospettiva tridimensionale. L'impianto \u00e8 tipicamente composto di una memoria sulla quale sono registrati i diversi database, un elaboratore per la generazione delle immagini e uno schermo. I sistemi di navigazione di bordo forniscono (mediante GPS, sistemi di navigazione inerziali o altri strumenti di navigazione quali VOR e NDB) la posizione corrente del velivolo al sistema di visione sintetica che genera il relativo ambiente virtuale basato sui database.\nImpiego operativo.\nNel 1984 la NASA fu tra i primi ad esplorare il campo della visione sintetica. Con il suo dimostratore \"Highly Maneuverable Aircraft Technology\" (HiMAT) applic\u00f2 questa tecnologia ad un velivolo senza pilota a bordo (UAV), che poteva essere pilotato da una postazione remota ricevendo mediante telemetria le immagini da una telecamera convenzionale montata sulla parte anteriore del velivolo o una rappresentazione schematica 3D su uno schermo per la visione sintetica.\nEsperimenti simili continuarono in campo militare ed in ambito accademico in tutto il mondo. Tra il 1995 ed il 1996 la North Carolina State University port\u00f2 in volo un F-18 in scala utilizzando il software della Microsoft, Flight Simulator, per ricreare la rappresentazione tridimensionale dell'ambiente circostante.\nMolti nuovi sistemi di glass cockpit come il Garmin G1000 ed il Rockwell Collins Pro Line Fusion sono in grado di fornire una visione sintetica dell'ambiente circostante.\nEnhanced Vision.\nL\"'Enhanced Vision\" \u00e8 una tecnologia correlata che incorpora informazioni provenienti da sensori montati sul velivolo (ad esempio telecamere ad infrarosso, radar ad onde millimetriche) per migliorare la visione in condizioni di scarsa visibilit\u00e0."}
{"id": "3307365", "revid": "39884", "url": "https://it.wikipedia.org/wiki?curid=3307365", "title": "Bruce H. Lipton", "text": ""}
{"id": "3307369", "revid": "47767", "url": "https://it.wikipedia.org/wiki?curid=3307369", "title": "Mount Hyjal", "text": ""}
{"id": "3307374", "revid": "767487", "url": "https://it.wikipedia.org/wiki?curid=3307374", "title": "Fashion doll", "text": "Le fashion doll sono bambole progettate principalmente per essere vestite in modo da riflettere le tendenze della moda. Sono costruite sia come giocattoli per le bambine che come pezzi da collezione per gli adulti. Le bambole sono in genere modellate sulle forme di ragazze adolescenti o donne adulte, anche se esistono varianti di bambole bambine, maschi e persino non umani. Sono generalmente realizzate in vinile o altri materiali plastici.\nLe prime fashion doll furono le bambole francesi in biscuit della met\u00e0 del diciannovesimo secolo. La bambola Barbie \u00e8 stata commercializzata dalla Mattel nel 1959 ed \u00e8 attualmente la fashion doll pi\u00f9 famosa, inoltre ha fissato gli standard per tutte le fashion doll create successivamente. Le dimensioni della Barbie (che \u00e8 alta circa 30\u00a0cm) sono infatti state riprese da tutte le aziende produttrici di giocattoli che in seguito hanno realizzato bambole simili.\nNel 2001 hanno invece visto la luce la linea di bambole Bratz, prodotte dalla MGA Entertainment. La particolarit\u00e0 di queste fashion doll \u00e8 la sproporzione della testa rispetto al corpo. Nel 2010 la Mattel lanci\u00f2 una linea di fashion doll che rivoluzion\u00f2 il mondo delle bambole. Loro sono le Monster High, figlie dei mostri pi\u00f9 famosi. Hanno la particolarit\u00e0 di avere un look dark e braccia e mani staccabili. Il motto di queste bambole \u00e8 \"be yourself be unique be a Monster\" infatti le bambole promuovono le persone a essere se stessi. Ebbero un successo enorme in tutto il mondo. Con circa 2 miliardi di Euro l'anno."}
{"id": "3307378", "revid": "214753", "url": "https://it.wikipedia.org/wiki?curid=3307378", "title": "Rolf Thielecke", "text": "Biografia.\nViene ricordato come vincitore di una medaglia d'argento nella sua disciplina, ottenuta ai campionati mondiali del 1937 (l edizione tenutasi a St. Moritz, Svizzera) insieme ai suoi connazionali H. Fischer, Lohfeld e Gerhard Fischer\nVinse una medaglia di bronzo l'anno successivo ai mondiali del 1938, dove vinse anche un oro nel bob a due. Sempre nel bob a due vinse una medaglia d'argento nel 1939."}
{"id": "3307385", "revid": "729019", "url": "https://it.wikipedia.org/wiki?curid=3307385", "title": "Tituli (Ambrogio)", "text": "I tituli sono 21 coppie di esametri che fungevano da didascalie alle decorazioni musive della \"basilica Martyrum\" di Milano raffiguranti alcune scene dell'Antico e del Nuovo Testamento; sono attribuiti ad Ambrogio di Milano, dottore della Chiesa, anche se non tutti gli studiosi concordano sulla paternit\u00e0 ambrosiana dei componimenti."}
{"id": "3307392", "revid": "767487", "url": "https://it.wikipedia.org/wiki?curid=3307392", "title": "Arabesque (film)", "text": "Arabesque \u00e8 un film del 1966 diretto da Stanley Donen, con protagonisti Gregory Peck e Sophia Loren, tratto dal romanzo \"Operazione sfinge\" (\"The Cipher\", 1961) di Gordon Cotler, scritto sotto lo pseudonimo di Alex Gordon.\nTrama.\nIl primo ministro di una repubblica orientale chiede al prof. David Pollock, specialista di geroglifici, di avvicinarsi al suo avversario, Nejim Besharaavi, un magnate del petrolio, per poter decifrare un messaggio segreto.\nDavid Pollock viene preso in ostaggio, ma riesce ad evadere grazie all'aiuto di Yasmin, l'amante di Beshraavi, la quale decide di allearsi con David per impedire che il primo ministro venga ucciso.\nPromozione.\nPer la locandina fu utilizzata la tagline \u00abUltra-mod! Ultra-mad! Ultra-mystery!\u00bb."}
{"id": "3307398", "revid": "729019", "url": "https://it.wikipedia.org/wiki?curid=3307398", "title": "Hitachi Construction Machinery Europe NV", "text": "Hitachi Construction Machinery (Europe) NV (HCME) \u00e8 un'affiliata di Hitachi Construction Machinery Co., Ltd. (HCM), costituita nel 1972 ad Oosterhout, Paesi Bassi, ed \u00e8 responsabile per la produzione, la vendita e la commercializzazione delle macchine movimento terra Hitachi in Europa, Africa e in Medio Oriente.\nL'azienda.\nPer soddisfare la domanda di escavatori di formato mini e medio in Europa, Hitachi Construction Machinery (Europe) NV (HCME) ha due stabilimenti in Olanda, il pi\u00f9 grande ad Amsterdam, presso\nla sede dell'azienda, ed il pi\u00f9 piccolo a circa 100\u00a0km di distanza, ad Oosterhout.\nAd Oosterhout si producono i mini escavatori da una a sei tonnellate, mentre lo stabilimento di Amsterdam assembla gli escavatori medi, fino a 48 tonnellate. Entrambi i siti dispongono di linee di assemblaggio ed impianti di uguale efficienza, che hanno tenuto il passo con la costante\nespansione della quota di mercato del marchio.\nDal 1988, circa 21.000 mini escavatori hanno lasciato la linea produttiva di Oosterhout e ad Amsterdam sono stati assemblati pi\u00f9 di 25.000 escavatori gommati e cingolati di medie dimensioni dall'inizio della produzione nel 2003.\nAnticipando la crescente domanda di escavatori Hitachi di medie dimensioni in Europa, alla fine del 2006 \u00e8 stato ultimato un piano d'investimento da \u20ac 20 milioni per la costruzione di uno\nstabilimento di produzione di 19.600 m\u00b2 a fianco della struttura esistente di HCME ad Amsterdam, la quale ha assunto la funzione di area di assemblaggio.\nIn questo stabilimento Hitachi ha una capacit\u00e0 produttiva di 6.000 escavatori medi l'anno. Gli escavatori cingolati, dallo ZX110-3 allo ZX470-3, e i modelli gommati, dallo ZX140 W-3 allo ZX210 W-3, possono essere equipaggiati con una vasta serie di accessori opzionali.\nGli stabilimenti Hitachi in Giappone forniscono le macchine pi\u00f9 grandi e speciali. I dumper e gli escavatori della serie EX destinati al settore estrattivo sono realizzati nello stabilimento di Hitachinaka Port e inviati al luogo di destinazione per l'assemblaggio.\nAnche i modelli di base per applicazioni speciali, a sbraccio lungo, per demolizioni e movimentazione materiali, sono consegnati dalla fabbrica principale di Hitachi Construction Machinery Co., Ltd. a Tsuchiura allo stabilimento per applicazioni speciali di Oosterhout, dove\navviene l'assemblaggio dei bracci e sono apportate le modifiche sulla base dei capitolati del cliente."}
{"id": "3307404", "revid": "1812835", "url": "https://it.wikipedia.org/wiki?curid=3307404", "title": "Mary Curtis Verna", "text": "Biografia.\nStudi\u00f2 dapprima nel suo paese e in seguito con Ettore Verna (che divenne poi suo marito) in Italia, dove \u00e8 nota come Maria Curtis Verna. Debutt\u00f2 nel 1949 al Teatro Lirico di Milano come Desdemona, apparendo successivamente in diversi altri teatri italiani, oltre che alla Staatsoper di Vienna e all'Opera di Monaco.\nEsord\u00ec negli Stati Uniti nel 1952 all'Academy of Music di Philadelphia in \"Aida\", che interpret\u00f2 nello stesso anno anche alla San Francisco Opera. Del 1954 fu il debutto alla New York City Opera in \"Don Giovanni\" (Donna Anna) e del 1957 quello al Metropolitan ne \"Il trovatore\".\nFu presente regolarmente al Met prevalentemente in opere del repertorio italiano, tra le quali, oltre a \"Il trovatore\" ed \"Aida\", \"La forza del destino\", \"Don Carlo\", \"Simon Boccanegra\", \"Tosca\", \"Turandot\", \"Manon Lescaut\", \"Cavalleria rusticana\". Apparve anche, sempre negli States, a Cincinnati e Baltimora, e al Teatro Col\u00f3n di Buenos Aires.\nContinu\u00f2 l'attivit\u00e0 fino alla chiusura della vecchia sede del Met nel 1966, per poi assumere l'incarico di docente di canto presso l'universit\u00e0 dello stato di Washington a Seattle, che detenne fino al 1991."}
{"id": "3307407", "revid": "757396", "url": "https://it.wikipedia.org/wiki?curid=3307407", "title": "Coppa di Cipro di pallacanestro maschile", "text": "La Coppa di Cipro di pallacanestro (\u039a\u03cd\u03c0\u03b5\u03bb\u03bb\u03bf \u03ba\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2 \u03b1\u03bd\u03b4\u03c1\u03ce\u03bd \u039a\u03cd\u03c0\u03c1\u03bf\u03c5) \u00e8 un trofeo nazionale cipriota organizzato dalla Federazione cestistica di Cipro dal 1969."}
{"id": "3307410", "revid": "101260", "url": "https://it.wikipedia.org/wiki?curid=3307410", "title": "Caseificazione", "text": ""}
{"id": "3307412", "revid": "1573940", "url": "https://it.wikipedia.org/wiki?curid=3307412", "title": "Chloropsis aurifrons", "text": "Il tordo del Malabar o fogliarolo frontegialla (Chloropsis aurifrons ()) \u00e8 un uccello passeriforme della famiglia Chloropseidae.\nEtimologia.\nIl nome scientifico della specie, \"aurifrons\", significa \"dalla fronte dorata\" in latino, ed \u00e8 un chiaro riferimento alla livrea di questi uccelli.\nDescrizione.\nDimensioni.\nMisura 17-19 cm di lunghezza.\nAspetto.\nSi tratta di uccelli dall'aspetto robusto, muniti di becco conico e allungato, ali arrotondate, coda dall'estremit\u00e0 squadrata e zampe forti.\nIl piumaggio presenta dimorfismo sessuale: nei maschi la livrea \u00e8 quasi completamente di colore verde brillante, con riflessi azzurri nell'area scapolare e sulle remiganti e con tendenza ad assumere sfumature gialle su petto e ventre. La gola, le guance e l'area fra becco e occhi sono di colore nero, con un vistoso mustacchio di colore blu-violetto ai lati del becco: l'area nera \u00e8 orlata di giallo che, come intuibile dal nome scientifico, sulla fronte sfuma nell'arancio-dorato. La coda \u00e8 nerastra, con superficie inferiore di colore bianco-grigiastro.\nNelle femmine la colorazione verde \u00e8 pi\u00f9 opaca, e l'area nera \u00e8 sbiadita e poco estesa, limitandosi all'area alla base del becco, mancando inoltre delle aree blu e giallo-arancio su gola e fronte.\nIl becco e le zampe sono nerastri, mentre gli occhi sono di colore bruno scuro.\nBiologia.\nSi tratta di uccelli tendenzialmente solitari (che per\u00f2 possono essere osservati durante il periodo degli amori anche in coppie o in gruppetti familiari composti da una coppia e dai giovani ancora immaturi dell'ultima covata), dalle abitudini di vita diurne, che talvolta si aggregano a stormi misti in compagnia con altre specie affini, passando la maggior parte della giornata alla ricerca di cibo nella canopia.\nIl richiamo del tordo del Malabar \u00e8 formato da 2-3 versi acuti e stridenti, intervallati da note pi\u00f9 basse e fischiate: questi uccelli, inoltre, sono rinomati imitatori dei canti degli altri uccelli.\nAlimentazione.\nIl tordo del Malabar \u00e8 un uccello onnivoro, che si nutre indifferentemente di frutta e invertebrati, nonch\u00e9 di nettare, a seconda della reperibilit\u00e0, cercando il cibo fra i rami della canopia, spesso appendendosi a testa in gi\u00f9 o in altre posizioni acrobatiche.\nRiproduzione.\nQuesti uccelli sembrano essere in grado di riprodursi durante tutto l'arco dell'anno, con picchi delle deposizioni tra febbraio e agosto: si tratta di uccelli monogami, nei quali la femmina si occupa di costruire il nido (una coppa di fibre vegetali appesa alla punta di un ramo alto di un albero) e di covare le 2-3 uova rosate per circa due settimane, mentre il maschio rimane di guardia nei pressi del nido e si occupa di nutrire la compagna durante la cova e di collaborare con lei all'allevamento dei \"pulli\", che si rendono indipendenti a circa un mese e mezzo dalla schiusa.\nDistribuzione e habitat.\nIl tordo del Malabar, a dispetto del nome comune, occupa un ampio areale che si estende dalle pendici meridionali dell'Himalaya ad est dell'Himachal Pradesh all'Indocina, attraverso Nepal, Bhutan, Sikkim, Tibet sud-orientale, Sichuan sud-occidentale, Birmania (tranne il Tenasserim) e Thailandia centrale e settentrionale: la specie \u00e8 inoltre presente in India orientale e nord-orientale, sel sud, lungo la costa occidentale e in Sri Lanka.\nIl suo \"habitat\" \u00e8 rappresentato dalla foresta umida di latifoglie, sia decidua che sempreverde.\nTassonomia.\nSe ne riconoscono sei sottospecie:\nLa sottospecie \"insularis\" \u00e8 sorella rispetto a tutte le altre, e secondo alcuni autori potrebbe essere elevata al rango di specie a s\u00e9 stante, come accaduto recentemente col fogliarolo di Sumatra."}
{"id": "3307413", "revid": "1543377", "url": "https://it.wikipedia.org/wiki?curid=3307413", "title": "Fulla (bambola)", "text": "Fulla \u00e8 una \"fashion doll\" simile alla Barbie destinata alle bambine di fede islamica dei paesi del Vicino Oriente come alternativa alla Barbie, in quanto pi\u00f9 rispettosa della religione e della cultura islamica.\nStoria.\nL'idea della bambola Fulla nacque nel 1999 ma non riusc\u00ec a concretizzarsi prima del 2003. Fulla \u00e8 prodotta da un'azienda di Dubai chiamata NewBoy FZCO, \u00e8 venduta anche in Cina, Brasile, Nordafrica, Egitto ed Indonesia, ed \u00e8 possibile reperirne alcuni esemplari anche nei negozi degli Stati Uniti.\nFulla rappresenta un modello di comportamento femminile per i musulmani, incarnando il modo in cui molti musulmani vorrebbero che si comportassero le loro figlie. Bench\u00e9 in passato fossero state prodotte molte altre bambole dotate di un hijab, come Razanne o la Barbie marocchina, nessuna di loro aveva mai raggiunto la popolarit\u00e0 di Fulla.\nCaratteristiche.\nFulla \u00e8 stata a volte soprannominata la \"Barbie musulmana\".\nA differenza della bambola Barbie, la bambola Fulla non \u00e8 dotata di costumi da bagno o abiti troppo succinti, bench\u00e9 come la Barbie sia dotata di un ricco guardaroba di abiti ed accessori. A differenza della Barbie, inoltre, non esistono bambole Fulla abbinate a particolari carriere o mestieri, tuttavia in futuro potrebbero essere commercializzate una Fulla dottoressa e una Fulla insegnante, dato che secondo il presidente della NewBoy FZCO \"queste sono due rispettabili carriere femminili che le bambine dovrebbero essere incoraggiate a seguire.\"\nNon esiste infine una controparte maschile di Fulla, a differenza di Barbie cui \u00e8 associato il personaggio di Ken."}
{"id": "3307422", "revid": "37831910", "url": "https://it.wikipedia.org/wiki?curid=3307422", "title": "Maria Curtis Verna", "text": ""}
{"id": "3307423", "revid": "2069609", "url": "https://it.wikipedia.org/wiki?curid=3307423", "title": "Joropo", "text": "Lo joropo \u00e8 un genere musicale simile al valzer ed una danza con influenze africane ed europee, praticato in Venezuela. Si tratta di un genere fondamentale che affonda le sue radici nella \"m\u00fasica criolla\" (musica creola) ed \u00e8 anche il ritmo pi\u00f9 popolare della musica folk: la nota canzone \"Alma Llanera\", considerata l'inno non ufficiale del Venezuela, \u00e8 un joropo.\nNel 1882 esso divenne la danza nazionale del Venezuela. Anticamente, il vocabolo spagnolo \"joropo\" aveva il significato di \"festa\", ma ora sta ad indicare un tipo di musica e danza che identifica i venezuelani, in quanto nel XVIII secolo i llanero iniziarono ad usare il termine \u201cjoropo\u201d al posto di \"fandango\", parola che un tempo si riferiva ad una festa da ballo.\nClassificazione.\nEsistono tre tipi di joropo: \"llanero\", \"centrale\" e \"orientale\".\nEsecuzione.\nIl cantante e l'arpa o \"bandola\" eseguono la melodia principale mentre il cuatro suona l'accompagnamento, aggiungendo il suo caratteristico ritmo percussivo e tagliente. Il cuatro e la bandola sono strumenti a quattro corde discendenti dalla chitarra spagnola. L'unico vero strumento a percussione sono le maracas. Oltre che il genere e la danza, con il termine \"joropo\" si indica anche l'esecuzione, l'evento o l'occasione.\nDanza.\nLo joropo adotta ancora il giro della mano, il movimento dei piedi ed il giro del valzer. In primo luogo, i partner danzano una specie di valzer tenendosi stretti. Poi uno di fronte all'altro compiono piccoli passi in avanti e indietro come a spazzare il pavimento. Infine si tengono per le braccia mentre la donna fa passi ampi e l'uomo bette i piedi al ritmo della musica.\nEvoluzione.\nAl giorno d'oggi, sono stati aggiunti diversi altri strumenti alla classica orchestrina primordiale: chitarre, flauto, clarinetto, pianoforte ed altri fino a raggiungere l'effetto di una intera orchestra. A partire dal 1950 il compositore venezuelano Aldemaro Romero, pioniere nell'orchestrazione di numerosi joropo, contribu\u00ec alla diffusione di questo genere musicale anche presso il pubblico internazionale. Curiosamente, succede spesso che quando un'orchestra sinfonica esegue un joropo, nel suo organico viene incluso anche il cuatro venezuelano."}
{"id": "3307432", "revid": "122905360", "url": "https://it.wikipedia.org/wiki?curid=3307432", "title": "Sant'Onorato", "text": ""}
{"id": "3307442", "revid": "688939", "url": "https://it.wikipedia.org/wiki?curid=3307442", "title": "Pelophylax ridibundus", "text": "La rana verde maggiore (Pelophylax ridibundus ), la pi\u00f9 grande rana europea, \u00e8 un anfibio della famiglia dei Ranidi. Somiglia moltissimo nell'aspetto alla rana verde minore e alla rana di Lessona. Queste tre specie, ora classificate nel genere \"Pelophylax\", sono spesso chiamate \u00abrane verdi\u00bb per distinguerle dalle specie europee del genere \"Rana\" di abitudini pi\u00f9 terrestri, note invece come \u00abrane brune\u00bb (ad esempio la rana temporaria, \"Rana temporaria\").\nCaratteristiche.\nLa rana verde maggiore \u00e8 un anfibio acquatico di colore generalmente verde. Pu\u00f2 raggiungere una lunghezza massima di 17 cm, ma i maschi, pi\u00f9 piccoli, non superano i 12. La testa \u00e8 relativamente grande e le zampe posteriori, molto lunghe, le forniscono una notevole abilit\u00e0 nel salto.\nPresenta una grande variet\u00e0 di colori e macchie, dal verde scuro al marrone o al grigio, talvolta con alcune linee verdi pi\u00f9 chiare; generalmente sul dorso \u00e8 presente una linea pi\u00f9 chiara. Gli esemplari diffusi in Europa occidentale sono solitamente di colore variabile dal verde scuro al nero, con macchie scure sul dorso e sui fianchi e tre linee verde chiaro sul dorso.\nAlimentazione.\nLa dieta della rana verde maggiore \u00e8 costituita da libellule e altri insetti, ragni, lombrichi e lumache. Gli esemplari pi\u00f9 grandi catturano anche piccoli roditori e, talvolta, anfibi pi\u00f9 piccoli e pesci.\nDistribuzione e habitat.\nLa rana verde maggiore vive in quasi tutto il continente europeo, penisola italiana e iberica escluse, nella Russia asiatica, fino ad Afghanistan e Pakistan, e nella provincia cinese dello Xinjiang. Predilige acque con temperature di circa 15\u00a0\u00b0C.\nAttualmente viene distinta da \"Pelophylax kurtmuelleri\" (rana dei Balcani), a cui somiglia moltissimo, numerosissima in gran parte della Grecia."}
{"id": "3307445", "revid": "767487", "url": "https://it.wikipedia.org/wiki?curid=3307445", "title": "Valerij Urin", "text": "Carriera.\nClub.\nDurante la sua carriera ha giocato con varie squadre di club, tra cui la Dinamo Mosca, con cui conta 19 reti in 68 partite.\nNazionale.\nConta 2 presenze con la Nazionale sovietica."}
{"id": "3307455", "revid": "1745361", "url": "https://it.wikipedia.org/wiki?curid=3307455", "title": "Mal di denti", "text": ""}
{"id": "3307456", "revid": "118413154", "url": "https://it.wikipedia.org/wiki?curid=3307456", "title": "Bombardiere (cacciatorpediniere)", "text": "Il Bombardiere \u00e8 stato un cacciatorpediniere della Regia Marina.\nStoria.\nUna volta operativo il \"Bombardiere\" fu destinato alle missioni di scorta sulle rotte del Mediterraneo orientale e poi su quelle per la Tunisia, svolgendo un servizio piuttosto breve. Per tutto il periodo in cui l'unit\u00e0 fu operativa \u2013 dal luglio 1942 all'affondamento \u2013 ne fu comandante il capitano di fregata Giuseppe Moschini.\nIl 18 novembre 1942 scort\u00f2 a Biserta, insieme al gemello \"Legionario\" ed alla moderna torpediniera \"Groppo\", i trasporti truppe \"Puccini\" e \"Viminale\": il convoglio giunse indenne a destinazione nonostante attacchi da parte di sommergibili inglesi al largo di Capo San Vito.\nTornando in Italia l'unit\u00e0 scort\u00f2 da Biserta a Napoli le grandi e moderne motonavi \"Monginevro\" e \"Sestriere\" insieme ai gemelli \"Legionario\" e \"Velite\", ma alle 15.04 del 21 novembre, circa 18 miglia a sudovest di Ischia, il \"Velite\" fu centrato ed immobilizzato da un siluro: il \"Bombardiere\" prese a rimorchio la nave danneggiata, trainandola a Napoli.\nIl 17 gennaio 1943 salp\u00f2 da Biserta per scortare a Palermo, insieme al \"Legionario\", la motonave \"Mario Roselli\". Alle 17.30, poco dopo il tramonto, quando ormai la Sicilia era gi\u00e0 in vista, fu avvistata la scia di un siluro, lanciato dal sommergibile britannico \"United\": il \"Bombardiere\" cerc\u00f2 di virare a dritta per evitare l'arma, ma fu centrato all'altezza della plancia: l'esplosione distrusse la plancia, gettandone in mare una parte, e fece scoppiare le caldaie, spezzando in due la nave. Il troncone di poppa affond\u00f2 quasi subito, alle 17.25, in posizione 38\u00b015' N e 11\u00b043' E (24-26 miglia a nordovest di Marettimo), la prua s'inabiss\u00f2 qualche minuto dopo. Il comandante Moschini (nato a Sant'Elpidio a Mare, in provincia di Ascoli, il 17 giugno 1903) liber\u00f2 il timoniere intrappolato nei rottami e lo gett\u00f2 in acqua, prima di scomparire con la nave: alla sua memoria fu conferita la Medaglia d'oro al valor militare. Il \"Legionario\", senza fermarsi, si limit\u00f2 a gettare ai superstiti del cacciatorpediniere gli zatterini di salvataggio che aveva a bordo. Tra coloro che morirono prima dell'arrivo dei soccorsi vi fu il direttore di macchina, Capitano del Genio Navale Eugenio Amatruda, che, ferito gravemente, era salito su di uno zatterino dopo essersi prodigato per il salvataggio dei suoi uomini (ricevette la medaglia d'argento al valor militare alla memoria).\nAltre unit\u00e0 inviate in soccorso da Palermo trassero in salvo 49 uomini del \"Bombardiere\", in buona parte feriti od in stato di ipotermia. Scomparvero in mare il comandante Moschini, 7 ufficiali e 167 tra sottufficiali e marinai.\nComandanti.\nCapitano di fregata Giuseppe Moschini \"(nato a Sant'Elpidio a Mare il 17 giugno 1903)\" (+) (16 aprile 1942 - 17 gennaio 1943)\nComandante in seconda.\nCapitano di corvetta Giulio Contreas \"(nato a Formia il 25 novembre 1910) (15 luglio 1942 - 17 gennaio 1943)\""}
{"id": "3307459", "revid": "767487", "url": "https://it.wikipedia.org/wiki?curid=3307459", "title": "Last Rhythm", "text": "I Last Rhythm sono un progetto musicale italiano formato da Luca Belladonna e Leandro Papa. I generi dei quali si occupa il gruppo sono la house e la musica elettronica.\nCarriera.\nIl progetto ha visto la luce nei primi anni '90.I produttori sono Luca Belladonna e Leandro Papa. Nel 1991 usc\u00ec il loro primo omonimo singolo che poi divenne una Hit anche all'estero specialmente nel Regno Unito. Spinti dal successo del primo singolo i due continuarono a produrre brani. Nel 1992 ha visto la luce \"Open Your Mind\" (una Hit in tutta Europa).\nNel 2010 hanno pubblicato il singolo \"I'm Free\" con Sabrina Johnston e il loro brano \"Last Rhythm\" \u00e8 stato inserito fra le canzoni del videogioco Mondiali Fifa Sudafrica 2010.\nNel 2011 realizzano il singolo \"Forever\" con la voce di Michelle Weeks (unreleased)."}
{"id": "3307470", "revid": "184755", "url": "https://it.wikipedia.org/wiki?curid=3307470", "title": "Serie A1 1993-1994 (pallamano maschile)", "text": "La Serie A1 1993-1994 \u00e8 stata la 25\u00aa edizione del torneo di primo livello del campionato italiano di pallamano maschile.\nEsso venne organizzato dalla Federazione Italiana Giuoco Handball.\nIl torneo fu vinto dalla Pallamano Trieste per l'11\u00aa volta nella sua storia.\nA retrocedere in serie A2 furono l'Unione Sportiva Mordano 1978 e la SEF Gymnasium Bologna.\nFormula del torneo.\nStagione regolare.\nIl campionato si svolse tra 12 squadre che si affrontarono in una fase iniziale con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nAl termine della stagione regolare si qualificarono per i play off scudetto le squadre classificate dal 1\u00ba al 6\u00ba posto; le squadre classificate dal 7\u00ba al 10\u00ba disputarono i play-out mentre le squadre classificate dall'11\u00ba al 12\u00ba posto furono retrocesse in serie A2.\nPlay off scudetto.\nLe squadre classificate dal 1\u00ba al 6\u00ba posto in serie A1 e al 1\u00ba posto nei due gironi della serie A2 alla fine della stagione regolare parteciparono ai play off scudetto che si disputarono con la formula ad eliminazione diretta dagli ottavi di finale in poi, al meglio di due gare su tre.\nLa squadra 1\u00aa classificata al termine dei play off fu proclamata campione d'Italia.\nPlay-out.\nLe squadre classificate dal 7\u00ba al 10\u00ba posto in serie A1 e al 2\u00ba posto nei due gironi della serie A2 alla fine della stagione regolare parteciparono ai play-out che si disputarono con la formula del girone unico all'italiana con partite di andata e ritorno.\nLe squadre classificata dal 1\u00ba al 4\u00ba posto al termine dei play out parteciparono alla serie A1 nella stagione successiva."}
{"id": "3307484", "revid": "757396", "url": "https://it.wikipedia.org/wiki?curid=3307484", "title": "Coppa della Macedonia del Nord di pallacanestro maschile", "text": "La Coppa della Macedonia del Nord di pallacanestro \u00e8 un trofeo nazionale macedone organizzato per la prima volta nel 1993."}
{"id": "3307493", "revid": "804", "url": "https://it.wikipedia.org/wiki?curid=3307493", "title": "CINCNAV", "text": "Il CINCNAV (indirizzo telegrafico del Comando in capo della squadra navale) rappresenta il braccio operativo dello stato maggiore della Marina Militare italiana.\nIl Comando in capo della Squadra navale (che comprende al quasi totalit\u00e0 della flotta della Marina Militare), costituisce uno dei tre alti comandi della Marina, insieme a quello logistico e quello della formazione.\nCompiti.\nIl principale compito del CINCNAV \u00e8 l'approntamento e l'impiego continuativo delle forze aeronavali e anfibie alle sue dipendenze allo scopo di sorvegliare gli spazi marittimi di interesse nazionale. Oltre ai compiti militari il Comando in squadra della Squadra navale concorre alle attivit\u00e0 di altri dicasteri.\nStoria.\nIl Comando in Capo della Squadra Navale \u00e8 stato costituito il 15 gennaio 1952, raccogliendo l'eredit\u00e0 del \"Comando in capo delle Forze Navali\", conosciuto come Supermarina, costituito il 9 dicembre 1940, che discendeva a sua volta dal Comando dell'Armata navale che era stato costituito il 25 agosto 1914, quando il viceammiraglio Paolo Thaon di Revel, capo di stato maggiore della Marina, alla vigilia del primo conflitto mondiale, decise di concentrare la flotta a Taranto e riunirla sotto un unico comando. La base di Taranto venne scelta, in relazione alla neutralit\u00e0 italiana, per evitare eventuali suscettibilit\u00e0 sia da parte dell'Intesa sia da parte degli Imperi Centrali, non essendo la base di Taranto centrale rispetto al Mediterraneo e al Tirreno e sufficientemente distante dall'Adriatico. Ad assumere il comando dell'Armata navale, costituitasi dallo scioglimento delle due preesistenti squadre navali fu il viceammiraglio Luigi Amedeo di Savoia Aosta duca degli Abruzzi, con insegna inizialmente sulla nave da battaglia Regina Margherita e successivamente sulla pi\u00f9 moderna dreadnought Conte di Cavour. La Flotta venne configurata inizialmente su cinque divisioni a cui erano aggregati altri gruppi di navi.\nDal marzo 1928 si torn\u00f2 alle due squadre ma gi\u00e0 nel novembre del 1934 venne avviato il primo progetto di un comando centralizzato per tutte le operazioni navali; nel 1938 furono ultimati gli impianti logistici e il 14 ottobre 1938 venne inaugurata a Roma da Mussolini la sede di Supermarina sul lungotevere Flaminio. Anche se in teoria il comandante in capo di Supermarina era il capo di Stato Maggiore della Marina, di fatto il comando era esercitato dal sottocapo di Stato Maggiore. Quando la capitale venne dichiarata citt\u00e0 aperta, Supermarina si trasfer\u00ec in localit\u00e0 Santa Rosa sulla via Cassia, a circa 20\u00a0km da Roma.\nAl termine della seconda guerra mondiale dopo essere stato ricostituito nel 1952 e avere avuto la sua sede a Taranto, dal 1972 Il Comando in capo della Squadra Navale ha il suo quartier generale nel comprensorio di Santa Rosa, nella parte nord di Roma, dove, durante la Seconda Guerra Mondiale, risiedeva Supermarina (Comando Superiore operativo della Regia Marina) l'Alto Comando della Regia Marina.\nDal 1972 al 1999 il Comandante in Capo della Squadra Navale ha assunto anche quello di Comandante delle Forze Navali Alleate del Mediterraneo Centrale. Il Comando forze navali alleate del Mediterraneo Centrale, retto da un ammiraglio italiano, che era stato trasferito a Napoli nella localit\u00e0 di Nisida, presso il Dipartimento Militare Marittimo del \"Basso Tirreno\", il 1\u00ba aprile 1971 venne trasferito da Napoli a Santa Rosa, nel quadro del processo di riorganizzazione della Marina Militare. L'Ammiraglio Comandante, in quanto Comandante in Capo del dipartimento del Basso Tirreno, rimaneva nella sede di Napoli, salvo poi ridislocarsi a Santa Rosa in caso di attivazione dell'organizzazione di Comando Operativo per il tempo di guerra. In seguito all'indipendenza di Malta e l'arrivo al governo, nel 1971, dei socialisti guidati da Dom Mintoff, che giunto al governo adott\u00f2 una politica di non allineamento e di avvicinamento al blocco comunista, si ebbe la necessit\u00e0 di lasciare l'isola maltese e trasferire la sede del Comando delle Forze Navale Alleate del Sud Europa a Napoli nella localit\u00e0 di Nisida, presso il Dipartimento Militare Marittimo del \"Basso Tirreno\", il cui comandante assumeva simultaneamente l'incarico di Comandante delle Forze Navali Alleate del Sud Europa. Il 1\u00ba novembre 1972, il Comando in Capo della Squadra Navale (CINCNAV) venne unificato a COMEDCENT e, contestualmente, viene stabilita un'unica sede operativa permanente presso Santa Rosa e il Quarticr Generale ha assunto la nuova denominazione di \"Quarticr Generale della sede operativa di CINCNAV/COMEDCENT. Nel 1999, nell'ambito della ristrutturazione dell'organizzazione di Comando della NATO, COMEDCENT venne soppresso e il Comando in Capo della Squadra Navale e il Quartier Generale Marina Roma sono rimasti Comandi unicamente nazionali.\nIn seguito alla ristrutturazione dei vertici delle forze armate del 1997, a partire dal 1999 presso CINCNAV sono state accentrate sia la gestione dell'attivit\u00e0 addestrativa sia di quella operativa della Marina Militare e pertanto oltre alle Forze Navali, dal CINCNAV dipendono il Centro di Addestramento Aeronavale, il Comando delle forze aeree, il Centro per le Telecomunicazioni e l'Informatica.\nQUARTGENMARINA.\nIl \"quartier generale della Marina\" ha sede a Roma nel comprensorio di Santa Rosa. Il complesso \u00e8 stato costruito nel 1939 per alloggiare il principale centro di comunicazioni della Marina italiana e durante la seconda guerra mondiale, dopo che Roma era stata dichiarata citt\u00e0 aperta \u00e8 stata la sede di Supermarina, l'Alto comando della Regia Marina. Il suo compito \u00e8 quello di fornire il supporto logistico al Comando in capo della squadra navale, la gestione degli alloggi del personale destinato a Santa Rosa ed \u00e8 responsabile dell'efficienza e della protezione della base.\nPresso il comprensorio di Santa Rosa hanno sede MARITELE, il Centro principale delle comunicazioni, e il COMFORAER, il Comando delle forze aeree.\nSquadra navale.\nLe unit\u00e0 della Flotta della Marina Militare sono inquadrate, nella quasi totalit\u00e0, nella Squadra navale, alle dipendenze del Comando in Capo Squadra navale. presso cui sono concentrate quasi tutte le funzioni operative e il controllo dei mezzi. Le unit\u00e0 non inquadrate nella Squadra Navale erano in precedenza assegnate ai vari dipartimenti marittimi. In seguito alla riorganizzazione del 1999 le diverse componenti operative sono passate da una struttura organizzativa su base territoriale, la cui espressione erano i Comandi di Divisione navale (COMDINAV), ad una su base funzionale. Da questa riorganizzazione sono nate le Forze d'Altura, le Forze di Pattugliamento Costiero, le Forze da Sbarco, le forze aeree le Forze Subacquee, le Forze di Contromisure Mine, inquadrate in altrettanti Comandi Complessi. La portaerei Cavour \u00e8 nave ammiraglia della flotta Le navi scuola Vespucci e Palinuro sono alle dirette dipendenze del Comando in capo della squadra navale.\nIl Comando subacquei ed incursori (COMSUBIN) \u00e8 al di fuori della struttura gerarchica di CINCNAV e dipende direttamente dal Capo di Stato Maggiore della Marina ed ha alle sue dipendenze i mezzi speciali per il trasporto di incursori e sommozzatori Marino e Pedretti e la nave di salvataggio Anteo.\nDirettamente dal Capo di Stato Maggiore della Marina dipende anche l'Istituto Idrografico della Marina di Genova.\nOrganizzazione della flotta fino al 1999.\nL'organizzazione della flotta si articolava in quattro \"Divisioni navali\" ed un \"Comando sommergibili\":\nI Divisione navale.\nLa I Divisione navale, con sede e base operativa alla Spezia, era articolata nel 1\u00ba Gruppo navale d'altura, che ha annoverato tra le sue unit\u00e0 l'incrociatore \"Andrea\" \"Doria\", i cacciatorpediniere classe Audace e le due fregata classe Alpino, e nella 7\u00aa Squadriglia fregate, che, successivamente alla riorganizzazione della flotta del 1999, \u00e8 stata riconfigurata nel COMSQUAFR2, in cui erano inquadrate le fregate classe Centauro e classe Maestrale.\nII Divisione navale.\nLa II Divisione navale, con sede e base operativa a Taranto, era articolata nel 2\u00ba Gruppo navale d'altura, che ha avuto tra le sue unit\u00e0 l'incrociatore \"Duca\" \"degli\" \"Abruzzi\", l'incrociatore lanciamissili \"Giuseppe Garibaldi\", i cacciatorpediniere \"Grecale\" e \"Garibaldi\", l'incrociatore portaelicotteri \"Vittorio Veneto\" e la portaerei leggera \"Garibaldi,\" unit\u00e0 che hanno tutte ricoperto il ruolo di nave ammiraglia, e le fregate classe Lupo, inquadrate nella 5\u00aa Squadriglia fregate, cui si aggiunsero le nuove classe Maestrale, che successivamente alla riorganizzazione della flotta del 1999 \u00e8 stata riconfigurata nel COMSQUAFR1 e dopo la successiva riorganizzazione del 2013 nel COMGRUPNAV1. Tra le unit\u00e0 del 2\u00ba Gruppo navale d'altura vi furono anche i cacciatorpediniere classe Impavido, sostituiti dopo la loro messa in disarmo dalle navi della classe Durand de la Penne.\nIII Divisione navale.\nLa III Divisione navale, con base a Brindisi, era articolata nel COMSQUALI, ovvero nel Comando squadriglia aliscafi costituito dalle unit\u00e0 della classe Sparviero e dal Gruppo navi da sbarco. Fino alla met\u00e0 degli anni ottanta la Divisione aveva anche una Sezione motocannoniere costituita dalle unit\u00e0 della classe Freccia e della classe Lampo ed inquadrata nel COMOS, il Comando motosiluranti.\nIV Divisione navale.\nLa IV Divisione navale, con base a Taranto e, tra il 1967 e il 1970, a Augusta, ha annoverato tra le proprie unit\u00e0 le fregate classe Bergamini, le corvette classe De Cristofaro, inquadrate nella 1\u00aa Squadriglia corvette, e le corvette classe Albatros. Le corvette del tipo De Cristofaro e Albatros dopo essere state dismesse sono state rimpiazzate dalle classe Minerva.\nComando sommergibili.\nIl Comando sommergibili (COMSOM), con sede a Taranto, era articolato nel 1\u00ba Gruppo sommergibili (GRUPSOM1), di base a Taranto, e nel 2\u00ba Gruppo sommergibili (GRUPSOM2), di base a Augusta. Del 1\u00ba Gruppo sommergibili hanno fatto parte i battelli della classe Sauro e quelli di provenienza statunitense. Del 2\u00ba Gruppo sommergibili, ridislocato alla base di Augusta a partire dal 1971, dopo aver avuto la sua sede alla Spezia, facevano parte i battelli della classe Toti.\nCOMGRUPDRAG.\nLe unit\u00e0 di lotta alle mine navali, dragamine e cacciamine erano a disposizione del COMGRUPDRAG il Comando gruppo dragamine. All'inizio degli anni ottanta, con la trasformazione di alcuni dragamine della classe Alberi in pattugliatori per la MFO, di altri in navi idrografiche e di altri ancora in unit\u00e0 addestrative e precedentemente all'ingresso dei moderni cacciamine della classe Lerici e della trasformazione dei dragamine litoranei della classe Aragosta in unit\u00e0 addestrative per gli allievi dell'Accademia di Livorno e dei dragamine oceanici della classe Salmone in pattugliatori, le forze di dragaggio erano cos\u00ec inquadrate:\nV Gruppo dragamine \"Ancona\".\nLa 74\u00aa Squadriglia dragamine litoranei di base alla Spezia, tra il 1967 e il 1978 \u00e8 stata ridislocata a Messina.\nUnit\u00e0 dipartimentali.\nLe altre unit\u00e0 erano a disposizione dei vari dipartimenti.\nRiorganizzazione con il nuovo modello di difesa.\nLe unit\u00e0 della Squadra Navale dopo che \u00e8 stato applicato il nuovo modello di difesa a partire dal 1\u00ba ottobre 1999 erano cos\u00ec inquadrate:\nLa ristrutturazione dell'organizzazione operativa della Marina Militare era stata conseguente alla ristrutturazione della NATO in seguito alla fine della guerra fredda, formalizzata nei vertici di Washington nel 1999 e Praga nel 2002, che hanno portato alla nuova NATO Command Structure e NATO Forces Structure, cui l'Italia contribuisce fornendo i quartieri generali delle Forze di reazione rapida marittime e terrestri. Il 4 settembre 2002 \u00e8 stata disposta con ordine del giorno del Capo di stato maggiore della Marina la costituzione del COMITMARFOR (Commander Italian Maritime Forces).\nCOMFORAL.\nDel COMFORAL, di base a Taranto facevano parte le portaerei, i cacciatorpediniere Classe de la Penne e Classe Orizzonte, le tre navi da sbarco, il rifornitore di squadra Etna e la nave Elettra con quest'ultima unit\u00e0 di base alla Spezia insieme ad uno dei due Orizzonte. Alle dipendenze del COMFORAL vi erano il COMSQUAFR1 di base a Taranto e il COMSQUAFR2 di base alla Spezia.\nCOMSQUAFR1.\nIl COMSQUAFR1, 1\u00aa Squadriglia fregate, era costituito da quattro delle otto fregate Maestrale dai pattugliatori di squadra Classe Soldati, uno dei quali, il Bersagliere, transitato poi nel COMSQUAFR2, e uno dei due rifornitori di squadra Classe Stromboli. Il COMSQUAFR1 aveva preso il posto della 5\u00aa Squadriglia fregate della II Divisione navale.\nCOMSQUAFR2.\nIl COMSQUAFR2 era costituito da quattro delle otto fregate Maestrale e uno dei due rifornitori di squadra Classe Stromboli. Il COMSQUAFR2 cio\u00e8 2\u00aa Squadriglia Fregate aveva ereditato i compiti e le unit\u00e0 navali della 7\u00aa Squadriglia fregate della I Divisione navale.\nCOMITMARFOR/COMGRUPNAVIT.\nIl COMITMARFOR, che ha assunto la sua configurazione dal 1\u00ba ottobre 2003, era retto da un contrammiraglio, posto alle dipendenze organiche del Comandante in capo della squadra navale, disponeva di uno staff permanentemente imbarcato.\nIl Comando Forze d'Altura aveva la capacit\u00e0 di approntamento in 72 ore, tramite il COMGRUPNAVIT, di un gruppo navale, di 6 unit\u00e0 da proiettare sul mare in una qualsiasi area di crisi, composto da una portaerei, un'unit\u00e0 di difesa antiaerea, tre unit\u00e0 di scorta, un rifornitore di squadra, due unit\u00e0 anfibie e il Reggimento San Marco.\nIl COMGRUPNAVIT, Comando Gruppo navale Italiano con sede a Taranto, retto da un contrammiraglio, si occupavava delle missioni all'estero delle unit\u00e0 della flotta della Marina Militare.\nRiconfigurazioni successive.\nIn seguito ad una nuova ristrutturazione dei comandi, a partire dal 14 ottobre 2013 le unit\u00e0 della flotta erano cos\u00ec inquadrate:\nLe unit\u00e0 navali che facevano parte del COMSQUAFR1 sono passate alle dirette dipendenze del COMFORAL, mentre il COMSQUAFR2 \u00e8 stato riconfigurato nel COMGRUPNAV2, in cui sono entrate a far parte alcune unit\u00e0 navali che in precedenza erano alle dirette dipendenze del COMFORAL.\nLe tre LPD e la portaerei Garibaldi hanno costituito Il COMGRUPNAV1 che ha assunto i compiti di quel che era il COMGRUPNAVIT. IL COMGRUPNAV1, che dal 1\u00ba novembre 2013, con dispaccio del capo di stato maggiore della Marina, \u00e8 stato ridislocato da Taranto a Brindisi, con la capacit\u00e0 di assolvere funzioni e compiti di Comando di un Gruppo navale e di Comando di una forza anfibia nazionale e multinazionale. A partire dal settembre 2014 il Gruppo ha assunto la designazione di COMGRUPNAV TRE.\nIl Gruppo Navi Ausiliarie Dipartimentali di MARISICILIA che prima della riorganizzazione dipendevano direttamente dal Comando in Capo della Squadra Navale sono state inquadrate nel COMGRUPAUS2 alle dipendenze del COMFORDRAG/COMFORAUS.\nSuccessivamente, dal 12 settembre 2014, a seguito della ristrutturazione dei comandi di demoltiplica delle forze d'altura della Marina Militare ubicati nelle basi principali, \u00e8 stata adottata la seguente organizzazione:\nIn pratica rispetto al 2013 il COMFORAL \u00e8 diventato COMGRUPNAV DUE, quello che era il COMGRUPNAV DUE ha assunto la designazione di COMGRUPNAV UNO e il COMGRUPNAV1/COMGRUPNAVIT ha assunto la designazione di COMGRUPNAV TRE.\nDopo l'ultima riorganizzazione dei comandi alle dipendenze del comando in capo della squadra navale vi \u00e8 la sezione del Genio di Roma che ha a sua volta alle sue dipendenze i nuovi uffici del Genio di La Spezia, Taranto e Augusta, le tre basi principali e l'ufficio del Genio di Brindisi, in quanto sede a prevalente connotazione operativa.\nIl 14 dicembre 2014 dalla scissione del COMFORDRAG/COMFORAUS che aveva integrato sotto un unico comando il COMFORDRAG, il comando delle forze contromisure mine e il COMFORAUS, il comando delle forze ausiliarie, sono state costituiti il COMFLOTAUS, il comando delle forze ausiliarie a livello di flottiglia, e MARICODRAG il comando delle forze contromisure mine.\nDal 1\u00ba giugno 2016 i tre gruppi navali COMGRUPNAV UNO, COMGRUPNAV DUE e COMGRUPNAV TRE sono tornati ad assumere la storica denominazione storica, assunta dal 1947 al 1999, di COMDINAV UNO, COMDINAV DUE e COMDINAV TRE, alle dipendenze del comando in capo della squadra navale.\nCOMDINAV UNO.\nDopo la ristrutturazione del 2014 il cacciatorpediniere \"Caio Duilio\" \u00e8 stato inquadrato nel COMGRUPNAV UNO, il Comando del primo gruppo navale di base a La Spezia. Contestualmente ne ha assunto il ruolo di nave ammiraglia ed \u00e8 andato ad unirsi alle fregate \"Grecale\", \"Libeccio\", ed all'unit\u00e0 di supporto, il rifornitore di squadra \"Vesuvio\". A queste unit\u00e0 si erano precedentemente aggiunte, dopo la loro entrata in servizio, le modernissime FREMM \"Bergamini\", \"Fasan\", \"Margottini\" e \"Luigi Rizzo\", e l'unit\u00e0 di supporto polivalente \"Elettra\" che, nella precedente organizzazione, era inquadrata direttamente nell'ormai soppresso Comando delle Forze di Altura.\nIl Primo Gruppo Navale, cos\u00ec composto, ha la funzione di fornire le unit\u00e0 per le missioni internazionali e multinazionali alle quali l'Italia contribuisce. Inoltre ha la possibilit\u00e0 di costituire un gruppo scorta per unit\u00e0 anfibie e portaerei, oltre alla capacit\u00e0 di essere un Comando Complesso proiettabile permanentemente impiegabile.\nLa precedente denominazione della formazione navale, del 2013, era COMGRUPNAV DUE cio\u00e8 Comando del Secondo gruppo navale.\nMARISTANAV La Spezia.\nAlla Stazione Navale Marittima della Spezia, dal 2014 alle dirette dipendenze del Comando del Primo Gruppo Navale, \u00e8 assegnato il naviglio locale costituito dal trasporto locale acqua \"Bormida\" (A 5359), i rimorchiatori costieri classe porti: \"Porto Conte\" (Y 423), \"Porto Empedocle\" (Y 421), \"Porto Salvo\" (Y 428) e \"Porto Torres\" (Y 416), i rimorchiatori portuali RP 109, RP 110, RP 113, RP 120, RP 124, RP 128 RP 134 e i rimorchiatori d'altura classe \"Ciclope\", \"Titano\" (A 5324) e \"Gigante\" (A 5328).\nCOMDINAV DUE /.\nAlle dipendenze del COMDINAV DUE, il Comando della Seconda Divisione Navale la cui sede \u00e8 a Taranto, sono poste tutte le unit\u00e0 di prima linea di stanza nella citt\u00e0 pugliese; alle dirette dipendenze del COMGRUPNAV DUE ci sono la portaerei \"Cavour\", le cacciatorpediniere \"Doria\", \"Durand de la Penne\" e \"Mimbelli\", le fregate \"Zeffiro\", \"Carabiniere\", \"Alpino\", \"Federico Martinengo\", \"Antonio Marceglia\", il rifornitore di squadra e nave supporto logistico polivalente \"Etna\", e il rifornitore di squadra \"Stromboli\".\nMARISTANAV Taranto.\nAlle dipendenze della stazione navale marittima di Taranto a supporto del COMGRUPNAV DUE \u00e8 assegnato il naviglio locale costituito dal mototrasporto \"Cheradi\", i rimorchiatori costieri classe porti: \"Porto Fossone\" (Y 415), \"Porto Pisano\" (Y 422), \"Portoferraio\" (Y 425) e \"Portovenere\" (Y 426), i rimorchiatori portuali \"RP 104\", \"RP 106\", \"RP 122\", \"RP 129\". \"RP 132\", \"RP 133\" e i rimorchiatori d'altura classe Ciclope: \"Saturno\" (A 5330), \"Tenace\" (A 5365) e \"Ciclope\" (A 5319) ai quali si \u00e8 aggiunto recentemente il rimorchiatore d'altura \"Ercole\", consegnato il 14 giugno 2014.\nCOMDINAV TRE.\nIl COMGRUPNAV TRE, il Comando del Terzo Gruppo navale di base a Brindisi ha alle sue dipendenze le navi da sbarco \"San Marco\", \"San Giorgio\" e \"San Giusto\"\" e la \"portaelicotteri anfibia \"Giuseppe Garibaldi.\" Inizialmente, dopo la ristrutturazione della forza armata del 2013, queste unit\u00e0 erano inquadrate stabilmente nel COMGRUPNAVIT, con la capacit\u00e0 di assolvere funzioni e compiti di Comando di un Gruppo navale e di Comando di una forza anfibia nazionale e multinazionale.\nLe unit\u00e0 del Terzo Gruppo Navale fanno parte della componente navale della Marina Militare nella Forza di proiezione dal mare, insieme alla brigata marina \"San Marco\" e all'Aviazione Navale che costituisce la componente aerea della grande unit\u00e0 militare anfibia interforze.\nMARISTANAV Brindisi.\nLa stazione navale marittima di Brindisi, dall'aprile 2014 \u00e8 alle dipendenze del COMGRUPNAV TRE. MARISTANAV Brindisi svolge attivit\u00e0 di supporto alle unit\u00e0 delle unit\u00e0 che vengono ormeggiate nel porto di Brindisi e in particolare del Terzo Gruppo Navale, svolgendo le funzioni che precedentemente venivano attribuite al Comando Marina di Brindisi.\nCOMAR/MARIBASE Brindisi, il comando Marina di Brindisi era fino al 31 dicembre 2012 alle dipendenze del Dipartimento militare marittimo di Taranto. Dal 1\u00ba gennaio 2013 il Comando Marittimo di Brindisi \u00e8 transitato alle dipendenze del Comando forza da sbarco, per essere poi soppresso a partire dal 31 dicembre 2013 e le relative funzioni attribuite in un primo momento alla Brigata marina \"San Marco\" e nel 2015 a MARISTANAV Brindisi, comando neo-costituito a seguito della soppressione del COMAR/MARIBASE Brindisi.\nCOMFORPAT.\nIl COMFORPAT \u00e8 il Comando delle forze da pattugliamento per la sorveglianza e la difesa costiera, il cui motto \u00e8 \"In vigilat docendo\" ha la sua base operativa ad Augusta. Il compito delle unit\u00e0 alle sue dipendenze \u00e8 di presenza e sorveglianza degli spazi marittimi, assicurando in particolare nel Canale di Sicilia la vigilanza sull'attivit\u00e0 di pesca, e la collaborazione alla tutela dell'ambiente marittimo nazionale con specifici compiti di contrasto all'inquinamento, il pattugliamento della Zona economica esclusiva, il controllo dei flussi migratori diretti verso l'Italia anche in cooperazione con le Marine del Nordafrica. Tra i compiti svolti dalle unit\u00e0 del COMFORPAT la scuola di comando navale per i tenenti di vascello.\nIl COMFORPAT, al cui comando vi \u00e8 un contrammiraglio, era articolato nel COMSQUACORV, nel COMSQUAPAT1 e nel COMSQUAPAT2; dopo il disarmo di sei delle otto corvette della classe Minerva il COMSQUACORV \u00e8 stato soppresso.\nCOMSQUACORV.\nIl COMSQUACORV, al cui comando vi era un capitano di fregata, era costituito dalle corvette della classe Minerva; dopo il disarmo di sei delle otto corvette della classe Minerva il COMSQUACORV \u00e8 stato soppresso e le ultime due unit\u00e0 sono transitate nel COMSQUAPAT2.\nCOMSQUAPAT1.\nNel COMSQUAPAT1, al cui comando vi \u00e8 un capitano di fregata, sono inquadrate le sei unit\u00e0 classe Costellazioni, quattro unit\u00e0 appartenenti alla 1\u00aa serie (detta anche classe Cassiopea) e due unit\u00e0 appartenenti alla 2\u00aa serie (detta anche classe Sirio).\nCOMSQUAPAT2.\nNel COMSQUAPAT2, al cui comando vi \u00e8 un capitano di vascello, sono inquadrate le unit\u00e0 della classe Comandanti e dopo la soppressione del COMSQUACORV dalle ultime due corvette classe Minerva prima che anche queste fossero poste in disarmo.\nMARISTANAV Augusta.\nAlle dipendenze della Stazione navale marittima di Augusta a supporto del COMFORPAT \u00e8 assegnato il naviglio locale costituito dai rimorchiatori portuali \"RP 102\", \"RP 112\", \"RP 123\", \"RP 125\", \"RP 130\", \"RP 131\" e i rimorchiatori d'altura \"Polifemo\" (A 5325) e \"Prometeo\" (A 5318), rispettivamente appartenenti alla classe Ciclope e alla classe Atlante.\nCOMFORANF.\nIl Comando della Forza Anfibia (COMFORANF), alle dirette dipendenze del Comandante in Capo della Squadra Navale, \u00e8 il comando sovraordinato della Brigata marina \"San Marco\" e della Forza di proiezione dal mare.\nBrigata marina \"San Marco\".\nLa \"Brigata marina \"San Marco\"\" \u00e8 una grande unit\u00e0 anfibia della Marina Militare costituita il 1\u00ba marzo 2013, riorganizzando la Forza da Sbarco della Marina (allora COMFORSBARC). Ha il suo comando a Brindisi ed \u00e8 retta da un contrammiraglio ed \u00e8 inquadrata nella componente anfibia interforze Forza di proiezione dal mare, il cui comandante \u00e8 lo stesso della Brigata marina San Marco, ed ha come compiti l'addestramento e la pianificazione delle operazioni anfibie.\nLa Brigata Marina \u00e8 articolata nel:\nA disposizione della Forza da sbarco le tre navi LPD \"San Marco\", \"San Giorgio\" e \"San Giusto\", dislocate a Brindisi, e gli elicotteri del reparto Eliassalto. Il comando delle forze da sbarco opera in stretta collaborazione con il COMGRUPNAV TRE da cui dipendono le tre navi d'assalto anfibio.\nMARICOSOM.\nMARICOSOM, il Comando sommergibili della Marina Militare ha sede a Roma ed \u00e8 retto da un contrammiraglio. Dopo l'ultima riorganizzazione ha ereditato i compiti che prima erano del COMFORSUB il Comando delle forze subacquee. Alle dirette dipendenze di MARICOSOM, la cui sede \u00e8 a Roma, vi \u00e8 il COMFLOTSOM (Comando flottiglia sommergibili) la cui sede \u00e8 a Taranto.\nCOMFLOTSOM.\nIl COMFLOTSOM svolge i compiti di force provider, assicurando la prontezza dei mezzi, l'addestramento degli equipaggi ed il supporto tecnico-logistico ai sommergibili.\nDal COMFLOTSOM dipendono:\nDal COMFLOTSOM dipendono le Unit\u00e0 subacquee della classe Sauro 3\u00aa e 4\u00aa serie e le nuove unit\u00e0 tipo U212A della classe Todaro.\nCOMFLOTAUS.\nIl COMFLOT, il Comando Flottiglia Unit\u00e0 Ausiliarie \u00e8 stato istituito il 14 dicembre 2014 dalla scissione del COMFORDRAG/COMFORAUS che aveva integrato sotto un unico comando il COMFORDRAG e il comando delle forze contromisure mine e il COMFORAUS, il comando delle forze ausiliarie.\nDalla scissione del COMFORDRAG/COMFORAUS sono state costituiti il COMFLOTAUS e MARICODRAG il comando delle forze contromisure mine.\nIl COMFLOTAUS, che ha la sua sede alla Spezia e raggruppa le unit\u00e0 ausiliarie della Marina Militare \u00e8 articolato nel COMGRUPAUS1 che ha la sua sede alla Spezia e nel COMGRUPAUS2 che ha la sua sede a Messina e che precedentemente alla riconfigurazione del COMFORAUS in COMFLOTAUS aveva la sua sede ad Augusta. Del COMFORUPAUS1 dono inquadrati il 74\u00ba Gruppo navale addestrativo che opera in favore degli allievi ufficiali dell'Accademia navale di Livorno e il COMGRUPVELA. In precedenza nel vecchio COMFORAUS era inquadrata anche Nave \"Palinuro\" che in seguito alla riorganizzazione \u00e8 adesso alle dirette dipendenze del Comando in capo della Squadra navale.\nSono entrate a far parte del COMFORAUS ed adesso del COMFLOTAUS le navi trasporto gasolio classe Panarea e le navi trasporto costiero Classe Gorgona, che in precedenza erano unit\u00e0 dipartimentali, e le navi servizio fari della classe Ponza, che in precedenza facevano capo al 4\u00ba Reparto dell'ispettorato per il supporto logistico e dei fari.\nCOMGRUPAUS1.\nIl COMGRUPAUS1 ha alle sue dipendenze una delle quattro unit\u00e0 del COMGRUPNAVCOST10 impegnate nella MFO che a turno rientrano in Italia.\nCOMGRUPAUS2.\nNel COMGRUPAUS2 sono inquadrate le seguenti navi, che in precedenza facevano parte delle unit\u00e0 dipartimentali di MARISICILIA:\nCOMGRUNAVADD74.\nIl 74* Gruppo navale addestrativo \u00e8 costituito da ex dragamine della classe Aragosta riconvertite in unit\u00e0 addestrative, impiegate a favore degli allievi e degli ufficiali che frequentano l'Accademia navale di Livorno e per compiti di pattugliamento di varia natura nelle acque prospicienti il golfo della Spezia. Il Gruppo \u00e8 costituito dalle seguenti unit\u00e0:\nDal 26 ottobre 2015 le unit\u00e0 navali, sotto riportate, hanno cambiato la propria dipendenza operativa, come di seguito specificato: CINCNAV/COMFLOTAUS/COMGRUPAUS UNO. In pari data \u00e8 stato soppresso COMGRUPNAVADD 74.\nPrecedentemente all'ultima riorganizzazione del COMGRUNAVADD74 facevano anche parte Nave \"Vespucci\", che adesso \u00e8 alle dirette dipendenze del Comando in capo della Squadra navale e Nave \"Italia\" che fa adesso parte della Sezione velica della Marina Militare.\nCOMGRUPVELA.\nLe unit\u00e0 del COMGRUPVELA sono dislocate su tre sedi: La Spezia, Livorno e La Maddalena\nCOMGRUPNAVCOST DIECI.\nIl X Gruppo navale Costiero \u00e8 costituito dalle unit\u00e0 della classe Esploratore ed opera nelle acque del Mar Rosso di base a Sharm el-Sheikh, nell'ambito della Multinational Force and Observers istituita nel 1982 e che ha visto la Marina Militare impegnata, da tale data per la missione di sorveglianza per verificare il rispetto degli accordi di Camp David e del Trattato di pace israelo-egiziano del 1979 che prevedono la libera circolazione nelle acque del golfo di Aqaba e degli stretti di Tiran considerate vie marittime internazionali. In precedenza tale compito era disimpegnato dalle unit\u00e0 della classe Bamb\u00f9, vecchi dragamine della classe Legni che erano stati trasformati in pattugliatori.\nLe quattro unit\u00e0 della classe Esploratore si alternano nella MFO con tre unit\u00e0 impiegate nel X Gruppo navale Costiero nel Sinai mentre una delle quattro unit\u00e0 rientra a turno in Italia posta alle dipendenze del COMFORAUS.\nMARICODRAG.\nMARICODRAG (ex COMFORDRAG) Comando delle Forze di Contromisure Mine, il cui motto \u00e8 \"Insidias aufero\" ha come sede e base operativa La Spezia. Il suo compito \u00e8 l'addestramento, la pianificazione e la condotta delle operazioni di lotta alle mine mediante la bonifica delle rotte di accesso ai porti nazionali e dei fondali marini da ordigni pericolosi. Il MARICODRAG si occupa anche, insieme ad altri enti preposti, della ricerca e della salvaguardia dei beni archeologici sommersi. MARICODRAG \u00e8 articolato nel COMSQUADRAG54 retto da un capitano di fregata. Dopo la riconfigurazione del COMFORDRAG alle dipendenze de MARICODRAG \u00e8 entrato a far parte COMSQUAIDRO, il Comando Squadriglia Unit\u00e0 Idrografiche ed Esperienze costituito dalle unit\u00e0 idrografiche e dalla nave ricerche Leonardo, in precedenza inquadrate nel COMGRUPAUS3 e le navi esperienze in precedenza inquadrate nel COMGRUPAUS1.\nCOMSQUADRAG54.\nDel COMSQUADRAG54 fanno parte tutti cacciamine in servizio. Le unit\u00e0 facenti parte del COMSQUADRAG54 sono:\nCOMSQUAIDRO.\nNel COMSQUAIDRO sono inquadrate le navi idrografiche Magnaghi, Aretusa e Galatea, le navi ricerca \"Alliance\" e \"Leonardo\", quest'ultima in precedenza alla riconfigurazione del COMFORAUS/COMFORDRAG inquadrate nel COMFORAUS3, e le navi esperienze \"Raffaele Rossetti\" e \"Vincenzo Martellotta\" che in precedenza alla riconfigurazione del COMFORAUS/COMFORDRAG erano inquadrate nel COMFORAUS1 e prima della riorganizzazione facevano capo al Centro di supporto e sperimentazione navale della Spezia.\nCOMFORAER.\nIl COMFORAER, Il Comando delle forze aeree, che ha sede nel comprensorio di Santa Rosa, ha alle dipendenze organiche tutti i velivoli della Marina Militare, sia ad ala fissa sia ad ala rotante, dislocati nelle basi a terra, ed \u00e8 responsabile del loro addestramento, approntamento ed impiego.\nLa componente elicotteristica, costituita da elicotteri EH 101, SH-90 e AB-212, si articola in 5 gruppi elicotteri dislocati nelle basi di Sarzana-Luni, Grottaglie e Catania, mentre la componente aerea dislocata a Grottaglie \u00e8 costituita da quattordici AV-8BII plus e due AV-8B Trainers. Dal COMFORAER dipende anche la sezione aerea di Pratica di Mare con tre velivoli PD-180. Il 15 giugno 2011 \u00e8 stato consegnato alla Marina Militare il primo NH-90 NFH (matricola ditta HITN-04, numero fiancata 3-04) destinato al 5\u00ba Gruppo elicotteri di base alla stazione elicotteri M.M. \"MARISTAELI\" di Luni.\nMARITELE.\nMARITELE, il centro principale delle comunicazioni, che ha sede nel comprensorio di Santa Rosa, \u00e8 responsabile della gestione dei sistemi di Comando e Controllo (C2) integrandola in un'unica rete nazionale, con capacit\u00e0 di interconnessione con le maggiori reti e sistemi di supporto al comando NATO ed internazionali. MARITELE amministra una rete composta da due sottoreti dedicate rispettivamente alla trattazione di informazioni non-classificate e classificate.\nMARICENTADD.\nIl \"Centro addestramento aeronavale della Marina Militare\" \u00e8 stato costituito il 1\u00ba luglio 1972, quando vennero soppressi i vari centri di addestramento specifico costituiti dopo la seconda guerra mondiale e venne creato un unico centro di addestramento i cui compiti sono l'addestramento individuale specialistico degli Ufficiali e Sottufficiali delle componenti navali e l'addestramento degli equipaggi delle unit\u00e0 navali e degli aeromobili.\nIl Centro Addestramento Aeronavale, il cui organico \u00e8 di circa 700 militari, \u00e8 retto da un contrammiraglio ed \u00e8 ubicato a circa 10\u00a0km a sud della citt\u00e0 di Taranto nei pressi del Faro di Capo San Vito.\nIl Centro \u00e8 organizzato essenzialmente in una componente addestrativa, costituita da circa 33 ufficiali e 177 sottufficiali e da una componente Comando, Logistica e di Supporto, costituita da circa 50 ufficiali e 512 fra sottufficiali e militari di truppa.\nNello stesso comprensorio si trovano le strutture del Centro di Programmazione della Marina (MARICENPROG), responsabile dello sviluppo e della gestione dei software dei Sistemi di Comando e Controllo e dell'integrazione dei sistemi data link."}
{"id": "3307497", "revid": "599013", "url": "https://it.wikipedia.org/wiki?curid=3307497", "title": "Ry\u014dta Moriwaki", "text": ""}
{"id": "3307498", "revid": "834", "url": "https://it.wikipedia.org/wiki?curid=3307498", "title": "Miljonprogrammet", "text": ""}
{"id": "3307508", "revid": "991694", "url": "https://it.wikipedia.org/wiki?curid=3307508", "title": "Risoluzione di diritto", "text": ""}
{"id": "3307516", "revid": "352448", "url": "https://it.wikipedia.org/wiki?curid=3307516", "title": "Guilhem d'Aumelas", "text": ""}
{"id": "3307519", "revid": "36426", "url": "https://it.wikipedia.org/wiki?curid=3307519", "title": "Camerini di alabastro", "text": ""}
{"id": "3307520", "revid": "712828", "url": "https://it.wikipedia.org/wiki?curid=3307520", "title": "Red Shenron", "text": ""}
{"id": "3307522", "revid": "767487", "url": "https://it.wikipedia.org/wiki?curid=3307522", "title": "Uno scrittore al fronte", "text": "Uno scrittore al fronte \u00e8 un film documentario del 2010 diretto da Claudio Costa che narra, attraverso una intervista allo scrittore Eugenio Corti Tenente di Artiglieria nell'ARMIR durante la seconda guerra mondiale e successivamente inquadrato nel CIL nella guerra di liberazione, la guerra in Russia e in Italia.\nEugenio Corti \u00e8 testimone della ritirata di Russia e di come venne gestita la guerra dagli alti comandi italiani sia prima che dopo l'8 settembre.\nIdeazione del progetto.\nL'idea di realizzare un documentario su Eugenio Corti fu suggerita a Claudio Costa da Claudio G. Fava, noto critico cinematografico attivo per trent'anni in RAI. Costa conosceva G. Fava attraverso lo sceneggiatore Luciano Vincenzoni. Il documentario sarebbe entrato a far parte di una serie sui veterani italiani che Costa da poco tempo stava realizzando. Grazie a Claudio G. Fava, Costa pot\u00e9 entrare in contatto con l'editore Cesare Cavalleri e contattare Eugenio Corti, che accett\u00f2 di fare una lunga intervista incentrata sulla sua esperienza bellica.\nStruttura del documentario.\nL'intervista di Corti abbraccia un lasso di tempo che va da prima dello scoppio della guerra fino all'immediato dopo guerra. \nCorti rammenta gli anni in cui la Brianza era prevalentemente cattolica tanto che nelle ultime elezioni democratiche dopo il 1922 i fascisti nella zona subirono una grande sconfitta.\nCorti narra anche la sua esperienza diretta con i Nazisti e i comunisti in Polonia e in Russia.\nNella seconda parte del documentario Corti analizza la guerra di liberazione e spiega la sua interpretazione sulla reazione ai bandi di arruolamento obbligatori nel territorio della RSI. Infine esprime un giudizio sulla guerra partigiana e sui reparti del CIL.\nEdizioni.\nL'intervista venne realizzata nella primavera del 2010. Il primo DVD fu distribuito nel 2010 ed aveva una durata di 50 minuti. Nel maggio del 2020 \u00e8 stata distribuita una nuova edizione in DVD con l'intervista integrale di Corti della durata di 69 minuti e con nuovi contenuti extra."}
{"id": "3307527", "revid": "1442080", "url": "https://it.wikipedia.org/wiki?curid=3307527", "title": "Nathan Coe", "text": ""}
{"id": "3307528", "revid": "74801", "url": "https://it.wikipedia.org/wiki?curid=3307528", "title": "Dany Carrel", "text": "Il film che le diede notoriet\u00e0 fu \"Il quartiere dei lill\u00e0\" (1957), accanto a Pierre Brasseur, Henri Vidal e Georges Brassens, per la regia di Ren\u00e9 Clair.\nContestualmente all'attivit\u00e0 di attrice cinematografica ha portato avanti quella di attrice teatrale.\nBiografia.\nCos\u00ec come la sorella Alice, Dany Carrel nacque nel Protettorato di Annam (Indocina francese) dall'unione sentimentale fra Aim\u00e9 Chazelles du Chaxel, direttore di dogana, e una giovane vietnamita di nome Kam.\nLa Carrel conobbe una certa fama anche in Italia per la sua partecipazione alla commedia \"Racconti d'estate\" (1958), in cui interpretava il ruolo di un'amica di Aristarco, il manager seduttore impersonato da Alberto Sordi.\nLo pseudonimo con cui si afferm\u00f2 nel cinema le fu suggerito da Henri Decoin (scrittore, sceneggiatore e produttore cinematografico) che la scrittur\u00f2 per il suo film \"Il dormitorio delle adolescenti\" (1953). Il cognome \"Carrel\" figurava in un manoscritto sulla vita del dottor Alexis Carrel che Decoin aveva sulla scrivania. Il nome \"Dany\" fu invece scelto dall'attrice stessa, che non volle fossero utilizzati i nomignoli con cui era conosciuta fin dall'infanzia (Vovonne o Vonette).\nNel 1991 pubblico un'autobiografia per le edizioni Robert Laffont, intitolata \"L'Annamite\", da cui \u00e8 stato tratto un film per la televisione."}
{"id": "3307545", "revid": "484362", "url": "https://it.wikipedia.org/wiki?curid=3307545", "title": "Paolina Borghese Bonaparte come Venere Vincitrice", "text": ""}
{"id": "3307549", "revid": "1442080", "url": "https://it.wikipedia.org/wiki?curid=3307549", "title": "Robbie Kruse", "text": ""}
{"id": "3307550", "revid": "1543377", "url": "https://it.wikipedia.org/wiki?curid=3307550", "title": "Enrico Spinosi", "text": "Era noto anche come Spinosi I per distinguerlo dal fratello Luciano.\nCarriera.\nGiocatore.\nNel 1954 la Lazio lo acquista dal CRAL Breda senza farlo scendere in campo con la prima squadra, mentre nella stagione successiva \u00e8 al Formia in prestito e nel 1956-1957 si accasa al Foligno. Si sposta nel Chieti nella stagione 1958-1959 condita con oltre 30 presenze e la stagione dopo, sempre in Serie C \u00e8 alla con cui disputa 28 gare di campionato prima di passare al Cagliari.\nCon i sardi disputer\u00e0 due stagioni di Serie C1 (48 presenze ed un gol), due di Serie B (62 presenze) e due in Serie A (19 presenze).\nAllenatore.\nAppese le scarpette al chiodo, \u00e8 stato allenatore di squadre dilettantistiche come l'Ussana in Sardegna e ha continuato a vivere nel capoluogo sardo.. Successivamente si era trasferito a Roma e in seguito in Messico, al seguito dei figli, dove \u00e8 morto improvvisamente a seguito di un malore nel 2018 all'et\u00e0 di 80 anni."}
{"id": "3307552", "revid": "116401860", "url": "https://it.wikipedia.org/wiki?curid=3307552", "title": "Toledot Jeshu", "text": "\"S\u00e8fer Toledot Jeshu\" \u00e8 il nome di due opere letterarie distinte per epoca ed autore.\nLa prima, pi\u00f9 nota, \u00e8 un'opera anonima della prima et\u00e0 imperiale romana.\nLa seconda, \"Historia Jeschuae Nazareni\" \u00e8 stata pubblicata nel 1705 a Leida (Olanda) da Johann Jacob Huldreich (o Huldrich) ed \u00e8 ispirata dalla prima, che cita esplicitamente.\nIl titolo \u00e8 in ebraico e significa \"La Vita di Ges\u00f9\".\nStoria e caratteri dell'opera originaria.\nIl \"S\u00e8fer Toledot Jeshu\" originale \u00e8 stato scritto nel II secolo d.C.; l'autore, ignoto, \u00e8 certamente un dotto ebreo.\nIl libro contiene un resoconto di carattere aneddotico di episodi della vita di Ges\u00f9 Cristo, figura centrale della religione cristiana.\nIl racconto si distingue per gli elementi diffamatori in esso contenuti. Ges\u00f9 \u00e8 presentato come il frutto di un adulterio e come un eretico blasfemo, che si \u00e8 macchiato di stregoneria e ha violato la legge di Mos\u00e8 per la propria arroganza, ambizione e malvagit\u00e0.\nIn virt\u00f9 dei suoi contenuti ampiamente polemici, l'opera ebbe una notevole diffusione in ambiti culturali ostili ai cristiani, allora non infrequenti e spesso gi\u00e0 animati da pregiudizi sulla presunta perversione della, per l'epoca, nuova fede.\nNe \u00e8 dimostrazione il fatto che il pagano Celso cita quest'opera presumendone la veridicit\u00e0 per polemizzare contro i cristiani e che il cristiano Origene la confuta in un suo libro.\nIn conseguenza dell'affermarsi del cristianesimo come religione predominante dell'impero, il che avvenne nel IV secolo, il \"S\u00e8fer Toledot Jeshu\" cadde nell'oblio."}
{"id": "3307578", "revid": "1442080", "url": "https://it.wikipedia.org/wiki?curid=3307578", "title": "Matt McKay", "text": ""}
{"id": "3307590", "revid": "1622351", "url": "https://it.wikipedia.org/wiki?curid=3307590", "title": "Wangan Midnight", "text": " \u00e8 un manga di genere automobilistico ideato da Michiharu Kusunoki nel 1991, da cui nel 2007 \u00e8 stato tratto un anime televisivo in 26 puntate.\nIn Italia sia il manga sia l'anime sono inediti, esiste per\u00f2 una traduzione completa amatoriale dell'anime in forma di sottotitoli.\nTrama.\nAkio Asakura \u00e8 un diciottenne con una grande passione per l'automobilismo sportivo, e decide di comprarsi un'auto.\nIn un autodemolitore trova una vecchissima Nissan S30 dotata di un motore pesantemente elaborato, da tutti soprannominata Devil Z in quanto fu causa di vari incidenti mortali, nell'ultimo dei quali perse la vita un giovane che si chiamava esattamente come il protagonista.\nCos\u00ec Akio inizia la sua avventura nel mondo dello \"street racing\" sulla Wangan, bellissima autostrada di Tokyo famosa per le velocit\u00e0 che ci si possono raggiungere.\nPersonaggi.\nAkio Asakura (\u671d\u5009\u30a2\u30ad\u30aa, Asakura Akio) - il protagonista della storia. Appassionato di auto, inizialmente possiede una Nissan Fairlady Z (Z31) che usa per correre clandestinamente sulla Wangan (tratto autostradale che passa in vicinanza della baia di Tokyo). Dopo una sconfitta abbandona la Z31 e rimette in strada una Datsun Fairlady Z (S30) trovata presso un demolitore. Quest'auto \u00e8 chiamata \"Devil Z\" perch\u00e9 caus\u00f2 tanti incidenti mortali in passato. Monta un motore fuori serie L-series 3100 cc bi-turbo (inizialmente 2800 cc prima dell'aumento di cilindrata).\nReina Akikawa (\u79cb\u5ddd\u96f6\u5948, Akikawa Reina) - Giovane modella. Presenta un programma televisivo sulle automobili intitolato \"Drive Go Go!\" Incontra Akio sulla Wangan, ma tra loro due non c'\u00e8 niente. Lei guida una Nissan Skyline GT-R R32 da 400 CV, poi potenziata a 600 CV.\nTatsuya Shima (\u5cf6\u9054\u4e5f, Shima Tatsuya) - Principale rivale di Akio. La sua auto \u00e8 una RUF CTR 'Yellowbird' (964) 3600 cc turbo, denominata da tutti \"Blackbird\" poich\u00e9 di colore nero.\nFilm live action.\nNegli anni sono stati realizzati molti film per il mercato home video che ripercorrono in modo accurato la storia del manga, ad eccezione del fatto che Akio ha circa trent'anni. Molti appassionati giapponesi hanno apprezzato i film per il fatto che mostrano realisticamente la dinamica delle corse e la velocit\u00e0 delle auto. \nSolo l'ultimo film live action \u00e8 stato proiettato nei cinema, ed \u00e8 ispirato alla serie animata uscita poco tempo prima."}
{"id": "3307593", "revid": "287204", "url": "https://it.wikipedia.org/wiki?curid=3307593", "title": "Live in Brussels", "text": "Live in Brussels \u00e8 un album live di Steve Wynn.\nTracce.\nCd.1\nCd.2"}
{"id": "3307596", "revid": "449371", "url": "https://it.wikipedia.org/wiki?curid=3307596", "title": "All Star Game di pallavolo maschile 2002", "text": "L'All Star Game di pallavolo maschile 2002 fu la 12\u00aa edizione della manifestazione organizzata dalla FIPAV.\nRegolamento.\nAlla manifestazione presero parte due squadre, la Nazionale Italiana e una squadra creata apposta per l'evento, il Resto del Mondo.\nQueste due squadre sono composte, in questa edizione, dai giocatori stranieri e italiani presenti nel campionato italiano 2002-2003.\nVenne disputata una partita unica. La gara si svolse a Trieste, sede della manifestazione."}
{"id": "3307603", "revid": "767487", "url": "https://it.wikipedia.org/wiki?curid=3307603", "title": "Adailton Luis Juvenal", "text": ""}
{"id": "3307607", "revid": "767487", "url": "https://it.wikipedia.org/wiki?curid=3307607", "title": "Cashback (film)", "text": "Cashback \u00e8 il titolo di due film diretti da Sean Ellis: un corto del 2004 ed un lungometraggio del 2006, entrambi prodotti da Lene Bausager.\nProduzione e distribuzione.\nFra gli attori vi sono Sean Biggerstaff, Michelle Ryan ed Emilia Fox. Il cortometraggio vinse 14 premi internazionali e fu nominato per l\"'Academy Award for Live Action Short Film\" del 2006, mentre il lungometraggio usc\u00ec in America il 10 settembre 2006, al Toronto International Film Festival."}
{"id": "3307623", "revid": "2104733", "url": "https://it.wikipedia.org/wiki?curid=3307623", "title": "Alice Glass", "text": "Biografia e carriera.\nNata nel 1988 nell'Ontario, all'et\u00e0 di 14 anni Alice ha cambiato nome in \"Vicki Vale\", scappando di casa per andare a vivere in uno squat insieme ad una comunit\u00e0 di punk e tossicodipendenti. Una settimana dopo il compimento del 15\u00ba anno di et\u00e0 \u00e8 stata notata da Ethan Kath, attualmente suo ex-partner musicale nel duo Crystal Castles, il quale aveva appena assistito ad un live del gruppo noise punk di Alice, i Fetus Fatale. Impressionato dalla presenza scenica di lei, Kath le diede un CD contenente 60 tracce strumentali, per cinque delle quali la cantante scrisse dei testi. Successivamente le cinque tracce furono registrate in uno studio. Durante le registrazioni, l'ingegnere del suono registr\u00f2 di nascosto il primo soundcheck che fece ascoltare alla band in un CD, il quale conteneva anche una sesta traccia. La sesta traccia era stata scoperta dall'etichetta londinese Merok Records, che si propose di pubblicarla come primo singolo in vinile dei Crystal Castles. Nacque cos\u00ec \"Alice Practice\".\nL'8 ottobre 2014 Alice comunica a tutti i fan, attraverso Facebook, la sua decisione di abbandonare i Crystal Castles per ragioni personali e professionali.\nDopo il singolo \"Stillbirth\" del 2015, i cui proventi sono stati devoluti ad associazioni che supportano i sopravvissuti a abusi domestici, violenza sessuale e incesto, il 18 agosto 2017 esce a sorpresa il suo primo EP da solista intitolato \"Alice Glass\", composto da 6 tracce prodotte insieme all\u2019ex componente degli HEALTH Jupiter Keyes e anticipato dal singolo \"Without love\" accompagnato da un videoclip ufficiale diretto dall'Italiana Floria Sigismondi.\nNell'inverno 2017, \u00e8 stata in tour con Marilyn Manson.\nDiscografia.\nCon i Crystal Castles:\nDa solista:"}
{"id": "3307625", "revid": "767487", "url": "https://it.wikipedia.org/wiki?curid=3307625", "title": "S\u00fcleymaniye Hamam", "text": "Il S\u00fcleymaniye Hamam (letteralmente, \"Hamam di Solimano\") \u00e8 un bagno turco (\"hamam\") situato nel complesso della moschea di Solimano a Istanbul, in Turchia.\nEdificato nel 1557 dall'architetto Mimar Sinan su commissione del sultano Solimano il Magnifico, si erge sullo stesso colle su cui sorge la vicina moschea, a poche centinaia di metri dal Corno d'Oro.\nLa struttura \u00e8 in pietra, sormontata da numerose cupole, mentre internamente \u00e8 decorata in legno e marmo.\nImmediatamente dopo l'ingresso, si trova un salone con una serie di cabine in legno in cui gli utenti dell\"'hamam\" possono cambiarsi, indossando il \"pe\u015ftemal\" (asciugamano) e i \"takunya\" (zoccoli) per il bagno turco. Dopodich\u00e9, i medesimi vengono condotti dai \"tellak\" (i giovani inservienti del bagno) presso la grande sala centrale, al cui centro sorge il grande letto circolare di pietra calda. La temperatura della sala si aggira tra i 40 e i 60 gradi centigradi. Gli utenti si stendono sulla pietra, rinfrescandosi di tanto in tanto con l'acqua che pu\u00f2 essere attinta dai rubinetti delle bacinelle in marmo poste ai lati della sala. Dopo questo trattamento, gli utenti vengono condotti dai \"tellak\" nelle apposite salette per il massaggio, effettuato con sapone di Aleppo e il \"kese\" (guanto ruvido). Il trattamento completo dura circa un'ora e trenta minuti. In seguito, gli utenti sono condotti nella sala fredda, in cui, oltre a rinfrescarsi, possono sorseggiare il \"\u00e7ay\", il tradizionale t\u00e8 turco.\nIl S\u00fcleymaniye Hamam, essendo oggi pensato per coppie, non possiede settori separati per sesso.."}
{"id": "3307631", "revid": "1869172", "url": "https://it.wikipedia.org/wiki?curid=3307631", "title": "Pulizia disco", "text": "Pulizia disco, precedentemente noto come Pulitura disco (cleanmgr.exe), \u00e8 un'utilit\u00e0 per la manutenzione del computer inclusa in Microsoft Windows, progettata per liberare spazio sul disco rigido del computer. L'utilit\u00e0 ricerca e analizza il disco rigido per trovare i file che non sono pi\u00f9 utili al sistema e offre la possibilit\u00e0 all'utente di eliminarli. Ci sono differenti categorie di file che possono essere eliminate quando si esegue l'analisi iniziale del disco.\nDescrizione.\nSu Windows 7 Home Premium 64 bit aggiornato, Pulizia disco proporr\u00e0 le seguenti voci. \nL'elenco qui sopra, tuttavia, varia secondo la configurazione del computer e del sistema operativo.\nOltre a rimuovere i file non necessari, gli utenti hanno anche l'opzione di compressione dei file ai quali non si \u00e8 avuto accesso in un determinato periodo di tempo. Questa opzione fornisce uno schema di compressione sistematica. Raramente i file sono compressi per liberare spazio su disco, lasciando i file utilizzati di frequente non compressi per tempi di accesso di lettura/scrittura. Se dopo la compressione dei file, un utente desidera accedere a un file compresso, i tempi di accesso possono essere aumentati e variare da sistema a sistema. In aggiunta alle categorie che appaiono sulla scheda di Pulitura disco, la scheda \"Pi\u00f9 opzioni\" offre opzioni aggiuntive per liberare spazio sul disco rigido attraverso la rimozione dei componenti facoltativi di Windows, programmi installati e tutti i punti di ripristino, tranne il pi\u00f9 recente punto o Copia Shadow dati in alcune versioni di Microsoft Windows."}
{"id": "3307634", "revid": "2134764", "url": "https://it.wikipedia.org/wiki?curid=3307634", "title": "Coppa di Polonia di pallacanestro maschile", "text": "La Coppa di Polonia di pallacanestro \u00e8 un trofeo nazionale polacco organizzato annualmente dal 1934, che nel corso degli anni ha sub\u00ecto diverse sospensioni."}
{"id": "3307637", "revid": "466689", "url": "https://it.wikipedia.org/wiki?curid=3307637", "title": "Final Fantasy Agito XIII", "text": ""}
{"id": "3307643", "revid": "124123", "url": "https://it.wikipedia.org/wiki?curid=3307643", "title": "Chris MacKintosh", "text": "Era il padre di Sheena, Vora, Charlach e Douglas, tutti ex sciatori alpini olimpionici.\nBiografia.\nViene ricordato come vincitore di una medaglia d'oro nel bob a quattro, vittoria ottenuta ai campionati mondiali del 1938 (edizione tenutasi a Garmisch-Partenkirchen, Germania) insieme ai suoi connazionali Frederick McEvoy, David Looker e Charles Green, totalizzando un tempo migliore rispetto alle due nazionali tedesche.\nPartecip\u00f2 inoltre alle Olimpiadi estive di , piazzandosi al sesto posto nel salto in lungo.\nFu anche giocatore di rugby a 15, avendo militato nella nazionale scozzese."}
{"id": "3307649", "revid": "767487", "url": "https://it.wikipedia.org/wiki?curid=3307649", "title": "Carmen Mondrag\u00f3n", "text": "Biografia.\nCarmen Mondrag\u00f3n era la quinta degli otto figli del generale Manuel Mondrag\u00f3n, Segretario di Guerra e Marina nel 1913. Sua madre era Mercedes Valseca. Carmen Mondrag\u00f3n ha ricevuto una educazione privilegiata prima in Messico e successivamente, fra il 1897 e il 1905, in Francia. Le attivit\u00e0 professionali del generale Mondrag\u00f3n, specializzato nella progettazione di artiglieria, porta la famiglia in Spagna nel 1905, dove Carmen incontra il cadetto Manuel Rodr\u00edguez Lozano, che sarebbe diventato in seguito apprezzato pittore e che sposa il 6 agosto 1913. Sebbene il generale Mondrag\u00f3n venga mandato in esilio in Belgio dopo i fatti della \"Decade tragica\", Carmen Mondrag\u00f3n si trasferisce a Parigi con il marito, dove incontra Pablo Picasso, Diego Rivera, Henri Matisse e Jean Cassou. Qui sia lei che il marito cominciano a dedicarsi alla pittura. In seguito si trasferisce a San Sebasti\u00e1n, in Spagna, dove il fratello di Carmen, Manuel, ha uno studio fotografico. A San Sebasti\u00e1n, inizia a dipingere.\nDopo la separazione dal marito, dovuta a una presunta bisessualit\u00e0 di quest'ultimo, ha una tormentata relazione con il vulcanologo e pittore Gerardo Murillo, in arte Dr. Atl e con il capitano Eugenio Agacino, con il quale si stabilir\u00e0 a Veracruz. Dopo la morte di questi, avvenuta nel 1934, inizia un declino artistico ed emotivo che la porter\u00e0 a finire il resto dei suoi anni in povert\u00e0 fino alla morte avvenuta nel gennaio 1978 nella vecchia casa paterna nel quartiere Tacubaya di Citt\u00e0 del Messico.\nPi\u00f9 che alle opere pittoriche e letterarie, il suo nome \u00e8 rimasto legato alle famose foto di nudo, estremamente audaci per l'epoca, scattatele dai fotografi Edward Weston e Antonio Gardu\u00f1o."}
{"id": "3307650", "revid": "889336", "url": "https://it.wikipedia.org/wiki?curid=3307650", "title": "Solfuro di litio", "text": "Il solfuro di litio \u00e8 un composto chimico inorganico che si presenta come una polvere bianca-gialla deliquescente.\nPropriet\u00e0.\nIl solfuro di litio \u00e8 un composto molto pericoloso soprattutto a causa della tendenza ad idrolizzare a contatto con l'acqua o con l'umidit\u00e0 dell'aria, rilasciando acido solfidrico gassoso estremamente tossico, dal caratteristico odore di uova marce.\nSintesi.\nSi pu\u00f2 preparare facendo reagire direttamente litio e zolfo al riparo dall'ossigeno, che altrimenti prenderebbe il posto di quest'ultimo, formando ossido di litio.\nUsi.\n\u00c8 stato considerato un possibile uso del composto nelle batterie litio-zolfo."}
{"id": "3307651", "revid": "666668", "url": "https://it.wikipedia.org/wiki?curid=3307651", "title": "Convocazioni per la Coppa d'Asia 2011", "text": "Elenco dei giocatori convocati da ciascuna Nazionale partecipante alla Coppa d'Asia 2011.\n\"L'et\u00e0 dei giocatori riportata \u00e8 relativa al 7 gennaio 2011, data di inizio della manifestazione, il numero di presenze include tutte le gare precedenti l'inizio del torneo.\"\nGruppo A.\nCommissario tecnico: Bruno Metsu\nCommissario tecnico: Vadim Abramov\nCommissario tecnico: Goran Tufegd\u017ei\u0107\nCommissario tecnico: Gao Hongbo\nGruppo B.\nCommissario tecnico: Alberto Zaccheroni\nCommissario tecnico: Adnan Hamad\n\nCommissario tecnico: Jos\u00e9 Peseiro (sostituito dopo la prima partita), Nasser Al-Johar\nCommissario tecnico: Valeriu Ti\u0163a\nGruppo C.\nCommissario tecnico: Cho Kwang-Rae\nCommissario tecnico: Holger Osieck\nCommissario tecnico: Salman Sharida\nCommissario tecnico: Bob Houghton\nGruppo D.\nCommissario tecnico: Jo Tong-Sop\nCommissario tecnico: Sre\u010dko Katanec\nCommissario tecnico: Wolfgang Sidka\nCommissario tecnico: Afshin Ghotbi"}
{"id": "3307661", "revid": "984922", "url": "https://it.wikipedia.org/wiki?curid=3307661", "title": "Gabriele Gardel", "text": ""}
{"id": "3307663", "revid": "131358", "url": "https://it.wikipedia.org/wiki?curid=3307663", "title": "Stefan Bozhkov", "text": ""}
{"id": "3307664", "revid": "793215", "url": "https://it.wikipedia.org/wiki?curid=3307664", "title": "Bertrando I di Baux", "text": "Biografia.\nRaimondo Rambaldo de Baux \u00e8 un ricco signore, con 79 citt\u00e0, borghi, castelli, piazzeforti, le \"terres baussenques\". Si sposa con la sorella di Dolce di G\u00e9vaudan, \u00c9tiennette, prima del 1120, poich\u00e9 li vediamo figurare tutti e due, cos\u00ec come il loro figlio maggiore Ugone, quali testimoni in una carta di donazione del priorato di Saint-Gilles all'ospedale di San Giovanni di Gerusalemme, nel maggio del 1121. Raimondo Rambaldo \u00e8 considerato il fondatore dell'abbazia di Silvacane, laddove Bertrando de Baux vi costru\u00ecr\u00e0 la chiesa abbaziale nella quale verr\u00e0 sepolto.\n\u00c9tiennette \u00e8 la figlia di Gilberto I di G\u00e9vaudan, assassinato nel 1111, visconte di Millau e di Lod\u00e8ve, successivamente conte di G\u00e9vaudan e, tramite matrimonio, conte di Provenza. Sua madre, Gerberga di Provenza, \u00e8 effettivamente contessa di Provenza dal 1093 al 1111. Raimondo Berengario III di Barcellona \u00e8 il cognato di suo padre e conte di Provenza. Dolce di G\u00e9vaudan e suo marito gli fanno donazione nel 1116 della signoria di Berre. Ma quando sua cognata muore i signori di Les Baux avanzano delle pretese sulla contea di Provenza, scatenando cos\u00ec le guerres baussenques.\nBertrando era figlio di Raimondo I de Baux, 6\u00b0 signore sovrano di les Baux, e di Stefanetta di Provenza.\nDurante le guerres baussenques, un decisivo evento simbolizza la riconciliazione tra la casata di Barcellona e quella dei Baux. Il giovane Alfonso II d'Aragona ottiene salva la sua vita per merito di Bertrando de Baux che, prendendolo in groppa sul suo cavallo, gli permette di scappare dal castello di Albaron caduto in mani nemiche e di riguadagnare la citt\u00e0 di Arles. Da parte di un amico tradizionale della Casa di Tolosa, \u00e8 un bell'atto cavalleresco che assicura la riconciliazione dei Baux con i principi della Casa d'Aragona.\nNel 1173, Bertrando de Baux si sposa con Tiburge II d'Orange, la quale con Guglielmo si spartisce la contea donandola in massima parte, alla fine del XII secolo, agli ospitalieri di Gerusalemme. Raimbaut d'Orange, \u00ab...buon cavaliere e molto stimato nella poesia provenzale\u00bb, secondo Nostradamus, al quale si attribuisce un libro intitolato \"La Maestria d'amor\", muore senza lasciare eredi, e i possedimenti passano in mano di sua moglie. Bertrando de Baux \u00e8 il capostipite dei principi d'Orange della seconda stirpe, cosiddetti di Baux, che succeder\u00e0 alla prima casa dei conti di Orange-Nizza. Bertrando fa costruire una roccaforte militare semi-incastrata nella roccia ocra, dotata di bastioni difensivi giganteschi, di profondi fossati e di un ponte levatoio, di feritoie, d'un pozzo di 34 metri, di una cappella dedicata a San Torquato posta su una collina che domina il villaggio di Suze.\nTiburge II d'Orange e suo marito Bertrando de Baux continuano la gloriosa tradizione di Raimbaut d'Orange, e il castello di Courth\u00e9zon non cesser\u00e0 di essere in seguito il ritrovo degli \"enfants d'Apollon\" desiderosi di vedere e ricevere.\nNel 1175, Bertrando de Baux intraprende la costruzione della chiesa abbaziale dove verr\u00e0 poi sepolto. La chiesa dell'abbazia di Silvacane, i cui lavori di costruzione vanno dal 1175 al 1230, presenta all'interno delle alte navate coperte di volte a botte \"spezzate\", che poggiano su dei potenti sostegni cruciformi.\nSuo fratello Ugone I non volendo essere vassallo del re d'Aragona preferir\u00e0, verso il 1177, l'esilio in Sardegna, dove morir\u00e0 nel 1179. Bertrando si insedia nel castello di Baux ed \u00e8 barone di Baux. Secondo altre fonti, gi\u00e0 nel 1175 aveva recuperato la baronia di les Baux, feudo di famiglia, riaccendendone cos\u00ec la fiamma che le guerres baussenques avevano affievolito.\nLo stesso Bertrando, che nel mese di dicembre dell'anno 1178 annette Courth\u00e9zon al principato di Orange, fa dunque una donazione, con il consenso di sua moglie Tiburge e dei suoi figli, all'abbazia di Franquevaux nella diocesi di N\u00eemes.\nIl 30 luglio 1178, l'imperatore, Federico I Barbarossa viene incoronato re di Arles dal suo arcivescovo. In quell'occasione Bertrando de Baux riceve dall'imperatore il diritto di qualificarsi principe d'Orange, di portare le armi, di usare le sue prerogative e di portare la corona e tutte le insegne della sovranit\u00e0, per cui il diritto di portare la corona chiusa. Bertrando di Baux \u00e8 perci\u00f2 sotto la corona di Federico Barbarossa \"nullo mediante\", disponendo di diritti regali. Egli approva il testamento di Ugo I di Baux a favore di Bertrando, cos\u00ec come la cessione di Raimbaut d'Orange.\nSecondo alcuni autori, Bertrando mor\u00ec nel 1181, sotto abiti monacali. Secondo altri, egli resta vassallo dei conti di Tolosa e il suo nuovo potere sar\u00e0 la causa del suo assassinio, voluto da Raimondo V di Tolosa con il quale, si racconta, avrebbe litigato il giorno di Pasqua del 1181; sarebbe stato assassinato, forse insieme a Raimondo Berengario III di Provenza, in un'imboscata mentre cercava di andare verso Montpellier con il suo esercito.\nBertrando viene sepolto, in abiti monastici, nell'abbazia di Silvacane, nella tomba che aveva fatto costruire a modello di quelle di San Vittore, di Frigolet e di Montmajour.\nEsiste una pergamena funebre di Bertrando de Baux, risalente al 1181 rivestita di commemorativi di 229 istituzioni religiose.\nLa monetazione.\nSi conoscono molte monete (denari) anonime di questo principato con le legende \"Princeps et Principes\", che recano la L sbarrata, esattamente copiate dal tipo di Lione. Cartier le considera come le prime prove di monetazione di Orange, e in questo caso potrebbero essere attribuite a Bertrando de Baux come a Guglielmo IV, suo successore, sotto i quali il principato risulta diviso.\nEsse presentano il nome di un imperatore Federico. Nello stile e nella manifattura sono identiche ai pezzi provenzali fabbricati alla fine del XII secolo e ai denari che i conti di Tolosa, a nome di Raimondo, fanno battere con il tipo sole e luna, pezzi dove essi fanno stampare il titolo di marchese di Provenza, e che molto probabilmente venivano prodotti dalle officine del Pont-de-Sorgues o di altre citt\u00e0 del marchesato.\nFederico I, concedendo a principi minori il diritto di battere moneta, deve loro imporre alcune riserve, testimoniando la loro dipendenza dall'impero e la loro inferiorit\u00e0 di fronte ai grandi Stati. Il nome dell'imperatore appare all'inizio sulle monete accompagnate dalla lettera iniziale del nome del principe pi\u00f9 o meno dissimulato, fino a che una maggiore indipendenza ha portato i signori d'Orange a far apparire i loro nomi per intero e successivamente a incidere le loro teste, imitando sempre nella loro forma le monete pi\u00f9 in corso.\nAscendenti.\nGli antenati dei signori di Baux\n Leibulfo di Provenza (ca.750-835)\n x Odda ?\n | \u2192 Leibulf di Baux (met\u00e0 del IX secolo.\n x ??\n | \u2192 Pons d'Arles (fine del IX secolo)\n x Blismodis di M\u00e2con\n | \u2192 Humbert, vescovi di Vaison-la-Romaine (890-933)\n | \u2192 Ison d'Arles (ca. 890-942),\n x Principessa ? di Benevento\n | \u2192 Lamberto Ursus signore di Reillanne\n | x Galburge di Benevento\n | | \u2192 Signori di Reillanne\n | \u2192 Pons di Marsiglia (ca. 910-979), detto il maggiore\n x (1) Giuditta di Bretagna, figlia di Alano II di Bretagna\n | \u2192 Onorato di Marsiglia(ca. 930-978), vescovo di Marsiglia\n | \u2192 Guglielmo di Marsiglia (ca. 935-1004)\n | x Bellilde, figlia di Arlulfo di Marsiglia\n | | \u2192 Visconte di Marsiglia\n x (2) Belletrude\n | \u2192 (ipo.) Pons di Fos (ca. 945-1025)\n x Profecta di Marignane\n | \u2192 Signori di Fos\n | \u2192 (ipo.) Ugo di Baux (981-1060) \n x Inauris di Cavaillon (?)\n | \u2192 Guglielmo Ugo I di Baux (1060-1095)\n x Vierne\n | \u2192 Raimondo Rambaldo di Baux (1095-1150)\n x Stefania di G\u00e9vaudan \n | \u2192 Bertrando di Baux\n x Thiburge II d'Orange \nMatrimonio e discendenza.\nBertrando e Thiburge II d'Orange ebbero diversi figli:\nLa prima casa dei conti d\u2019Orange-Nizza, antenati di sua moglie oltre a quelli di Montpellier:\n Pons di Mevouillon \n x Blismodis\n | \u2192 Umberto vescovo di Vaison, fino al 1005 \n | \u2192 Garnier, vescovo d\u2019Avignone (976-991) \n | \u2192 Ison\n | \u2192 Pons II di Mevouillon (ca. 920-986) \n x Richilde, originaria dell'Uz\u00e8ge\n | \u2192 F\u00e9raud di Nizza vescovo di Gap \n | \u2192 Pietro di Mirabel vescovo di Vaison \n | \u2192 Pons III di Mevouillon\n | | ... \u2192 Discendenza Mevouillon... \n | \u2192 Arnoul di Theys\n | | ... \u2192 Discendenza Theys... \n | \u2192 Gerardo\n | \u2192 Rambaldo\n | \u2192 Raoul\n | \u2192 Laugier di Nizza (ca 1050-1032) \n x Odile di Provenza (976-1032), figlia di Guglielmo I di Provenza\n | \u2192 Rostan di Gr\u00e9oli\u00e8res\n | | ... \u2192 Discendenza Gr\u00e9oli\u00e8res... \n | \u2192 Pietro di Nizza, vescovo di Sisteron (1043-1059) \n | \u2192 Jauccara di Nizza\n | x Amic di Vence-Avignone\n | \u2192 Gerberga di Nizza\n | x Berengario d\u2019Avignone.\n | \u2192 Rambaud di Nizza (1006-1073) \n x 1032 Accelena d\u2019Apt\n | \u2192 Laugier d\u2019Apt\n x Amancia di Lacoste-Castellane\n | \u2192 Odila di Nizza\n x Bonifacio di Reillanne\n | \u2192 Gisla di Nizza\n x Rostang d'Agoult \n | \u2192 Laugier d'Agout, vescovo d'Apt, crociato \n | \u2192 Pietro II di Nizza vescovo di Sisteron, successivamente vescovo di Vaison \n | \u2192 Rostan di Fr\u00e9jus\n x Accelena di Marignane\n | \u2192 Rambaud di Nizza, signore di Gr\u00e9oli\u00e8res (+ giovane)\n x B\u00e9lieldis di Marsiglia\n | \u2192 Amic\n | \u2192 Guglielmo\n x prima del 1045 Azala\u00efs di Reillanne, vedova di Guilhem d'Agoult \n | \u2192 Bertrando Rambaldo d\u2019Orange \n x 1068 Adelaide di Cavenez, vedova di Guglielmo V Bertrando di Provenza \n | \u2192 L\u00e9ger o Laugerus, vescovo d\u2019Avignone(1124 o 1126-1142) \n | \u2192 Jausserand Laugier, signore di Gr\u00e9oli\u00e8res\n x 1064 Gerberga, figlia di Folco Bertrando di Provenza \n | \u2192 Pietro\n | \u2192 Rambaldo II d'Orange \n | \u2192 Tiburge d'Orange \n x 1104 Giraud Adh\u00e9mar di Monteil \n x 1129 Guglielmo d'Aumelas \n | \u2192 Raimbaut d'Orange \n | \u2192 Tibors de Sarenom \n | x 1171 Bertrando I de Baux \n | \u2192 Ugone IV\n | \u2192 Bertrando II\n | \u2192 Tiburge\n | \u2192 Guglielmo I de Baux\n | x Ermengarda de M\u00e9vouillon\n | | \u2192 Guglielmo II de Baux\n | \u2192 Adalmodis\n | \u2192 Hermeline\n | \u2192 Guglielmo Ugone"}
{"id": "3307666", "revid": "110157", "url": "https://it.wikipedia.org/wiki?curid=3307666", "title": "Chiesa del Santissimo Redentore (Lonigo)", "text": "Il duomo di Lonigo \u00e8 la chiesa parrocchiale, dedicata al santissimo Redentore, di Lonigo in provincia di Vicenza, eretta tra il 1877 e il 1895 in stile neoromanico.\nLa chiesa venne costruita sul sito in cui si trovava il castello cittadino, al posto della chiesa di San Marco e del convento delle clarisse. L'idea di erigere una nuova chiesa sorse al termine di una processione tenutasi nel 1855 per impetrare la salvezza dal colera e per la necessit\u00e0 di ingrandire la chiesa preesistente.\nStoria.\nIl progetto si deve all'architetto Giacomo Franco. Nel 1876 venne abbattuto il convento di San Marco e il 24 giugno 1877 venne posata la prima pietra. La direzione dei lavori era stata assunta da Antonio Toffanin che venne assassinato nel cantiere nel 1879 e fu sostituito dal figlio Angelo, appena sedicenne. La chiesa venne consacrata il 20 luglio 1895 alla presenza del cardinale Giuseppe Sarto, patriarca di Venezia.\nDescrizione.\nEsterno.\nL'edificio sorge sopra un rialzo del terreno di circa 2 m, superato con una scalinata. La facciata si presenta a fasce alternate di pietra tufacea e di mattoni, su un basamento in pietra di Chiampo. Riprende la facciata della chiesa di San Zeno a Verona. Si articola in tre parti verticali, quella centrale alta 40 m presenta un coronamento triangolare decorato con archetti; tre pinnacoli sovrastano il timpano.\nAl centro si trova un rosone, affiancato da mensole sulle quali hanno trovato posto nel 1995 le statue di \"San Pietro\" e di \"San Paolo\".\nIl portale centrale, pi\u00f9 grande dei laterali, reca sulla lunetta un mosaico realizzato da mosaicisti veneziani, su disegno del pittore Cacciatori (\"Cristo in trono fra angeli\"), ispirato alla tradizione bizantino-veneziana.\nInterno.\nLa pianta \u00e8 a croce latina, con braccio lungo di 78 m e braccio corto di 55 m. L'incrocio del transetto \u00e8 coperto da una cupola ottagonale.\nDall'ingresso si entra in un basso nartece e quindi alle tre navate, separate da colonne in marmo e coperte a capriata a vista. Il pavimento \u00e8 in lastre di marmo bianco e grigio. Nella parte alta della navata centrale si aprono bifore di tipo gotico.\nLe navate minori terminano con piccole absidi semicircolari. L'altar maggiore presenta un ciborio che trae ispirazione da quello della chiesa di Sant'Ambrogio a Milano. Il tabernacolo \u00e8 stato scolpito da Egisto Caldana.\nSopra l'altar maggiore \u00e8 esposto un \"Crocifisso\" cinquecentesco, precedentemente collocato nella cappella Vandinelli della chiesa di San Daniele e di cui si narra il miracoloso ritrovamento nei campi chiamati \u201cLe Sante\u201d dopo che i buoi si erano inginocchiati non volendo pi\u00f9 muoversi.\nAlle spalle dell'altare \u00e8 stato montato nel 1909 un organo, coprendo le finestre e cambiando l'illuminazione degli spazi interni rispetto al progetto.\nAlle pareti delle navate minori sono presenti quadri della \"Via Crucis\" a mosaico realizzati a Murano e inaugurati nel 1930, con cornice disegnata da Ferdinando Forlati ed eseguita da Giuseppe Regagioli.\nSulla controfacciata, sopra il nartece \u00e8 stata collocata il 20 luglio 1919 una statua in pietra del \"Cristo redentore\"."}
{"id": "3307681", "revid": "599013", "url": "https://it.wikipedia.org/wiki?curid=3307681", "title": "Jerry de Jong", "text": "\u00c8 il padre del calciatore Nigel de Jong."}
{"id": "3307684", "revid": "647919", "url": "https://it.wikipedia.org/wiki?curid=3307684", "title": "Bertrando I del Baus", "text": ""}
{"id": "3307686", "revid": "36426", "url": "https://it.wikipedia.org/wiki?curid=3307686", "title": "Camerino d'alabastro", "text": ""}
{"id": "3307699", "revid": "1543377", "url": "https://it.wikipedia.org/wiki?curid=3307699", "title": "Alice Practice", "text": "Alice Practice \u00e8 l'EP di debutto del duo elettronico canadese Crystal Castles.\nLa produzione dell'EP \u00e8 stata limitata a 500 copie su vinile 7\", le quali sono andate sold out in soli tre giorni, causando un rialzo dei prezzi su eBay dove il vinile in condizioni intatte \u00e8 arrivato a costare fino a 300$. La traccia che d\u00e0 il nome all'EP \u00e8 in realt\u00e0 un soundcheck, registrato di nascosto dall'ingegnere del suono che aveva assistito alla prima sessione di registrazione del duo, nel 2005. L'EP fu pubblicato dalla Merok Records londinese il 9 luglio 2006.\nLa traccia \"Air War\" ha ottenuto l'attenzione del noto sito web indie \"Pitchfork media\". La traccia \"Dolls\" \u00e8 un'esclusiva di questa pubblicazione, e non \u00e8 stata mai disponibile in nessun altro formato. \"Alice Practice\", probabilmente la pi\u00f9 famosa delle canzoni dell'EP, \u00e8 stata cantata dal gruppo nella seconda stagione della serie televisiva britannica \"Skins\". \"Air War\", inoltre, \u00e8 stata usata come intro dal gruppo hardcore Centurion."}
{"id": "3307700", "revid": "1305772", "url": "https://it.wikipedia.org/wiki?curid=3307700", "title": "Biancheri", "text": ""}
{"id": "3307701", "revid": "1543377", "url": "https://it.wikipedia.org/wiki?curid=3307701", "title": "Il Rinaldo", "text": "Il Rinaldo \u00e8 un dramma per musica in 2 atti di P\u00ebtr Alekseevi\u010d Skokov, su libretto di Carlo Sernicola, andato in scena a Napoli il 4 novembre 1788. Il soggetto dell'opera, ispirato ai canti XVII e XX della Gerusalemme liberata di Torquato Tasso, era stato trattato da Antonio Sacchini nel \"Renaud\" nel 1783.\nLe vicende storiche.\nL'opera fu rappresentata in prima assoluta (\u00ab\"premi\u00e8re\"\u00bb) nel Real Teatro San Carlo di Napoli il giorno 4 novembre 1788, per l'onomastico di re Carlo III di Spagna.\nCarlo Sernicola, figura di qualche rilievo sulla scena napoletana, noto soprattutto come autore di testi di drammi sacri (ma non solo), ed in particolare di Debora e Sisara, di Guglielmi, predispose una traduzione in italiano e una riduzione a due atti del testo francese di Jean Joseph Leb\u0153uf.\nP\u00ebtr Alekseevi\u010d Skokov, giovane musicista russo venuto in Italia per una sorta di \"tirocinio\" artistico, elabor\u00f2 probabilmente un adattamento del lavoro di Sacchini, reso indispensabile, fra l'altro, della diversa tipologia di esecutori disponibili nei teatri napoletani.\nI personaggi corrispondono, pur ridotti nel numero, a quelli del \"Renaud\" di Sacchini, mentre non corrispondono le tipologie vocali, non fosse altro che per la partecipazione di due castrati, completamente assenti invece dalle scene francesi. I cantanti impegnati sono le \"star\" all'epoca in attivit\u00e0 presso il San Carlo.\nLa partitura dell'opera si conserva nella Biblioteca del Conservatorio di S. Pietro a Majella di Napoli. Il libretto stampato riporta i seguenti dati salienti:\nIn una nota manoscritta apposta su un'altra copia del libretto reperibile presso la biblioteca pubblica di San Pietroburgo, viene ricordato che per quel lavoro il musicista russo fu ricompensato dal dedicatario, il re di Napoli Ferdinando IV, al pari di un compositore di altissimo livello.\nSoggetto.\nL'azione \u00e8 ambientata in Terrasanta durante la Prima Crociata. La principessa di Damasco e maga, Armida, innamoratasi del crociato Rinaldo, era arrivata ad indurlo a contraccambiarla, grazie ad un incantesimo, e ad unirsi a lei. Tuttavia, due cavalieri compagni d'arme di Rinaldo, erano riusciti alla fine a rintracciarlo ed a rompere l'incantesimo: Rinaldo aveva quindi ripreso il proprio posto tra i guerrieri crociati ed Armida era rimasta abbandonata, in preda al furore e alla disperazione.\nAtto primo.\nRinaldo si presenta al campo saraceno del re di Damasco e padre di Armida, Idraotte, per offrire la pace in cambio della rinuncia a Gerusalemme da parte dei musulmani. Idraotte e i suoi alleati paiono disposti ad accettare, quando la furibonda Armida irrompe in scena in groppa a un superbo destriero accusandoli di codardia e promettendo la sua mano a chi le porter\u00e0 la testa fumante del traditore. Partito Rinaldo, i seguaci d'Idraotte fanno voto di ucciderlo.\nMentre Armida, sbollita la rabbia, si scopre ancora innamorata di Rinaldo, questi cade in un'imboscata di Adraste e degli altri guerrieri musulmani e viene salvato solo dal provvidenziale intervento della maga stessa, la quale taccia i suoi come assassini e traditori, e non vendicatori quali lei li aveva voluti. Rimasta sola con Rinaldo, gli rinnova le sue profferte di amore, ma il cavaliere crociato le respinge ancora, per\u00f2 solo in nome dell'onore, e alla fine i due si lasciano straziati con un duetto a chiusura dell'atto primo.\nAtto secondo.\nArmida, sola con Melissa, \u00e8 in preda allo sconforto: inveisce contro Rinaldo, ma poi lo raccomanda ai numi dell'Averno. Quand'ecco che irrompe in scena Idraotte rimproverando la figlia per aver ceduto all'amore e le annuncia che Rinaldo sta facendo strage nel campo saraceno. Armida si affretta dunque ad evocare le potenze infernali che per\u00f2 non riescono ad entrare in campo perch\u00e9 trattenute da una misteriosa forza superiore. Idraotte si getta allora nella lotta rinnegando la figlia traditrice e proponendosi di uccidere Rinaldo o di morire lui stesso.\nArmida \u00e8 sola quando viene raggiunta da Adraste e Melissa che la chiamano al campo dove le armi crociate condotte da Rinaldo stanno imperversando. Armida si precipita, seguita da Adraste, ansioso a sua volta di ricercare la gloria, ma in preda a pensieri di morte.\nIn un folto bosco Armida si aggira angosciata tra i resti della battaglia, alla ricerca del padre, quando Melissa le annuncia la sconfitta dei musulmani e la morte di Adraste: solo Idraotte ormai \u00e8 rimasto ad arginare \"l'inimico stuolo\". Dopo aver eseguito una grande aria di disperazione, udendo i canti vittoriosi dei crociati, Armida decide di darsi la morte trafiggendosi. \u00c8 per\u00f2 lo stesso Rinaldo a fermarla cercando invano di rassicurarla, finch\u00e9 non rientra in scena Idraotte medesimo che le comunica di dovere la vita proprio al crociato che gliela ha salvata mettendo a grave repentaglio la sua, esposta contemporaneamente ai colpi del re e dei guerrieri cristiani. Egli offre ora pertanto a Rinaldo il suo trono, ma il cavaliere cristiano lo rifiuta e chiede in cambio soltanto la mano di sua figlia. D'incanto la scena si muta nella \"Reg[g]ia de' piaceri\" e l'opera si chiude in esultanza, tra i canti dei protagonisti."}
{"id": "3307702", "revid": "214753", "url": "https://it.wikipedia.org/wiki?curid=3307702", "title": "Heinz Cattani", "text": "Biografia.\nViene ricordato come vincitore di una medaglia d'oro nel bob a quattro, vittoria ottenuta ai campionati mondiali del 1939 (edizione tenutasi a Cortina d'Ampezzo, Italia) insieme ai suoi connazionali Fritz Feierabend, Alphonse H\u00f6rning e Joseph Beerli\nTotalizzarono un tempo migliore rispetto a quella britannica (medaglia d'argento) e tedesca (medaglia di bronzo)."}
{"id": "3307703", "revid": "1566286", "url": "https://it.wikipedia.org/wiki?curid=3307703", "title": "Schiava e signora", "text": "Schiava e signora (\"The President's Lady\") \u00e8 un film del 1953 diretto da Henry Levin. Agli Academy Awards del 1954 ricevette due candidature: per il miglior trucco e per la miglior scenografia. Charlton Heston interpreter\u00e0 ancora il personaggio del presidente Andrew Jackson cinque anni pi\u00f9 tardi, nel film \"I bucanieri\" (1958).\nTrama.\nIl film ripercorre le tappe della vita e della carriera politica di Andrew Jackson, settimo presidente degli Stati Uniti; dagli inizi della vita politica, passando per l'incontro con Rachel Jackson (nata Rachel Donelson), che poi sposer\u00e0, e alla campagna diffamatoria che dovr\u00e0 affrontare per via del passato da divorziata della moglie, fino all'elezione alla presidenza, che non potr\u00e0 condividere con la moglie al fianco a causa della prematura scomparsa di lei.\nProduzione.\nIl produttore Sol C. Siegel aveva cercato di assicurarsi la partecipazione al film di Olivia de Havilland e di Gregory Peck per i due ruoli principali, poi affidati a Susan Hayward e a Charlton Heston."}
{"id": "3307734", "revid": "767487", "url": "https://it.wikipedia.org/wiki?curid=3307734", "title": "Allegri esploratori", "text": "Allegri esploratori (\"Mister Scoutmaster\") \u00e8 un film del 1953 diretto da Henry Levin.\nTrama.\nUna star televisiva sente che la sua stella \u00e8 in declino perch\u00e9 \u00e8 convinto di aver perso il feeling con il pubblico. Per staccarsi da tutto decide di diventare un capo scout e non solo la vita scout gli piace, ma un ragazzino prende ad affezionarsi a lui.\nRemake.\nNel 1980 \u00e8 stato prodotto un remake, \"Scout's Honor\" con Gary Coleman. Venne girato ancora una volta da Henry Levin, ultima opera del regista che mor\u00ec sul finire della lavorazione. Il film gli venne poi dedicato alla memoria."}
{"id": "3307735", "revid": "486946", "url": "https://it.wikipedia.org/wiki?curid=3307735", "title": "Guangzhou Evergrande", "text": ""}
{"id": "3307747", "revid": "124730543", "url": "https://it.wikipedia.org/wiki?curid=3307747", "title": "Karol Kurpi\u0144ski", "text": "Biografia.\nIncominci\u00f2 gli studi sotto la guida del padre Marcin Kurpi\u0144ski, un organista. A dodici anni divenne organista in una chiesa di Sarnowa vicino a Rawicz, dove era parroco lo zio Karol Wa\u0144ski. Nel 1800 un altro zio, il violoncellista Roch Wa\u0144ski, lo introdusse nella dimora del conte Feliks Polanowski presso Leopoli: nell'orchestra privata del conte di cui faceva parte Roch Wa\u0144ski il giovane Kurpi\u0144ski suonava il violino.\nFu qui, che attorno al 1808, Kurpi\u0144ski compose la sua prima opera, \"Pygmalion\". Nel 1810 si stabil\u00ec a Varsavia. Con l'aiuto di J\u00f3zef Elsner divenne un direttore dell'Opera di Varsavia, incarico che mantenne fino al 1840. Insegn\u00f2 musica in diverse scuole d'eccellenza, fra cui fondata da lui stesso. Nel 1815 divenne membro di numerose societ\u00e0 musicali in Polonia e all'estero, fra cui la Societ\u00e9 des Enfans d'Apollon di Parigi. Divenne \"Kapellmeister\" della Cappella reale polacca nel 1819 e nello stesso anno ricevette un vitalizio per i servigi resi alla musica. Nel 1820 fond\u00f2 e diresse il primo giornale musicale polacco. Fu decorato con l'Ordine di San Stanislao nel 1823.\nKurpi\u0144ski fu uno dei compositori polacchi pi\u00f9 celebri prima di Chopin e contribu\u00ec a gettare le basi di uno stile nazionale, preparando il terreno per il periodo romantico polacco. Contribu\u00ec allo sviluppo dell'opera polacca, introducendo nuovi strumenti musicali e una nuova modalit\u00e0 di espressione.\nOpere.\nDelle 26 opere scritte da Kurpi\u0144ski le pi\u00f9 note sono:\nCompose inoltre: \nScrisse anche due trattati teorici:"}
{"id": "3307750", "revid": "92723", "url": "https://it.wikipedia.org/wiki?curid=3307750", "title": "Karol Kazimierz Kurpi\u0144ski", "text": ""}
{"id": "3307758", "revid": "599013", "url": "https://it.wikipedia.org/wiki?curid=3307758", "title": "Gert D\u00f6rfel", "text": "Biografia.\nAnche suo padre Friedo e suo fratello Bernd sono stati calciatori.\nCarriera.\nClub.\nGioc\u00f2 per quasi tutta la carriera con l'Amburgo, dove gioc\u00f2 spesso accanto ad Uwe Seeler e vinse il campionato tedesco nel 1959-1960 e la Coppa di Germania nel 1962-1963.\nNazionale.\nTra il 1960 ed il 1964 ha messo a segno complessivamente 7 reti in 11 presenze con la maglia della nazionale tedesca occidentale."}
{"id": "3307761", "revid": "214753", "url": "https://it.wikipedia.org/wiki?curid=3307761", "title": "Alphonse H\u00f6rning", "text": "Biografia.\nViene ricordato come vincitore di una medaglia d'oro nel bob a quattro, vittoria ottenuta ai campionati mondiali del 1939 (edizione tenutasi a Cortina d'Ampezzo, Italia) insieme ai suoi connazionali Fritz Feierabend, Heinz Cattani e Joseph Beerli\nTotalizzarono un tempo migliore rispetto a quella britannica (medaglia d'argento) e tedesca (medaglia di bronzo)."}
{"id": "3307764", "revid": "473757", "url": "https://it.wikipedia.org/wiki?curid=3307764", "title": "Tetrafluoruro di carbonio", "text": ""}
{"id": "3307765", "revid": "729019", "url": "https://it.wikipedia.org/wiki?curid=3307765", "title": "Battaglia del golfo di Riga", "text": "La battaglia del Golfo di Riga, combattuta nell'agosto del 1915, fu un'operazione navale della prima guerra mondiale effettuata dalla \"Hochseeflotte\" della marina tedesca contro la flotta russa del Baltico nel golfo di Riga. L'obiettivo dell'operazione era distruggere la flotta russa di stanza nel golfo e facilitare la caduta della citt\u00e0 di Riga a seguito dell'offensiva tedesca sul fronte orientale. La flotta tedesca fall\u00ec i suoi obiettivi e con l'esaurirsi dell'offensiva terrestre prefer\u00ec ritirarsi; Riga rimase sotto il controllo russo fino al primo settembre 1917.\nAntefatti.\nAll'inizio dell'agosto 1915, molte unit\u00e0 importanti della \"Hochseeflotte\" vennero trasferite nel Baltico per partecipare ad un raid all'interno del golfo di Riga. Gli obiettivi erano la distruzione delle forze navali russe dell'area, inclusa la corazzata \"Slava\" e, con il posamine \"Deutschland\", bloccare l'entrata dello stretto di Irbe (accesso meridionale al Golfo di Riga) con un campo di mine. La flotta tedesca era divisa in due squadre, una avrebbe condotto, sotto il comando del viceammiraglio Ehrhard Schmidt, l'assalto alle difese navali del golfo di Riga per fornire supporto all'offensiva terrestre. Questa flotta era composta da sei corazzate pre-dreadnought, 11 incrociatori e 56 cacciatorpediniere. Mentre l'altra, guidata dal viceammiraglio Hipper, avrebbe incrociato nel Mar Baltico cercando di approfittare di una eventuale uscita del grosso della flotta russa dal golfo di Finlandia per annientarla. Quest'ultima era composta da quattro navi da battaglia della classe \"Nassau\", quattro navi da battaglia della classe \"Helgoland\", e i tre incrociatori da battaglia \"Moltke\", \"Von der Tann\", e \"Seydlitz\", oltre al naviglio minore di scorta.\nLa battaglia.\nL'otto agosto fu fatto il primo tentativo di penetrare nel golfo rimuovendo i campi minati di sbarramento, le vecchie corazzate \"Braunschweig\" e \"Elsass\" controllavano la \"Slava\" mentre i cacciamine ripulivano un canale attraverso i campi minati. Il resto della flotta tedesca incrociava nel Baltico per prevenire l'intervento di altre unita della flotta russa. Il sopraggiungere della notte costrinse ad interrompere le operazioni senza che il canale fosse completo e che la posamine \"Deutschland\" completasse il minamento dell'ingresso meridionale dello stretto di Moon.\nIn contemporanea gli incrociatori corazzati \"Roon\" e \"Prinz Heinrich\" furono inviati per bombardare le installazioni russe sul capo di S\u00e4\u00e4r dell'isola di Saaremaa. Alcuni cacciatorpediniere erano ancorati presso S\u00e4\u00e4r ed uno fu danneggiato dal bombardamento. Il \"Von der Tann\" e l'incrociatore leggero \"Kolberg\" bombardarono l'isola di Ut\u00f6.\nIl 16 fu compiuto un secondo tentativo, impiegando due unit\u00e0 della squadra di Hipper. Le due navi da battaglia \"Nassau\" e \"Posen\", quattro incrociatori leggeri, e 31 torpediniere ruppero le difese del golfo. Il primo giorno dell'assalto, il cacciamine tedesco \"T 46\" fu affondato insieme al cacciatorpediniere \"V 99\". Il 17 agosto, la \"Nassau\" e la \"Posen\" ingaggiarono la \"Slava\" in un breve scambio di artiglieria, che termin\u00f2 con la ritirata della nave russa, colpita da tre proietti. Dopo tre giorni, i campi di mine erano stati bonificati, ed il 19 agosto la flotta tedesca entr\u00f2 nel golfo, ma essendo stata comunicata l'attivit\u00e0 dei sottomarini alleati nel Golfo, la flotta si ritir\u00f2 il giorno seguente.\nDurante l'operazione, gli incrociatori da battaglia tedeschi rimasero nel Baltico per fornire la copertura da eventuali azioni della flotta russa. La mattina del 19 agosto la \"Moltke\" fu silurata dal sommergibile britannico HMS \"E1\"; Il siluro fu avvistato dalla nave quando ormai era a soli 183\u00a0m di distanza. Senza la possibilit\u00e0 di manovrare fu colpita nel compartimento dei siluri sotto la linea di galleggiamento. L'esplosione danneggi\u00f2 molti siluri senza che esplodessero le cariche. Otto uomini rimasero uccisi, e 435\u00a0t di acqua allagarono la nave. La nave fu successivamente riparata presso i cantieri \"Blohm &amp; Voss\" di Amburgo, fra il 23 agosto ed il 20 settembre.\nOrdine di battaglia.\nGermania.\nSquadra di \"Ehrhard Schmidt\"\nSquadra di \"Franz von Hipper\""}
{"id": "3307774", "revid": "47767", "url": "https://it.wikipedia.org/wiki?curid=3307774", "title": "Un'Goro Crater", "text": ""}
{"id": "3307775", "revid": "767487", "url": "https://it.wikipedia.org/wiki?curid=3307775", "title": "Tre ragazzi del Texas", "text": "Tre ragazzi del Texas (\"Three Young Texans\") \u00e8 un film del 1954 diretto da Henry Levin. Prodotto dalla Panoramic Production e distribuito dalla Twentieth Century Fox, il film aveva come interpreti principali Mitzi Gaynor, Keefe Brasselle, Jeffrey Hunter, Harvey Stephens. Nel cast figura anche un trentenne Aaron Spelling.\nIl film non viene trasmesso dalla televisione americana dal 1977.\nTrama.\nUn giovane, per evitare che il padre finisca in carcere per una rapina al treno, lo previene facendo il furto al posto suo. Una ragazza ed un amico del giovane ladro scoprono il piano, lei lo vuole aiutare, lui vuole parte del denaro."}
{"id": "3307777", "revid": "599013", "url": "https://it.wikipedia.org/wiki?curid=3307777", "title": "Marguerite Perey", "text": "\u00c8 nota soprattutto per aver scoperto, nel 1939, l'elemento chimico francio, isolato attraverso la purificazione di lantanio contenente attinio. Le diede questo nome in omaggio alla sua nazionalit\u00e0 francese. \nBiografia.\nDopo essersi diplomata in chimica nel 1929 all\"'\u00c9cole d'Enseignement Technique F\u00e9minine\" di Parigi, lavor\u00f2 all'Istituto Curie, dove divenne preparatrice particolare del team di ricercatori diretto da Marie Curie.\nNel 1945 ottenne una laurea in scienze all'Universit\u00e0 della Sorbona, diventando poi ricercatrice capo al Centre National de la Recherche Scientifique. \nNel 1949 divenne titolare della cattedra di chimica nucleare all'Universit\u00e0 di Strasburgo."}
{"id": "3307778", "revid": "2373", "url": "https://it.wikipedia.org/wiki?curid=3307778", "title": "Channelling", "text": ""}
{"id": "3307780", "revid": "363629", "url": "https://it.wikipedia.org/wiki?curid=3307780", "title": "Procarbazina", "text": "La procarbazina \u00e8 un farmaco chemioterapico di tipo alchilante, usato principalmente nel linfoma di Hodgkin e certi tipi di tumori cerebrali come il glioblastoma multiforme. Agisce formando un legame covalente con il DNA impedendo cos\u00ec la duplicazione e crescita delle cellule cancerose e non.\nViene metabolizzato ed attivato nel fegato ed \u00e8 noto avere la capacit\u00e0 di inibire la monoamino-ossidasi IMAO, aumentando cos\u00ec gli effetti dei farmaci simpaticomimetici, degli antidepressivi triciclici e della tiramina.\nLa procarbazina pu\u00f2 anche causare una reazione disulfiram-simile con l'assunzione concomitante di alcool. \n\u00c8 commercializzato con i nomi di: \"Matulane\" (USA), \"Natulan\" (Canada e Italia), \"Indicarb\" (India).\nStoria.\nIn Italia.\nIn Italia il farmaco \u00e8 in commercio fin dal settembre 1967; ed \u00e8 commercializzato dalla: \"Sigma-tau\", Industrie Farmaceutiche Riunite S.p.A..\nFarmacocinetica.\nAssorbimento e distribuzione.\nL'assorbimento \u00e8 rapido e completo. Il farmaco attraversa la BEE, inoltre la distribuzione nel LCR \u00e8 in equilibrio con la concentrazione serica.\nMetabolismo ed eliminazione.\nIl farmaco viene metabolizzato a livello epatico e renale, possiede un'emivita di circa 1 ora, con un tempo di raggiungimento del picco massimo (Tmax) di 1 ora.\nL'escrezione \u00e8 urinaria e respiratoria; meno del 5% del farmaco viene espulso in forma immodificata mentre oltre il 70% viene ossidato sotto forma di un metabolita, l'acido \"N\"-isopropiltereftalamico, mentre metano e CO2 sono eliminati attraverso le vie respiratorie.\nFarmacodinamica.\nIl suo meccanismo d'azione non \u00e8 perfettamente conosciuto: si \u00e8 a conoscenza che il suo metabolita, l'azo-procarbazine, produce il H2O2 (perossido d'idrogeno) che causa la rottura delle catene di DNA. Come tutti i farmaci alchilanti produce un danno diretto sul DNA e RNA sopprimendo la mitosi e le conseguenti attivit\u00e0 metaboliche.\nUsi clinici.\nIn label.\nLe indicazioni approvate per la procarbazina sono:\nOff-label.\nTrattamento dei linfomi non Hodgkin e dei tumori cerebrali. viene anche usata in alcuni regimi di trattamento della porpora trombocitopenica idiopatica, producendo lunghi periodi di remissione anche se in molti casi la malattia \u00e8 troppo aggressiva per giustificare il trattamento.\nControindicazioni.\nIl farmaco \u00e8 controindicato in caso di: ipersensibilit\u00e0, aplasia midollare preesistente, ingestione di alcool e gravidanza.\nEffetti collaterali.\nIn alcuni pazienti quando associato ad alcool pu\u00f2 determinare una reazione disulfiran simile. Esso pu\u00f2 inibire il citocromo CYP 450 ed incrementa gli effetti di barbiturici, fenotiazine e narcotici. Inoltre possiede attivit\u00e0 di tipo IMAO e non deve essere assunto per questo motivo con i farmaci antidepressivi e farmaci antiemicranici. Pu\u00f2 provocare emolisi con o senza la presenza di corpi di Heinz inclusi negli eritrociti. Altri effetti collaterali sono tossicit\u00e0 a livello del SNC, emorragia, infertilit\u00e0, stomatite grave e diarrea grave causata da sospensione del trattamento. Il farmaco pu\u00f2 causare inoltre tumori secondari, sono stati riportati in seguito all'uso leucemia acuta e tumori polmonari.\nDosi terapeutiche.\nAdulti: 2\u20134\u00a0mg/kg/die in singola dose o suddivise, da assumere per 7 giorni; quindi va incrementato a 4\u20136\u00a0mg/kg/die fino all'ottenimento della risposta mielosoppressiva.\nIn caso di insufficienza renale ed epatica il dosaggio va opportunamente ridotto.\nLa confezione in commercio in Italia \u00e8 di 50\u00a0mg in capsule.\nLa dose orale pu\u00f2 essere suddivisa in 2-3 dosi giornaliere.\nIn pediatria, l'anemia aplastica condiziona i regimi posologici, generalmente 1la dose \u00e8 di 2.5\u00a0mg/kg/die ogni 4 giorni per 4 dosi.\nGravidanza e allattamento.\nSono contrindicazioni assolute, perch\u00e9 dotato di noti effetti di tipo teratogeno e mutageno.\nAvvertenze.\nVanno evitati gli alimenti e/o bevande contenenti tiramina, come ad esempio i formaggi invecchiati/stagionati, essiccati o i salumi (e in generale gli insaccati), le fave o i baccelli di fave, la birra, il lievito, i crauti, la salsa di soia e i condimenti a base di soia.\nLe formulazioni da somministrare vanno preparate e smaltite usando le precauzioni dei farmaci intesi come agenti pericolosi.\nLe urine dei pazienti trattati con il farmaco devono essere maneggiate, per almeno 48 ore, con cura e trattate come rifiuti speciali.\nSovradosaggio.\nI segni dovuti al sovradosaggio sono: nausea e vomito seguiti da enterite, diarrea, ipotensione, tremore, convulsioni, coma.\nIn questi casi \u00e8 utile una lavanda gastrica oltre a somministrare una terapia reidratante.\nPubblicazioni.\nSono pi\u00f9 di 3.500 le pubblicazioni scientifiche censite su Pubmed al gennaio 2011, di queste:"}
{"id": "3307781", "revid": "2373", "url": "https://it.wikipedia.org/wiki?curid=3307781", "title": "Canalizzazione (paranormale)", "text": ""}
{"id": "3307792", "revid": "1305772", "url": "https://it.wikipedia.org/wiki?curid=3307792", "title": "Slipping Away", "text": ""}
{"id": "3307794", "revid": "834", "url": "https://it.wikipedia.org/wiki?curid=3307794", "title": "Slipping Away (Crier la vie)", "text": ""}
{"id": "3307803", "revid": "1924342", "url": "https://it.wikipedia.org/wiki?curid=3307803", "title": "Smack", "text": ""}
{"id": "3307806", "revid": "465169", "url": "https://it.wikipedia.org/wiki?curid=3307806", "title": "Snowman", "text": "Snowman \u00e8 una parola in lingua inglese che indica il Pupazzo di neve"}
{"id": "3307809", "revid": "1345938", "url": "https://it.wikipedia.org/wiki?curid=3307809", "title": "Teoria della dipendenza", "text": "La teoria della dipendenza () \u00e8 una risposta teorica elaborata tra gli anni cinquanta e gli anni settanta da scienziati sociali (principalmente brasiliani, argentini e cileni) alla situazione di ristagnamento socio-economico latinoamericano nel XX secolo. La \"Teor\u00eda de la Dependencia\" utilizza il binomio centro-periferia e le teorie sul sistema mondiale per sostenere che l'economia mondiale \u00e8 portatrice di un disegno diseguale e pregiudiziale per i paesi non-sviluppati, a cui viene assegnato un ruolo periferico di produzione delle materie prime con basso valore aggiunto, mentre le decisioni fondamentali sono adottate dai paesi centrali, a cui viene assegnata la produzione industriale ad alto valore aggiunto.\nAffermazione della teoria della dipendenza.\nIl contesto temporale (crisi capitalista degli anni Trenta) fu determinante per questa teoria per la quale lo Stato doveva assumere un ruolo principale, regolando il mercato. Fu anche la prima risposta adottata per questa crisi, che nel mondo sviluppato si svilupp\u00f2 con il keynesianesimo. Fu l'argentino Ra\u00fal Prebisch che con la sua idea di \"centro-periferia\" negli anni '40 avvi\u00f2 il dibattito tra gli intellettuali latinoamericani. Si trattava di una teoria esplicativa della modernit\u00e0 periferica. Il luogo del dibattito fu la Commissione Economica per l'America Latina e i Caraibi, sita a Santiago del Cile, in cui si trovavano all'epoca i maggiori intellettuali latinoamericani.\nL'irruzione di intellettuali come Theotonio Dos Santos, Andre Gunder Frank, Ruy Mauro Marini, Celso Furtado, Enzo Faletto e Fernando Henrique Cardoso, tra gli altri, le ha dato un forte dinamismo, marcando chiaramente la strategia statale (industrializzazione per la sostituzione delle importazioni o ISI) dei paesi pi\u00f9 industrializzati del sub-continente (Argentina, Messico, Brasile e Cile) per cui questi paesi chiusero i propri mercati (incentivando il mercato interno e applicando alte tasse sulle importazioni) e promossero la costruzione di una burocrazia in grado di interagire con le \u00e9lite di stampo ottocentesco che contribu\u00ec alla formazione di una classe media importante in grado di mettere in moto le dinamiche del mercato interno.\nL'ispirazione teorica di questa teoria economico-sociale stava nelle tesi marxiste combinate con i postulati di Max Weber, il cui pensiero influ\u00ec notevolmente sulla struttura di questo \"pensiero cepalino\".\nSuccessivamente, alla fine degli anni '60 un nuovo impulso ridefinisce le prime idee sulla dipendenza, incolpando le stesse \u00e9lite latinoamericane per l'arretratezza dei loro Paesi. Sarebbe quindi un fattore interno ed uno esterno a produrre la situazione di sottosviluppo. La soluzione stava ancora nell'enfasi sul ruolo dello Stato, che doveva assumere il controllo totale delle politiche nazionali, in particolare il controllo del dinamismo stazionario del capitale, la creazione di imprese strategiche controllate sia da capitale statale che regolazione bancaria.\nIl colpo di stato dell'11 settembre 1973 in Cile produsse una rottura di corto e medio periodo nel pensiero della CEPAL, rottura che contrassegn\u00f2 la progressiva emarginazione e perdita di influenza del progetto. Breve periodo per l'impossibilit\u00e0 di seguire contribuendo alle politiche di stato di fronte alla catena di dittature latinoamericane e operazioni combinate della CIA e con la politica nordamericana; medio periodo per un contesto di affaticamento della strategia dei mercati interni e del medesimo progetto industriale conosciuto nel XVII secolo e ampliato attraverso il fordismo.\nPensiero latino-americano a partire dagli anni '80.\nDispersi e talvolta perseguitati, gli intellettuali cileni della teoria della dipendenza iniziarono a scrivere a proposito delle trasformazioni neoliberali cilene, mentre in altri paesi esistevano ancora tentativi di rilanciare il progetto di industrializzazione da parte dello Stato. Per alcuni intellettuali radicali, la soluzione alla dipendenza strutturale doveva essere trovata nel legame con i movimenti sociali emergenti nei paesi latino-americani e in Medio Oriente (importante in questo senso fu Samir Amin in Egitto). Il pensiero legato alle teorie della dipendenza ha influenzato i mvovimenti di piazza in America Latina negli anni Novanta del ventesimo secolo e ha posto le basi per la sua svolta a sinistra nel decennio successivo. \nA partire dalla fine degli anni Novanta, gli intellettuali di questa corrente presero strade diverse. Mentre alcuni si radicalizzarono partecipando attivamente allo sviluppo delle teorie anti-globalizzazione (Theotonio Dos Santos, Samir Amin) altri lavorarono nell'ambito accademico (Faletto, Marini) e altri modificarono le proprie idee, come nel caso di Fernando Henrique Cardoso che port\u00f2 il neo-liberalismo in Brasile con la sua presidenza."}
{"id": "3307810", "revid": "1543377", "url": "https://it.wikipedia.org/wiki?curid=3307810", "title": "Camargo (Bolivia)", "text": "Camargo \u00e8 un comune (\"municipio\" in spagnolo) della Bolivia nella provincia di Nor Cinti (dipartimento di Chuquisaca) con 14.906 abitanti dato 2010).\nCantoni.\nIl comune \u00e8 suddiviso in 3 cantoni (popolazione 2001)."}
{"id": "3307814", "revid": "767487", "url": "https://it.wikipedia.org/wiki?curid=3307814", "title": "Giocatore d'azzardo", "text": "Giocatore d'azzardo (\"The Gambler from Natchez\") \u00e8 un film del 1954 diretto da Henry Levin.\nTrama.\nUn soldato di ritorno dalla vita militare scopre che il padre, giocatore d'azzardo per professione, \u00e8 stato ucciso. La versione ufficiale vuole che sia morto per i colpi di un giocatore dilettante che lo ha sorpreso a barare. Lo stupore del figlio, che protesta l'onest\u00e0 del padre, non basta a far muovere la polizia per ulteriori indagini, tanto pi\u00f9 che dispongono di prove. Il ragazzo cos\u00ec, insieme al proprietario di una barca e a sua figlia tenter\u00e0 di riabilitare il nome del padre."}
{"id": "3307817", "revid": "104485", "url": "https://it.wikipedia.org/wiki?curid=3307817", "title": "Confini dell'Italia", "text": "I confini d'Italia corrono a nord del paese e in piccola parte al suo interno per Quelli interni ricavano dal territorio italiano le enclavi di San Marino e Citt\u00e0 del Vaticano. Le altre frontiere internazionali lo separano da Francia, Svizzera, Austria, Slovenia, si sviluppano lungo la catena alpina e, in territorio svizzero, ritagliano all'Italia la piccola exclave di Campione.\nFrontiere.\nL'Italia \u00e8 interessata da sei frontiere:\nTriplici frontiere.\nL'Italia \u00e8 interessata da tre triplici frontiere:"}
{"id": "3307818", "revid": "599013", "url": "https://it.wikipedia.org/wiki?curid=3307818", "title": "Evgenij Rudakov", "text": "Carriera.\nGioc\u00f2 per la maggior parte della sua carriera nella , con cui vinse fra l'altro la Coppa delle Coppe 1974-1975 e la Supercoppa Europea 1975. Fu calciatore sovietico dell'anno nel 1971 e vinse con la Nazionale una medaglia di bronzo ai Giochi olimpici del 1972, anno in cui fu anche finalista agli Europei e candidato al Pallone d'oro ."}
{"id": "3307821", "revid": "447301", "url": "https://it.wikipedia.org/wiki?curid=3307821", "title": "Nazionale di calcio a 5 di San Marino", "text": "La nazionale di calcio a 5 di San Marino \u00e8 la selezione nazionale di Calcio a 5 della Federazione Sammarinese Giuoco Calcio che rappresentano San Marino nelle varie competizioni ufficiali o amichevoli riservate a squadre nazionali..\nStoria.\nIl 24 giugno del 2009 la Federazione Sammarinese Giuoco Calcio ha presentato lo staff tecnico delle prima nazionale di futsal. Dopo la nazionale maggiore, tre selezioni giovanili e la rappresentativa impegnata nel torneo delle regioni, ecco quella del calcio a 5. Coordinatore tecnico \u00e8 l\u2019ex allenatore dell\u2019under 21 Giuseppe Canini, mentre per il ruolo di commissario tecnico \u00e8 stato scelto Luciano Mularoni.\nSabato 4 luglio 2009, sul parquet del Multieventi di Serravalle la nazionale di futsal debutta in amichevole contro il team Formula 1 Ferrari. Per la squadra del commissario tecnico Luciano Mularoni \u00e8 il primo test di avvicinamento alle qualificazioni agli europei di futsal del 2011. Per questo impegno il commissario tecnico Mularoni ha convocato 21 giocatori. L\u2019incasso, con ingresso a offerta libera, \u00e8 stato devoluto alle popolazioni dell\u2019Abruzzo colpite dal terremoto.\nA ottobre dello stesso anno la nazionale partecipa a Serravalle a un torneo benefico rientrante nel progetto \u201cWe Free\u201d promosso dalla Comunit\u00e0 di recupero per tossicodipendenti di San Patrignano. Il torneo \u00e8 stato vinto dalla nazionale sammarinese che ha battuto una formazione colombiana con il risultato di 4-1 e successivamente il team San Patrignano 5-3 al termine di una partita molto combattuta.\nPresenti al torneo il Vicepresidente della Colombia, Francisco Santos, il Segretario di Stato Romeo Morri e Andrea Muccioli, figlio del fondatore della Comunit\u00e0 di San Patrignano.\nAltra amichevole disputata dalla nazionale \u00e8 quella contro il Team Ravenna del 2 marzo 2010 che vede la vittoria dei biancoazzurri per 7-6.\nA settembre 2010 inizia ufficialmente l\u2019avventura della nazionale sammarinese di Futsal in campo europeo. L\u2019ultima nata in ordine di tempo in casa Federcalcio conosce le prime avversarie della sua storia. Il turno preliminare di qualificazione alla fase finale prevista in Croazia si gioca in Finlandia dal 20 a 24 gennaio 2011. La squadra del commissario tecnico Luciano Mularoni \u00e8 inserita nel girone E insieme a Cipro, Albania e ai padroni di casa della Finlandia. E\u2019 quanto decretato dal sorteggio svolto a Nyon. Le sei vincitrici dei gironi raggiungeranno altre 18 squadre al turno di qualificazione, che definir\u00e0 le 11 formazioni partecipanti alla fase finale insieme ai padroni di casa della Croazia. La squadra vincitrice del gruppo che vedr\u00e0 impegnata la nazionale sammarinese incontrer\u00e0 nel girone successivo Olanda, Serbia e Russia. Detentrice del trofeo la Spagna, che nella finale del 2010 ha battuto il Portogallo per 4-2. L\u2019edizione 2011 dell\u2019Europeo di Futsal vedr\u00e0 per la prima volta al via 42 nazioni, di queste, Islanda, Norvegia, Svizzera e San Marino sono all\u2019esordio assoluto.\nNon solo calcio giocato per il futsal. Tra il 26 e 28 novembre 2010 la FSGC ospita il primo corso per arbitri di Futsal. Il corso, suddiviso in una parte teorica e una pratica, \u00e8 tenuto da Andrea Lastrucci, istruttore FIFA della sezione arbitrale della Figc.\nLa prima uscita internazionale della nazionale del ct Luciano Mularoni \u00e8 un doppio confronto amichevole contro il Montenegro tra il 10 e 11 dicembre 2010.\nIn attesa del debutto ufficiale la prova generale, ha dato indicazioni importanti al commissario tecnico. Un ottimo test, per rompere il ghiaccio e levarsi di dosso quel pizzico di tensione, proprio in prospettiva Europei. Al di l\u00e0 delle due sconfitte, 9-3 nella prima partita, 13-0 nella seconda. L\u2019impatto della squadra sammarinese \u00e8 da valutare positivamente, considerando che si parla di una nazionale in costruzione, in rappresentanza di un campionato nato da pochi anni, ma che gi\u00e0 offre materiale tecnico di tutto rispetto. Albania, Finlandia e Cipro, saranno avversari diversi, da affrontare in un contesto nuovo per molti giocatori sammarinesi. La doppia sfida contro il Montenegro ha rappresentato un test utile per definire la lista dei 14 convocati per l\u2019Europeo. Nella prima partita sono arrivati il goal di Marco Mularoni e la doppietta di Michelotti. Il quintetto biancoazzurro ha offerto una buona prova, cos\u00ec come nella seconda partita, quando, il ct ha provato una squadra quasi completamente nuova. Non sono mancate le occasioni, anche se la maggiore qualit\u00e0, pi\u00f9 che quantit\u00e0 montenegrina ha fatto la differenza. Comunque un buon punto di partenza per un movimento, che pu\u00f2 ancora crescere tanto.\nTra gli ultimi test amichevoli quello con il Torre Savio Cesena, formazione che milita nel campionato di serie C/1. La nazionale \u00e8 sconfitta con il punteggio di 9-5. Dopo un avvio timoroso la squadra biancoazzurra \u00e8 riesce a ridurre lo svantaggio nel corso della gara.\nPer l\u2019impegno in Finlandia il ct Luciano Mularoni convoca anche il due volte campione del mondo delle moto Manuel Poggiali.\nEuro 2022.\nNei gironi di qualificazioni per l'Europeo che si disputeranno nel 2022 in Olanda, La nazionale di San Marino guidata da Roberto Osimani viene inserita nel girone D Con Albania, Andorra e i padroni di casa della Bulgaria. Nella prima gara contro l'Albania la squadra del Titano riesce a pareggiare l'iniziale vantaggio albanese con il gol di Fabio Belloni per poi cedere con il risultato di 4 a 1 dopo una gara molto combattuta e ben equilibrata. \nNel secondo Match la nazionale di San Marino sfida i padroni di casa della Bulgaria. Incredibilmente la squadra del Titano passa in vantaggio con la rete di Danilo Busignani chiudendo il primo tempo 0 a 1 e a tratti pure dominando sugli avversari. Nel secondo tempo arriva subito il pareggio dei Bulgari. Nonostante il pressing asfissiante dei padroni di casa il risultato non cambia e San Marino ottiene il primo punto nel proprio girone di qualificazione.\nNell'ultima gara del girone i Sammarinesi affrontano l'Andorra che sorprendentemente aveva battuto l'Albania nel match precedente. La Nazionale del Titano prova a giocarsi il tutto per tutto per provare a qualificarsi alla fase successiva e ci riesce. La gara termina 2 a 0 con rete di Alex Mattioli e Michele Moretti che sul fischio della sirena riesce a insaccare con un tiro direttamente dalla sua area. Questa gara segna la miglior vittoria della Nazionale di San Marino sia come differenza reti sia perch\u00e9 permette addirittura di arrivare al secondo posto nel girone e qualificarsi storicamente agli spareggi qualificazioni degli Europei.\nNel Sorteggio la Nazionale di San Marino dovr\u00e0 vedersela contro la Danimarca con gara di andata a Serravalle e ritorno a Sonderborg.\nRosa.\nBiennio 2017-2018, 2018-2019\nStaff.\nLegenda:\n-Cognome e Nome \n\u25cfLavoro\n-Roberto Osimani \u25cfAllenatore\n-Matteo Selva \u25cfCollaboratore Tecnico\n-Dante Canducci \u25cfPreparatore dei portieri\n-Silvio Iannibelli \u25cfPreparatore atletico\n-Enrico Casali \u25cfFisioterapista\n-Cristian Fornino \u25cfFisioterapista\n-Claudio Cecchetti \u25cfMedico\n-Giacomo Simoncini \u25cfTeam Manager\n-Giuseppe Canini \u25cfCoordinatore"}
{"id": "3307826", "revid": "290023", "url": "https://it.wikipedia.org/wiki?curid=3307826", "title": "Tu non hai capito niente/Non sono io", "text": "Tu non hai capito niente/Non sono io \u00e8 un 45 giri di Luigi Tenco, pubblicato nel 1965 dall'etichetta discografica Jolly Hi-Fi Records (catalogo J 20313) e distribuito dalla SAAR Records, l'unico estratto dall'album \"Luigi Tenco\" dello stesso anno.\nIl disco.\nHa copertina identica all'album da cui \u00e8 stato estratto, con Tenco seduto a terra con le gambe incrociate, proprio come il gatto accovacciato alla sua sinistra.\nTu non hai capito niente.\nIl brano tratta il tema di un amore in cui vi \u00e8 la mancanza di iniziativa della donna nel rapporto di coppia.\nTenco ha promosso questa canzone durante una delle puntate del variet\u00e0 televisivo \"Le nostre serate\" condotto da Giorgio Gaber trasmesso dal Secondo Programma della RAI alla fine del 1965.\nTracce.\nTesti e musiche di Luigi Tenco. Edizioni musicali Radio Record Ricordi (R.R.R.)."}
{"id": "3307835", "revid": "110157", "url": "https://it.wikipedia.org/wiki?curid=3307835", "title": "Molod\u00eb\u017enyj", "text": "Molod\u00eb\u017enyj \u00e8 una cittadina della Russia europea centrale, situata nella oblast' di Mosca; dal punto di vista amministrativo, costituisce una \"citt\u00e0 chiusa\" posta sotto il controllo del governo federale.\nSorge nella estrema parte sudoccidentale della \"oblast'\", presso il confine con la oblast' di Kaluga.\nLa cittadina \u00e8 sede di un'importante base missilistica."}
{"id": "3307836", "revid": "1573940", "url": "https://it.wikipedia.org/wiki?curid=3307836", "title": "Rjazanovskij", "text": "Rjazanovskij \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Egor'evskij.\nSorge nella estrema parte sudorientale della \"oblast'\", nel bassopiano della Me\u0161\u010d\u00ebra."}
{"id": "3307839", "revid": "1573940", "url": "https://it.wikipedia.org/wiki?curid=3307839", "title": "Snegiri", "text": "Snegiri \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Istrinskij.\nSorge nella parte centrale della \"oblast'\", poche decine di chilometri ad ovest della citt\u00e0 di Mosca."}
{"id": "3307842", "revid": "110157", "url": "https://it.wikipedia.org/wiki?curid=3307842", "title": "Koko\u0161kino", "text": "Koko\u0161kino \u00e8 una cittadina della Russia europea centrale, situata nella oblast' di Mosca; fino al 1\u00ba giugno 2012 \u00e8 appartenuta amministrativamente al \"rajon\" Naro-Fominskij. Dopo tale data, \u00e8 stata inclusa nel distretto di Novomoskovskij della citt\u00e0 di Mosca.\nSorge nella parte centrale della \"oblast'\", sulle sponde del piccolo fiume \"Neznajka\"."}
{"id": "3307844", "revid": "110157", "url": "https://it.wikipedia.org/wiki?curid=3307844", "title": "Seljatino", "text": "Seljatino \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Naro-Fominskij.\nSorge nella parte centromeridionale della \"oblast'\", alcune decine di chilometri a sudovest di Mosca, lungo la linea ferroviaria che collega Mosca e Brjansk."}
{"id": "3307848", "revid": "1543377", "url": "https://it.wikipedia.org/wiki?curid=3307848", "title": "Tarabuco", "text": "Tarabuco \u00e8 un comune (\"municipio\" in spagnolo) della Bolivia nella provincia di Yampar\u00e1ez (dipartimento di Chuquisaca) con 20.058 abitanti (dato 2010).\nCantoni.\nIl comune \u00e8 suddiviso in 2 cantoni (popolazione 2001)."}
{"id": "3307849", "revid": "110157", "url": "https://it.wikipedia.org/wiki?curid=3307849", "title": "Imeni Vorovskogo (Oblast' di Mosca)", "text": "imeni Vorovskogo (anche \"pos\u00eblok imeni Vorovskogo\") \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Noginskij.\nSorge nella parte centrorientale della \"oblast'\", alcune decine di chilometri a est di Mosca.\nL'insediamento prende il nome da Vaclav Vaclavovi\u010d Vorovskij, critico letterario e rivoluzionario russo di origine polacca."}
{"id": "3307860", "revid": "599013", "url": "https://it.wikipedia.org/wiki?curid=3307860", "title": "Willie Ofahengaue", "text": "Biografia.\nNativo di Tonga, comp\u00ec gli studi universitari ad Auckland, in Nuova Zelanda; in tale Paese fu anche selezionato per la Nazionale giovanile che nel 1988 disput\u00f2 un \"tour\" in Australia ma, per problemi legati al visto, non pot\u00e9 rientrare in Nuova Zelanda.\nDecise quindi di rimanere a Sydney, ingaggiato dal Manly, squadra che disputa il campionato del Nuovo Galles del Sud.\nAncor prima di avere rappresentato il suo Stato, fu selezionato nel 1990 per gli \"Wallabies\", con i quali esord\u00ec, singolarmente, a Christchurch proprio contro la ; nel suo secondo incontro assoluto, sempre contro gli \"All Blacks\", realizz\u00f2 anche la sua prima meta internazionale.\nUn anno pi\u00f9 tardi fu tra i convocati alla che si tenne in Inghilterra e che lo vide scendere in campo in cinque incontri; fu presente anche alla finale vinta 12-6 a Twickenham proprio contro i padroni di casa inglesi.\nSempre nel 1991 debutt\u00f2 per la selezione del Nuovo Galles del Sud, per il quale fu in campo fino al 1999 per 59 volte complessive, incluso a livello professionistico nella \"franchise\" dei Waratahs in Super Rugby.\nNel campionato 1992-93 Ofahengaue fu in Italia al Rovigo, anche se la sua esperienza dur\u00f2 solo una stagione; presente anche alla in Sudafrica, disput\u00f2 il suo ultimo incontro internazionale nel 1998 a Parigi contro la , e si ritir\u00f2 dall'attivit\u00e0 professionistica nel 1999; fino al 2004, da dilettante, fu giocatore-allenatore presso i Kubota Spears, in Giappone; nel 2004 fu anche, per un biennio, il tecnico della Nazionale tongana, per poi seguire anche il Manly, suo club d'origine.\nNel 2010, divenuto pastore metodista, ha assunto la guida spirituale di una comunit\u00e0 di conterranei a Brisbane, nel Queensland."}
{"id": "3307861", "revid": "767487", "url": "https://it.wikipedia.org/wiki?curid=3307861", "title": "Constantin R\u0103dulescu", "text": " Fu anche soldato durante la prima guerra mondiale e bobbista.\nBiografia.\nCalciatore ed allenatore.\nCostel R\u0103dulescu fu ufficiale dell'esercito rumeno nella prima guerra mondiale tra il 1916 e il 1918. Nel 1917, partecip\u00f2 al fronte nella battaglia di M\u0103r\u0103\u015fti dove sub\u00ec delle ferite al braccio destro. Nel 1919 partecip\u00f2 ai Giochi fra gli Alleati tenutisi allo Stadio Pershing di Parigi. Dopo la fine della Grande Guerra, gioc\u00f2 a calcio tra il 1919 e il 1923 nell'Olympia Bucarest e nel Tricolor Bucarest. Dopo il 1923, R\u0103dulescu divenne allenatore, arbitro e amministratore nel settore calcistico. Fu coinvolto nello sviluppo della Federazione rumena e tra il 1923 e il 1938 fu, in varie occasioni, manager e selezionatore della . Guid\u00f2 la Nazionale rumena nelle prime tre edizioni della Coppa del Mondo. A lui, \u00e8 dedicato lo Stadio Dr. Constantin R\u0103dulescu.\nArbitro.\nR\u0103dulescu fu arbitro per 20 anni e diresse circa 300 partite, tra partite di prima divisione e partite internazionali. Fu guardalinee in alcune partite del Mondiale 1930.\nBobbista.\nR\u0103dulescu prese parte alle Olimpiadi invernali 1936 a Garmisch-Partenkirchen come bobbista. Ottenne il 15\u00ba posto nel bob a due e non si classific\u00f2 nel bob a quattro."}
{"id": "3307865", "revid": "599013", "url": "https://it.wikipedia.org/wiki?curid=3307865", "title": "Urko Otegui", "text": ""}
{"id": "3307867", "revid": "300067", "url": "https://it.wikipedia.org/wiki?curid=3307867", "title": "Urko Otegui Esnaola", "text": ""}
{"id": "3307868", "revid": "1522738", "url": "https://it.wikipedia.org/wiki?curid=3307868", "title": "Distretto di Camenca", "text": " \nIl distretto di Camenca \u00e8 uno dei 5 distretti della Transnistria, repubblica autoproclamata all'interno della Moldavia con capoluogo Camenca di 27.284 abitanti al censimento 2004.\n\u00c8 il pi\u00f9 settentrionale dei distretti ed \u00e8 situato lungo il fiume Nistro.\nGeografia antropica.\nSuddivisioni amministrative.\nIl distretto \u00e8 composto da 1 citt\u00e0 e 12 comuni:"}
{"id": "3307870", "revid": "767487", "url": "https://it.wikipedia.org/wiki?curid=3307870", "title": "Il sole nel cuore", "text": "Il sole nel cuore (\"April Love\") \u00e8 un film del 1957 diretto da Henry Levin. Il film ebbe una candidatura agli Academy Awards del 1959 per le miglior musiche e per la miglior canzone \"April Song\" di Paul Francis Webster.\nTrama.\nNick Conover deve lasciare Chicago dopo essere stato messo in libert\u00e0 condizionata per aver rubato un'auto. Parte quindi per il Kentucky dove va a vivere presso due zii che possiedono una fattoria. Lo zio non lo accoglie molto bene perch\u00e9 ancora provato per la morte del figlio, per fortuna la zia lo fa sentire a casa e la loro vicina ha una figlia che lo far\u00e0 innamorare."}
{"id": "3307872", "revid": "116946320", "url": "https://it.wikipedia.org/wiki?curid=3307872", "title": "Lo spumarino pallido", "text": "Lo spumarino pallido \u00e8 la seconda raccolta di racconti (o romanzo a episodi) del giornalista e scrittore italiano Giovannino Guareschi pubblicata postuma, sempre edito da Rizzoli ben 13 anni dopo la morte dello scrittore.\n\"Lo spumarino pallido\" \u00e8 una raccolta di racconti mai pubblicati. I racconti fanno parte della raccolta denominata da Guareschi \"Mondo Piccolo\" e sono ambientati in un non meglio definito piccolo centro della bassa padana e nelle sue frazioni. I racconti, pur essendo incentrati sulle vicende umoristiche, ma verosimili del parroco di campagna, don Camillo, e del sindaco comunista e meccanico del paese, Peppone, risultano pi\u00f9 ampi dei precedenti e pi\u00f9 attenti agli altri personaggi che rappresentano i vari aspetti e caratteri degli abitanti della Bassa.\nContenuti.\nIl romanzo \u00e8 composto da 17 racconti che vertono sulle vicende della gente di campagna, povera ma buona, fissata con la politica ma anche generosa.\nI racconti sono:\nRacconti.\nIl colosso coi piedi di creta.\nDon Camillo viene a sapere dallo Smilzo che Peppone \u00e8 gi\u00f9 di corda. Il motivo \u00e8 la sala nuova della sua casa, che la moglie ha voluto tale e quale a quelle di citt\u00e0.\nLa lotteria.\nDon Camillo organizza una lotteria per reperire fondi per l'asilo. Per renderla attraente \u00e8 costretto ad accettare come primo premio una bici a motore, esposta col cartello: \"dono del partito comunista\".\nLo spumarino pallido.\nPeppone ha perso l'ultimo autobus ed ottiene un passaggio da un signore di citt\u00e0 che teme la violenza dei rossi di quelle zone. Peppone lo tranquillizza facendosi credere un clericale. Quando si rivedono al paese sono il sindaco comunista e l'ispettore della federazione.\nIl passagatto.\nI Gnappi sono mezzadri dei Barotti da oltre cento anni. Bia e i suoi sono avvelenati dalla politica, e armano una serie di vertenze col padrone, che finisce col dargli lo sfratto. Il giorno dell'uscita il vecchio Bia liquida con eleganza il Barotti.\nRicordando una vecchia maestra di campagna.\nAlla festa degli alberi Peppone ricorda ai ragazzi che il loro avvenire \u00e8 alimentato dal passato, come gli alberi che hanno i rami verso l'alto e le radici sottoterra.\nTogo.\nUn toro fuggito al suo padrone sta per uccidere il maresciallo ed altre persone, ma viene ucciso da una raffica di mitra. Il maresciallo sa chi ha sparato, e sa che si tratta di un'arma detenuta illegalmente. La consegna anonima del mitra in duplice copia risolver\u00e0 ogni problema.\nIn piedi e seduti.\nDon Camillo vorrebbe donare a capodanno un pollo ad ogni povero. Non avendone rimediati che due se ne va a caccia sperando di procurare dei fagiani. Ma viene sorpreso da un guardiacaccia.\nLa macchina sovietica.\nDon Camillo ha potuto comprare il nuovo proiettore e organizza una serata con un film di prim'ordine. Ma la sua gioia \u00e8 guastata dall'arrivo del primo televisore del paese, donato dai sovietici e riservato ai soli iscritti al PCI.\nIl carburatore.\nUn bambino malato viene salvato da alcune fiale giunte dall'America. Peppone afferma sia una montatura, e dice che lui lascerebbe morire suo figlio piuttosto che curarlo con medicine americane.\nGiallissimo.\nBradoni ha nascosto un milione di lire in una vecchia stufa. Sua moglie non lo sa e la regala a don Camillo per l'asilo, che a sua volta la porta a Peppone per farla riparare. Quando Bradoni va a chiedere dei suoi soldi nessuno li ha visti o sa che fine abbiano fatto.\nIl biscione.\nLa Palanca \u00e8 una frazione triste del Borgo, vittima di una stupida leggenda. Quando anche il borgo si trova nella stessa situazione, per un tiro mancino dei palanchesi, viene ritrovata l'unit\u00e0 nazionale.\nAzione sindacale.\nIl campanaro vuole un aumento di stipendio dal comune. Peppone glielo nega e lui si mette in sciopero occupando il campanile. Don Camillo organizza un comitato per la resistenza campanaria che gli manda rifornimenti per via aerea.\nMalvas\u00eca.\nUn oste realizza una malvas\u00eca tanto buona che decide di destinarla al Re. Caduta la monarchia la produzione viene accantonata in attesa del suo ritorno. Solo alcuni privilegiati, pagato un giusto prezzo, potranno assaggiarla, ed ammettere che \u00e8 un vino degno di un Re.\nL'attentato.\n1\u00ba episodio - Mentre amoreggia con l'Anita lo Smilzo \u00e8 vittima di un'aggressione. Mentre Peppone e i suoi se la prendono con un suo antico nemico don Camillo scopre che non c'\u00e8 stato alcun attentato, e che la colpa \u00e8 del passaggio a livello dove si trovava al momento.2\u00ba episodio - A una lottera don Camillo vince un ritratto di Malenkov e Peppone un quadro della Madonna.\nDon Gildo.\nDon Gildo, il coadiutore mandato dal segretario del Vescovo, vuole rinnovare tutto. Don Camillo si fa da parte, si isola in due stanze al piano superiore della canonica. Ma se i ricchi odiati dal pretino disertano la chiesa, i poveri da lui sostenuti non vanno a sostituirli.\nI naufraghi dello spazio.\nIn paese c'\u00e8 una nuova giostra volante. Don Camillo non resiste alla voglia di provarla e si presenta per un giro serale, quando la stessa idea l'hanno avuta Peppone e i suoi. E mentre tutti fanno il loro giro arrivano tre rapinatori.\nScienza e vita.\nLollini lascia un podere al ricovero per i poveri a condizione che il comune sistemi nella piazza del paese il busto di suo padre, famoso entomologo. Don Camillo si batte come un leone per far rispettare la volont\u00e0 del defunto, ma il suo vero scopo non si realizza."}
{"id": "3307880", "revid": "124691840", "url": "https://it.wikipedia.org/wiki?curid=3307880", "title": "Psicologia dell'educazione", "text": "La psicologia dell'educazione, nata agli inizi del XX secolo, \u00e8 una branca della psicologia che studia sia i processi di apprendimento, che coinvolgono l'individuo e il suo sviluppo, sia i processi di insegnamento nelle scuole, ovvero le istituzioni educative nelle quali si trasmettono conoscenze socialmente rilevanti, comportamenti, abitudini, valori e norme, attraverso strumenti e metodologie di valutazione, didattica, formazione delle classi, ecc.\nSi occupa di individuare quei fattori legati all'ambiente di apprendimento che rendono pi\u00f9 o meno facile l'apprendimento, la motivazione, il benessere dell'individuo o del gruppo impegnato nel processo educativo e dei quali le istituzioni educative devono tener conto nella stesura del progetto educativo.\nEtimologia.\nLa Psicologia dell'educazione nasce dalla filosofia greca e dalla cultura latina. Il termine Psicologia deriva da due parole greche: psych\u00e9 e logos; la prima significa mente, la seconda, discorso. Educazione invece deriva dal latino \"educere\" che significa: estrarre, produrre, far crescere, istruire e formare.\nApprocci.\nEsistono diversi approcci teorici al concetto di apprendimento.\nComportamentismo.\nLa nascita del Comportamentismo si fa risalire al 1913 e si pu\u00f2 dividere in tre fasi:\nIl Comportamentismo si pone l'obiettivo di studiare il comportamento osservabile attraverso l'utilizzo del metodo scientifico. I risultati che si ottenevano studiando gli animali venivano trasferiti all'uomo.\nTra gli psicologi del condizionamento operante un ruolo di primo piano lo ebbe Burrhus Skinner. Le sue ricerche si basavano sull'osservazione del comportamento e come questo poteva subire delle modifiche grazie all'introduzione di ricompense (rinforzi positivi e negativi).I soggetti sperimentali erano ratti e piccioni, i quali venivano inseriti in una gabbia, la Skinner-box. Gli animali inseriti in questa gabbia ricevevano dei rinforzi solo se compivano una determinata azione. I rinforzi potevano arrivare in modo continuo o intermittente. Da questi esperimenti Skinner trasse le seguenti conclusioni: quando il rinforzo veniva dato in modo continuo l'apprendimento avveniva pi\u00f9 rapidamente ma si esauriva prima mentre quando il rinforzo era discontinuo l'apprendimento avveniva pi\u00f9 lentamente e durava di pi\u00f9.\nSecondo il Comportamentismo si ha apprendimento nel momento in cui si crea una connessione tra uno stimolo che proviene dall'ambiente, un comportamento che viene messo in atto dal soggetto e un rinforzo cio\u00e8 una conseguenza che viene determinata dall'azione compiuta. L'apprendimento consiste nell'acquisizione di abitudini e nelle associazioni tra stimolo e risposta.\nTra gli esponenti pi\u00f9 importanti si ricordano Ivan Pavlov, John B. Watson, Clark Hull e Edward Lee Thorndike.\nCognitivismo.\nNel 1967 con la pubblicazione di \"Psicologia cognitivista\" ad opera di Ulric Neisser si cominci\u00f2 a parlare di Cognitivismo. L'interesse si focalizza sul soggetto attivo che opera nel mondo grazie allo sviluppo delle proprie capacit\u00e0 mentali. La mente \u00e8 l'oggetto principale di studio e in particolar modo l'attenzione \u00e8 rivolta a come la mente raccoglie e tratta le informazioni che provengono dall'ambiente. Considera l'apprendimento il risultato dell'interazione tra fattori interni ed esterni. Apprendere non significa trasferire le informazioni che provengono dall'esterno all'interno ma trasformarle a livello cognitivo. L'apprendimento in questa ottica \u00e8 un processo costruttivo attivo e viene studiato ponendo attenzione ai cambiamenti che hanno luogo nelle strutture cognitive e nella personalit\u00e0 del soggetto. Per i cognitivisti si parla di apprendimento quando lo studente elabora le informazioni e in questo processo di apprendimento lo studente gioca un ruolo attivo. I principali teorici del cognitivismo sono il filosofo dell'educazione John Dewey e gli psicologi dell'educazione Lev Vygotskij, Jerome Bruner e Edward Tolman.\nCostruttivismo.\nIl costruttivismo \u00e8 una filosofia dell'apprendimento che costruisce la conoscenza attraverso processi di riflessione sull'esperienza. Si deve allo psicologo statunitense George Kelly la nascita del Costruttivismo negli anni '50.\nL'assunto di base \u00e8 che ogni individuo crea i propri modelli mentali per leggere l'esperienza.\nLa conoscenza \u00e8 dunque particolare, soggettiva, negoziata e condivisa; si costruisce attraverso l'interazione continua con gli altri.\nNon \u00e8 dunque possibile una conoscenza oggettiva, a priori, ma bisogna considerare il punto di vista del soggetto.\nGli esponenti pi\u00f9 importanti sono: Niklas Luhmann e Paul Watzlawick.\nApprendimenti di base.\nAcquisire il linguaggio.\nLo sviluppo del linguaggio nasce dalla necessit\u00e0, da parte del neonato, di interagire con il mondo esterno, indipendentemente dalla lingua alla quale i soggetti sono esposti.\nFin dai suoi primi istanti di vita \u00e8 capace di comunicare i suoi stati ed i suoi bisogni agli adulti che imparano ad interpretare i suoi segnali di comunicazione. \nIntorno agli 8 mesi il bambino si avvale anche dei gesti detti \u201cdeittici\u201d o \u201cperformativi\u201d in quanto esprimono l'intenzione comunicativa, e verso la fine del primo anno compare un secondo tipo di gesti chiamati \u201creferenziali\u201d attraverso i quali il soggetto dimostra di poter comunicare avvalendosi di un comportamento non verbale. \u00c8 interessante osservare il rapporto asincrono che esiste fra ci\u00f2 che il bambino capisce e ci\u00f2 che dice infatti il numero di parole prodotte \u00e8 inferiore rispetto a quelle comprese.\nEssenziale \u00e8 il contesto comunicativo, affettivo e relazionale in cui si realizza il processo di acquisizione del linguaggio tramite l'interazione con gli adulti; quindi il bambino impara ad attribuire un significato alle espressioni e alle azioni dell'adulto e, sul piano della produzione, impara ad usare dei segnali sempre pi\u00f9 stabili e precisi.\nL'apprendimento del linguaggio avviene secondo le seguenti fasi:\nSistemi simbolici.\nIl bambino comincia a conoscere il sistema dei segni molto presto, iniziando a fare i suoi primi scarabocchi a partire dal secondo anno di vita. Il bambino li crea perch\u00e9 vuole lasciare un segno che per lui \u00e8 significativo. Ancora non esiste una correlazione tra i segni e il mondo (\u00e8 quella che Jean Piaget definisce funzione simbolica). Conoscere i segni non ha una base innata, ma vengono trasmessi in larga parte dalla cultura. Distinguere tra il disegno e la scrittura avviene nel bambino prima del processo di scolarizzazione, attraverso la scoperta. Si individuano quattro tappe attraverso le quali si passa dallo scarabocchio al disegno vero e proprio.\nImparare a leggere.\nApprendere la scrittura \u00e8 inscindibile dall'apprendere la lettura. Riconoscere le lettere e la loro pronuncia fa parte dei primi apprendimenti relativi alla scrittura. I metodi di insegnamento adottati dai docenti determinano una diversa reazione dei bambini nei confronti della scrittura. \nSono state individuate tre fasi attraverso le quali il bambino giunge a creare una memoria ortografica.\nApprendere la scrittura.\nAl giorno d'oggi si pu\u00f2 definire questo apprendimento come una complessa attivit\u00e0 cognitiva e socioculturale, infatti il bambino, vivendo in una societ\u00e0 urbanizzata \u00e8 \u201cimmerso nella scrittura\u201d , ne sono un esempio le pubblicit\u00e0, i cartelli stradali, le diverse insegne, e via dicendo; a tal proposito i bimbi sono motivati a riconoscere e interpretare le scritte che li circondano anche senza l'intervento intenzionale degli adulti.\nGli stadi che caratterizzano tale processo di acquisizione sono gli stessi dell'apprendimento della scrittura ovvero: \nfase logografica, alfabetica, ortografica, ma in pi\u00f9 vi \u00e8 la fase lessicale.\nPer quanto concerne la lettura, sono necessarie le determinate componenti:\nInoltre \u00e8 importante ricordare che in questo processo sono implicate anche le competenze linguistiche, neuropsicologiche, cognitive e meta cognitive.\nAcquisire le conoscenze matematiche.\nI primi concetti matematici vengono costruiti dal bambino a partire dagli input che riceve dalla cultura e dall'ambiente e si basano su due concetti: il numero e lo spazio. Attraverso la replica delle azioni si forma il concetto di numero. Addizionare e sottrarre sono operazioni che il bambino attua fin da piccolo, basta pensare a quando inizia a contare sulle dita delle mani. Le conoscenze matematiche possono essere di due tipi: dichiarative, che riguardano cio\u00e8 concetti che devono essere compresi e strutturati in maniera soggettiva, seguendo le indicazioni dell'insegnante e procedurali, che comprendono la costruzione e decodifica di algoritmi matematici e la loro applicazione."}
{"id": "3307882", "revid": "115751", "url": "https://it.wikipedia.org/wiki?curid=3307882", "title": "Reati contro l'onore", "text": ""}
{"id": "3307887", "revid": "599013", "url": "https://it.wikipedia.org/wiki?curid=3307887", "title": "Diego S\u00e1nchez Mord\u00f3s", "text": ""}
{"id": "3307889", "revid": "36426", "url": "https://it.wikipedia.org/wiki?curid=3307889", "title": "Giovane donna allo specchio", "text": ""}
{"id": "3307890", "revid": "300067", "url": "https://it.wikipedia.org/wiki?curid=3307890", "title": "Diego Sanchez Mordos", "text": ""}
{"id": "3307891", "revid": "287204", "url": "https://it.wikipedia.org/wiki?curid=3307891", "title": "Diego Sanchez", "text": ""}
{"id": "3307893", "revid": "466689", "url": "https://it.wikipedia.org/wiki?curid=3307893", "title": "Kingdom Hearts 3D", "text": ""}
{"id": "3307897", "revid": "2161507", "url": "https://it.wikipedia.org/wiki?curid=3307897", "title": "Dezs\u0151 Bundzs\u00e1k", "text": "Carriera.\nGioc\u00f2 per tutta la carriera con il Vasas, con cui raggiunse una finale di Coppa dei Campioni nel 1957-1958. Intraprese poi una lunga carriera da allenatore a livelli medio-bassi."}
{"id": "3307901", "revid": "287204", "url": "https://it.wikipedia.org/wiki?curid=3307901", "title": "Dezso Bundzsak", "text": ""}
{"id": "3307902", "revid": "125685670", "url": "https://it.wikipedia.org/wiki?curid=3307902", "title": "Jules Janssen", "text": "Biografia.\nFiglio di Antoine C\u00e9sar Janssen (1780\u20131860) era un noto\u00a0clarinettista\u00a0di origine olandese/belga (suo padre emigr\u00f2 dal\u00a0Brabante Vallone\u00a0a Parigi), e Pauline Marie Le Moyne (1789\u20131871) era figlia dell'architetto Paul Guillaume Le Moyne.\nLa giovinezza di Janssen fu segnata da un incidente alle gambe che gli imped\u00ec per tutta la vita di camminare agevolmente e che, di conseguenza, rallent\u00f2 i suoi studi. Iscritto alla Facolt\u00e0 di Scienze fisiche, studi\u00f2 matematica e fisica e nel 1850 si laure\u00f2 presentando una tesi sull'\"\"Assorbimento del calore radiante oscuro nell'ambiente oculare\". Nel 1853 insegn\u00f2 al Liceo Charlemagne, poi, nel 1865 divenne professore di fisica presso la Scuola di Architettura.\nLa maggior parte della sua vita, per\u00f2, Janssen la dedic\u00f2 alle numerose osservazioni e spedizioni scientifiche che gli furono affidate.\nNel 1853 infatti and\u00f2 in Per\u00f9 per determinare l'equatore magnetico; dal 1861 al 1864 studi\u00f2 l'assorbimento tellurico nello spettro solare in Italia e in Svizzera; nel 1867 fece esperimenti di ottica e rilevazioni magnetiche alle Azzorre. Successivamente si rec\u00f2 in Giappone per osservare il passaggio di Venere davanti al Sole. Prese parte infine ad una lunga serie di missioni in occasione delle eclissi di Sole: a Trani nel 1867, a Guntur (India) nel 1868, ad Orano in Algeria nel 1870, nel Siam (1875), nelle Isole Caroline (1883) e in Spagna nel 1905. \nGi\u00e0 agli inizi era stato attirato dai lavori di Gustav Robert Kirchhoff e di Robert Wilhelm Bunsen sulla spettrografia e fu uno dei primi ad impiegare lo spettroscopio a prisma in astronomia.\nNel 1863 Janssen forn\u00ec la conferma che la Luna non possiede atmosfera e, nel 1867, dimostr\u00f2 che l'atmosfera di Marte contiene vapore acqueo. Studi\u00f2 l'irraggiamento solare e le sue alterazioni dovute all'attraversamento dell'atmosfera terrestre.\nLa scoperta dell'elio.\nQuando, nel 1868, l'\"Ufficio delle longitudini\"\" lo invi\u00f2 a Guntur, per osservare l'eclisse totale di Sole, Janssen scopr\u00ec un metodo per osservare le perturbazioni solari anche in condizioni di normale luce diurna. Ma proprio in quella occasione egli not\u00f2, il 18 agosto 1868, una riga gialla e brillante nello spettro della cromosfera solare. La riga, sino ad allora sconosciuta, corrispondeva ad una lunghezza d'onda di 587,49\u00a0nm. Il 20 ottobre dello stesso anno anche Joseph Norman Lockyer osserv\u00f2 la stessa riga nello spettro solare e concluse che essa derivava da un elemento chimico non ancora noto. Assieme al chimico inglese Edward Frankland chiam\u00f2 quell'elemento con il nome greco del Sole: \u0389\u03bb\u03b9\u03bf\u03c2 = Elio. E fu la prima volta che un elemento chimico fu scoperto al di fuori dell'ambito terrestre. In questo modo Janssen divise la scoperta dell'elio con Sir Norman Lockyer.\nNello stesso anno fu nominato Cavaliere della Legion d'Onore.\nLa fuga in pallone.\nIl 2 dicembre 1870 Parigi fu messa sotto assedio dall'esercito prussiano. Jenssen per\u00f2 riusc\u00ec a fuggire con un pallone aerostatico, il \"Volta\", per recarsi ad Orano dove era possibile osservare un'eclissi di Sole. (Questa fu l'unica missione scientifica di tutta l'epopea dei palloni aerostatici). Stranamente la targa commemorativa di quest'impresa, posta sulla base del monumento a Janssen nel castello di Meudon, lo descrive mentre decolla dal parco del castello stesso, mentre invece egli prese il volo dalla \"Gare d'Orl\u00e9ans\".\nLa \"Rivoltella fotografica\".\nIl 10 febbraio 1873 venne nominato membro dell'Accademia delle scienze e il 26 marzo del 1874 fu eletto alla direzione del'\"Ufficio delle longitudini\". Lo stesso anno perfezion\u00f2 l'invenzione della \"rivoltella fotografica\", uno strumento per riprendere con sicurezza e precisione l'imminente passaggio di Venere davanti al Sole. Onde collocarsi nel punto migliore per l'allineamento e realizzare quindi migliori fotografie, si rec\u00f2 in Giappone.\nNel 1876 fu insignito della Medaglia Rumford.\nL'Osservatorio di Meudon.\nNel frattempo Janssen si adoperava perch\u00e9 fosse realizzato a Parigi un Osservatorio di astronomia fisica, che fu deciso nel 1875. Present\u00f2 allora un progetto per il restauro e l'adattamento del castello di Meudon e cominci\u00f2 ad installarvi diversi strumenti di osservazione gi\u00e0 nel 1876. Ottenne infine i fondi necessari a ricostruire l'edificio e ad adattarlo (oltre un milione di franchi dell'epoca). La legge che permetteva l'esecuzione dell'opera fu approvata nel 1879 e subito iniziarono i lavori: fu anche eretta una grande cupola per accogliere tutta la strumentazione. L'Osservatorio di Meudon resta uno dei laboratori di riferimento per gli studi sul Sole.\nNel 1904 pubblic\u00f2 l'\"Atlante delle fotografie solari\", con circa 6000 immagini, in gran parte ottenute dall'Osservatorio di Meudon.\nSulla vetta del Monte Bianco.\nMalgrado l'et\u00e0 e la vecchia infermit\u00e0 che gli affliggeva le gambe, a partire dal 1888 Janssen sal\u00ec per tre volte sulla cima del Monte Bianco per installarvi l'osservatorio stabile che avrebbe reso minime le interferenze ottiche della bassa atmosfera. Lo scopo era di fare degli studi per stabilire se l'atmosfera del Sole contenesse Ossigeno. L'operazione riusc\u00ec e Janssen piazz\u00f2 a qualche decina di metri dalla vetta, a quota 4800, un piccolo telescopio da 30\u00a0cm. Questo osservatorio rimase al suo posto per quindici anni.\nJules Janssen mor\u00ec a Meudon nel 1907 e fu inumato nel Cimitero di P\u00e8re-Lachaise di Parigi."}
{"id": "3307905", "revid": "767487", "url": "https://it.wikipedia.org/wiki?curid=3307905", "title": "Monteagudo (Bolivia)", "text": "Monteagudo \u00e8 un comune (\"municipio\" in spagnolo) della Bolivia nella provincia di Hernando Siles (dipartimento di Chuquisaca) con 29.013 abitanti (dato 2010).\nCantoni.\nIl comune \u00e8 suddiviso in 2 cantoni (popolazione al 2001):"}
{"id": "3307917", "revid": "1543377", "url": "https://it.wikipedia.org/wiki?curid=3307917", "title": "Ritratto di fra' Teodoro da Urbino", "text": "Il Ritratto di fra' Teodoro da Urbino \u00e8 un dipinto a olio su tavola di pioppo (63,9x49,5\u00a0cm) di Giovanni Bellini, datato al 1515 e conservato nella National Gallery di Londra.\nStoria e descrizione.\nIl dipinto \u00e8 l'ultimo firmato dall'anziano Bellini, all'epoca ultraottantenne e a un anno dalla morte.\nSi tratta del ritratto di un vecchio prelato con gli attributi di san Domenico, quali l'austera cappa nera e il giglio bianco. L'effigie \u00e8 impostata secondo la tradizione di tre quarti e a mezza figura, con lo sguardo rivolto a sinistra. In mano tiene un libro. Singolare \u00e8 il tendaggio verde con ricami dorati che fa da sfondo, che accentua la figura in primo piano.\nIl volto \u00e8 scarno, con una tavolozza spenta, con un'espressione vacua verso un punto lontano, fuori dal contatto visivo dello spettatore. Tradizionale \u00e8 anche il parapetto, su cui si trova il cartellino con la firma e la data, di solito credute originali."}
{"id": "3307923", "revid": "283826", "url": "https://it.wikipedia.org/wiki?curid=3307923", "title": "Campionato europeo di pallanuoto 1995 (femminile)", "text": "La VI\u00aa edizione del campionato europeo di pallanuoto femminile si \u00e8 disputata a Vienna dal 18 al 27 agosto 1995, nel corso dei XXII campionati europei di nuoto organizzati dalla LEN.\nLa formula del torneo \u00e8 stata identica a quella del torneo maschile.\nLa nazionale italiana ha conquistando il suo primo titolo europeo. L'Italia \u00e8 diventata cos\u00ec la prima e finora unica nazione in grado di vincere il titolo continentale in campo sia maschile che femminile nello stesso anno."}
{"id": "3307929", "revid": "244237", "url": "https://it.wikipedia.org/wiki?curid=3307929", "title": "Landor", "text": ""}
{"id": "3307930", "revid": "1522738", "url": "https://it.wikipedia.org/wiki?curid=3307930", "title": "Distretto di Dub\u0103sari (Transnistria)", "text": " \nIl distretto di Dub\u0103sari \u00e8 uno dei 5 distretti della Transnistria, repubblica autoproclamata all'interno della Moldavia con capoluogo Dub\u0103sari di 37.449 abitanti al censimento 2004\n\u00c8 situato nel centro del paese e parte del territorio \u00e8 controllato dalle forze moldave\nGeografia antropica.\nSuddivisioni amministrative.\nIl distretto \u00e8 composto da 1 citt\u00e0 e 9 comuni"}
{"id": "3307932", "revid": "253269", "url": "https://it.wikipedia.org/wiki?curid=3307932", "title": "John Sumner", "text": "Biografia.\nSumner \u00e8 nato a Blackpool in Inghilterra. La sua carriera di successo inizia con un'interpretazione in \"Affondate il Rainbow Warrior\". Il suo ruolo pi\u00f9 importante \u00e8 sicuramente quello di Herb, l'ambizioso cameraman di Carl Denham, nel film \"King Kong\".\nNel film \"District 9\" interpreta Les Feldman, ingegnere MIL."}
{"id": "3307936", "revid": "380654", "url": "https://it.wikipedia.org/wiki?curid=3307936", "title": "Gi\u00f2-Gi\u00f2 Rapattoni", "text": ""}
{"id": "3307937", "revid": "767487", "url": "https://it.wikipedia.org/wiki?curid=3307937", "title": "Last Shot", "text": "Last Shot (\"The Last Shot\") \u00e8 un film del 2004 diretto da Jeff Nathanson con Alec Baldwin e Matthew Broderick.\nTrama.\nCassiere in un celebre cinema di Hollywood, Steven Schats cova un sogno nel cassetto: la sceneggiatura di un film, \"Arizona\", scritto col fratello, finch\u00e9 trova un produttore disposto a finanziarli, Joe Devine. Il quale \u00e8 in realt\u00e0 un agente dell'FBI che finge di dare il via alla produzione per incastrare un boss della malavita italoamericana e i suoi complici. \nIl primo giorno di riprese, per\u00f2, arrivano sul set i federali che, con un'operazione segreta e parallela, arrestano i mafiosi. A Steven e Joe non rimane altro che proiettarsi una sera, nella sala deserta dopo l'ultimo spettacolo, l'unica scena girata.\nDistribuzione.\nIl film \u00e8 uscito per la prima volta nelle sale degli Stati Uniti il 24 settembre del 2004, in Italia \u00e8 uscito in DVD il 21 aprile 2005"}
{"id": "3307943", "revid": "1983214", "url": "https://it.wikipedia.org/wiki?curid=3307943", "title": "Solitude", "text": ""}
{"id": "3307944", "revid": "1573940", "url": "https://it.wikipedia.org/wiki?curid=3307944", "title": "Alcmena (zoologia)", "text": "Alcmena \u00e8 un genere di ragni appartenente alla famiglia Salticidae.\nDistribuzione.\nLe 4 specie oggi note di questo genere condividono areali separati fra loro e sono endemiche di quattro diverse nazioni: Messico, Venezuela, Brasile e Argentina.\nTassonomia.\nA maggio 2010, si compone di quattro specie:"}
{"id": "3307954", "revid": "287204", "url": "https://it.wikipedia.org/wiki?curid=3307954", "title": "Some Enchanted Evening (album)", "text": ""}
{"id": "3307955", "revid": "1305772", "url": "https://it.wikipedia.org/wiki?curid=3307955", "title": "Some Enchanted Evening", "text": ""}
{"id": "3307958", "revid": "762947", "url": "https://it.wikipedia.org/wiki?curid=3307958", "title": "Sinfonia n. 6 (\u0160ostakovi\u010d)", "text": "La Sinfonia n. 6 in Si minore (Op. 54) di Dmitrij \u0160ostakovi\u010d \u00e8 stata scritta nel 1939 ed eseguita per la prima volta l'11 novembre dello stesso anno dall'Orchestra filarmonica di Leningrado sotto la bacchetta di Evgenij Mravinskij\nStoria.\nMolto differente da tutte le precedenti sinfonie del grande compositore russo, la sesta presenta una curiosissima particolarit\u00e0: il primo movimento dura molto di pi\u00f9 degli ultimi due messi insieme.\n\u0160ostakovi\u010d la descrive cos\u00ec:\n\"\"La mia sesta sinfonia differisce nel carattere della sua musica dagli stati d'animo e dagli umori della precedente, con la sua tensione tragica. La musica della sesta \u00e8 soprattutto contemplativa e lirica, volevo personificare in essa stati d'animo legati alla primavera, alla gioia e alla giovinezza.\"\nOriginalmente, nel 1938, la sesta fu pensata per essere un'opera dedicata a Lenin (un'idea che il maestro aveva da anni, ma che realizzer\u00e0 solamente con la dodicesima sinfonia), con una monumentale composizione per solisti, coro e orchestra, sul testo \"Vladimir Ilyich Lenin\" di Majakovskij.\nNel 1939 \u0160ostakovi\u010d per\u00f2, in una trasmissione radio, non cit\u00f2 nessuno di questi argomenti.\nLa premi\u00e8re della sesta avvenne nella sala grande della Filarmonica di Leningrado. Fu un grandissimo successo.\nLa prima registrazione venne fatta dal direttore Leopold Stokovsky con la Philadelphia Orchestra nel 1940.\nStruttura.\nLa sinfonia \u00e8 composta da tre movimenti: largo, allegro, presto."}
{"id": "3307960", "revid": "3732", "url": "https://it.wikipedia.org/wiki?curid=3307960", "title": "Antonio Bandini Buti", "text": "Biografia.\nDal 1920 al 1923 fu direttore successivamente dei settimanali repubblicani \u00abLa Libert\u00e0\u00bb di Ravenna, \u00abL'Emancipazione\u00bb di Trieste, \u00abLa Riscossa\u00bb di Treviso. \nStabilitosi a Milano nel 1924, fu redattore del quotidiano Il Secolo fino al 1927, allorch\u00e9 questo quotidiano si fuse con \u00abLa Sera\u00bb. Dal 1928 al 1949, fu redattore delle riviste del Touring Club Italiano \u00abLe Vie d'Italia\u00bb e \u00abLe Vie del Mondo\u00bb. Assunse poi nel 1949 la direzione del nuovo settimanale \u00abAuto Commercio\u00bb trasformatosi poi in \u00abAuto Illustrazione\u00bb. Pass\u00f2 poi alla Editoriale Domus come redattore capo di \u00abQuattroruote\u00bb, rivista di automobilismo. Fu infine direttore della rivista \u00abAmicizia\u00bb. \nDal 1959 fu segretario del \"Premio della Notte di Natale\", fondato da Angelo Motta. \nPubblic\u00f2 nel 1968 il romanzo autobiografico \"La strada morta\", nel quale vengono narrati episodi della sua famiglia e della sua infanzia a Castiglione di Ravenna.\nNel 1973 fu a lui intitolata la via in cui si trova la sua casa natale.\nOnorificenze.\nCommendatore dell'Ordine della Repubblica Italiana, ha combattuto nelle due guerre mondiali, rispettivamente nel Medio Isonzo e in Albania in qualit\u00e0 di maggiore d'artiglieria di complemento."}
{"id": "3307963", "revid": "110157", "url": "https://it.wikipedia.org/wiki?curid=3307963", "title": "L'vovskij", "text": "L'vovskij \u00e8 una cittadina della Russia europea centrale, situata nella oblast' di Mosca; appartiene amministrativamente al \"rajon\" Podol'skij.\nSorge nella parte centromeridionale della \"oblast'\", 56 chilometri a sud di Mosca."}
{"id": "3307964", "revid": "37401", "url": "https://it.wikipedia.org/wiki?curid=3307964", "title": "Metallus. Il libro dell'heavy metal", "text": "Metallus \u00e8 un testo enciclopedico sul genere musicale dell'heavy metal scritto da Luca Signorelli, giornalista di Metal Hammer e pubblicato dalla Giunti Editore nel 2001. L'autore aveva scritto in precedenza le due guide musicali intitolate \"Heavy Metal: I Classici\" (Giunti, 1999) e \"Heavy Metal: I Moderni\" (Giunti, 1999) che furono pubblicate nella collana Atlanti Musicali Giunti curata da Riccardo Bertoncelli.\nIl libro.\nIl libro presenta un gran numero di schede di gruppi musicali del genere (alcune prese dai libri precedenti) che hanno lo scopo di introdurre al lettore le biografie dei vari gruppi e di consigliare i vari album recensiti e valutati da Signorelli.\nIl libro comincia con una lunga introduzione che parla dello sviluppo dell'heavy metal e lo introduce in un quadro storico partendo dai gruppi che hanno contribuito allo sviluppo del genere negli anni sessanta e settanta fino ai gruppi pi\u00f9 recenti; il tutto viene fatto descrivendo le fasi storiche e tutti quanti i sottogeneri pi\u00f9 importanti del mondo del Metal.\nAl termine dell'introduzione comincia un elenco alfabetico di pi\u00f9 di un centinaio di band scelte da Signorelli e redazione che tuttavia parlano pi\u00f9 volte nel libro di una vasta quantit\u00e0 di gruppi che \u00e8 rimasta fuori per motivi di spazio. I gruppi presenti nel libro fanno ovviamente parte di tutte le scene del genere: ci sono quindi gruppi heavy metal classico, thrash metal, death metal, black metal ecc. ma anche gruppi di stili sviluppatisi pi\u00f9 recentemente come il nu metal, inoltre sono stati inseriti anche alcuni gruppi proto-metal e hard rock antecedenti all'esplosione della scena.\nLuca Signorelli e la redazione hanno deciso di inserire nell'elenco del libro anche gruppi che non hanno mai avuto a che fare con l'heavy metal come ad esempio \u00c4nglag\u00e5rd, Motorpsycho e Porcupine Tree. Alla fine dell'elenco c'\u00e8 un piccolo spazio dedicato al glossario del metal. Dopo il successo del libro \u00e8 stato aperto un sito con lo stesso nome.\nTra le esclusioni fatte dai volumi precedenti sono sicuramente da menzionare Armored Saint, Dark Tranquillity, Mr. Big, Vanadium, Free, Bad Company e Thin Lizzy."}
{"id": "3307966", "revid": "682087", "url": "https://it.wikipedia.org/wiki?curid=3307966", "title": "Area di Pirogoff", "text": ""}
{"id": "3307968", "revid": "287204", "url": "https://it.wikipedia.org/wiki?curid=3307968", "title": "Street of Dreams (singolo)", "text": ""}
{"id": "3307969", "revid": "767487", "url": "https://it.wikipedia.org/wiki?curid=3307969", "title": "Daniel L\u00f3pez Alca\u00f1iz", "text": ""}
{"id": "3307970", "revid": "1305772", "url": "https://it.wikipedia.org/wiki?curid=3307970", "title": "Street of Dreams", "text": ""}
{"id": "3307974", "revid": "287204", "url": "https://it.wikipedia.org/wiki?curid=3307974", "title": "Daniel Lopez Alcaniz", "text": ""}
{"id": "3307975", "revid": "22475", "url": "https://it.wikipedia.org/wiki?curid=3307975", "title": "Grua", "text": "La Grua (dapprima chiamato anche \"Lagone\") \u00e8 un torrente che scorre in provincia di Novara, dalla lunghezza di circa 12\u00a0km, affluente dell'Agogna.\nNasce dall\"'alpe Grua\" vicino alla \"strada della Cremosina\" e sfocia nel torrente Agogna presso la citt\u00e0 di Borgomanero, dopo aver attraversato il rione \"Santa Croce\". Prima che l'Agogna fosse deviata nel '600, il torrente nel tratto terminale scorreva in un alveo naturale e aveva una lunghezza maggiore.\nPercorso.\nIl Lagone - Grua nasce a circa 450\u00a0m s.l.m. dalle falde del Monte Fenera, nel comune di Pogno; dopo pochi km, attraversa il passo della Cremosina, in provincia di Novara. Il suo alveo \u00e8 molto discontinuo e caratterizzato dalla forte pendenza e dalla corrente sostenuta fino alla periferia di Borgomanero, dove allarga il suo alveo di qualche metro (venendo anche canalizzato) e raggiunge l'Agogna, unito alla portata di diverse rogge che provengono dalla Baraggia.\nQualit\u00e0 delle acque.\nIl Grua, durante il suo breve percorso, riceve diversi fattori chimici che alterano la qualit\u00e0 delle acque. Il torrente \u00e8 - assieme al \"Tancognino\" - l'affluente pi\u00f9 inquinato dell'Agogna. Questo \u00e8 dovuto all'alta antropizzazione del bacino idrografico, specie nel tratto urbano di Borgomanero, oltre che ai numerosi scarichi di rubinetterie nell'alto corso.\nLa qualit\u00e0 delle sue acque, monitorate presso \"Santa Croce\" di Borgomanero, \u00e8 stata giudicata \"pessima\".\nPortata media.\nLa portata media annuale \u00e8 di circa 0,6 m\u00b3/s ed il deflusso medio annuo si attesta sui 1011 mm. \nLe portate pi\u00f9 alte si verificano in primavera ed in tardo autunno, con il massimo primaverile lievemente pi\u00f9 basso rispetto a quello autunnale.\nIl bacino, nella sua parte pi\u00f9 a monte, \u00e8 caratterizzato da un'elevata piovosit\u00e0 media. In caso di piene eccezionali, la portata aumenta notevolmente, concorrendo ad ingrossare l'Agogna. Si sono verificate non poche esondazioni nel corso degli anni, specie nell'attraversamento di Borgomanero."}
{"id": "3307978", "revid": "47767", "url": "https://it.wikipedia.org/wiki?curid=3307978", "title": "Draenor", "text": ""}
{"id": "3307981", "revid": "121860981", "url": "https://it.wikipedia.org/wiki?curid=3307981", "title": "Daniel Nieto", "text": "Biografia.\nMembro del clan dei marsigliesi, una coalizione di mafiosi e rapinatori francesi, corsi e, tramite alleanze, italiani; divenne noto alle cronache quando si mise alla testa del sequestro di Giovanna Amati, figlia dell'industriale cinematografico Giovanni Amati e dell'attrice Anna Maria Pancani, il 12 febbraio 1978. La giovane fu rapita allo scopo di ottenere dal padre, a quei tempi ricco proprietario di molte sale cinematografiche a Roma, un riscatto di 800 milioni di lire.\nDopo la sua liberazione, molti giornali pubblicarono la notizia di un forte rapporto sentimentale di Giovanna con Nieto, poi arrestato dalla polizia proprio durante un incontro con l'ex rapita. Nieto fu condannato per questo e altri fatti collegati alle sue attivit\u00e0 criminali a 18 anni di carcere nel 1980.\nLatitanza.\nNel 1989 riusc\u00ec ad evadere mentre era in permesso premio, facendo perdere le sue tracce e dandosi alla latitanza.\nArresto.\nIl 21 aprile 2010 durante un controllo ordinario della polizia ferroviaria su un treno diretto Milano-Ventimiglia, chinandosi per raccogliere il biglietto cadutogli mostr\u00f2 involontariamente il geco tatuato sul collo, insospettendo gli agenti vista la natura del tatuaggio (uno dei simboli coi quali si distinguevano i carcerati negli anni settanta e ottanta) e l'et\u00e0 dell'uomo che lo portava. Dopo aver accertato la documentazione, dopo 12 ore fu confermato che si trattava del latitante francese ricercato da pi\u00f9 di vent'anni, tradotto quindi al carcere Marassi di Genova per scontare gli ultimi 10 anni di condanna."}
{"id": "3307983", "revid": "508156", "url": "https://it.wikipedia.org/wiki?curid=3307983", "title": "Aldemaro Romero", "text": "Biografia.\nRomero \u00e8 stato un compositore prolifico e compose una vasta gamma di musica, caraibica, jazz, valzer venezuelano, opere per orchestra, orchestra e solista, coro e orchestra, musica da camera e opere sinfoniche di grandi dimensioni. Inizi\u00f2 gli studi musicali con il padre, Rafael Romero. Nel 1941 si trasfer\u00ec a Caracas e si esib\u00ec come pianista in saloni e sale da ballo. Nel 1949 si rec\u00f2 in tour a Cuba e quindi a New York. Nel 1952 ritorn\u00f2 a Caracas e vi fond\u00f2 la sua orchestra da ballo. Nel 1951 firm\u00f2 un contratto con la RCA Victor per registrare, con una grande orchestra, quello che sarebbe diventato un album di grande successo nella serie \"Dinner in ...\", con musica popolare latino-americana. Con l'etichetta RCA pubblic\u00f2 il suo primo LP \"Dinner in Caracas\", con il quale vennero battuti tutti i record di vendite in Sud America fino ad allora. In seguito, registr\u00f2 numerosi LP in diversi paesi. In Italia realizz\u00f2 due fra i suoi album pi\u00f9 noti: \"La Onda M\u00e0xima\" (1972) e \"Onda Nueva Instrumental\" (1976), con la partecipazione di Pino Presti al basso elettrico e Tullio De Piscopo alla batteria. Negli Stati Uniti, la sua abilit\u00e0 di arrangiatore e direttore d'orchestra lo port\u00f2 a collaborare con orchestre e cantanti popolari, come Dean Martin, Jerry Lee Lewis, Stan Kenton, Machito e Tito Puente, tra gli altri. Realizz\u00f2 anche un lungo tour, esibendosi in numerosi paesi: Messico, Porto Rico, Colombia, Per\u00f9, Brasile, Argentina, Spagna, Francia, Grecia, Svizzera, Svezia, Italia, Russia, Egitto e Giappone.\nRomero \u00e8 stato il creatore di una nuova forma di musica venezuelana, nota come \"Onda Nueva\" (onda nuova), derivata dallo joropo e influenzata dalla brasiliana bossa nova. Ha avuto anche un ruolo importante nel campo della musica classica. Nel 1979 Romero fond\u00f2 l'\"Orchestra Filarmonica di Caracas\", della quale \u00e8 stato il primo direttore. Ha anche diretto la London Symphony Orchestra, la English Chamber Orchestra, l'Orchestra della Radio / TV rumena e la Royal Philharmonic Orchestra. Era il padre di Aldemaro Romero Jr., biologo famoso negli Stati Uniti e Ruby Romero de Issaev, produttore e direttore marketing per l\"'Art Balletto della Florida\" a Miami.\nNel 2009 Nicola Conte ha realizzato e prodotto il remix \"Tema de la Onda (Nicola Conte meets Aldemaro Romero)\".\nPremi.\nNel 1969 Romero ricevette il premio per la pace dagli intellettuali sovietici, in occasione del Festival del Cinema di Mosca per la sua colonna sonora per il film epico Sim\u00f3n Bol\u00edvar. Ha anche ottenuto il primo premio come compositore e direttore d'orchestra al \"Maiorca Palms Festival\", al \"Festival Musicale dei Giochi Olimpici\" in Grecia e nel Festival della canzone latina in Messico. Per il suo intenso lavoro, ha ricevuto numerosi riconoscimenti nel suo paese. Nel 2000 ha ottenuto il \"Premio Nacional de Musica\" e nel 2006 la laurea honoris causa presso l\"'Universit\u00e0 di Carabobo\", l\"Universit\u00e0 del Zulia\" e l\"Universit\u00e0 degli Studi Lisandro Alvarado\" di Barquisimeto.\nAldemaro Romero mor\u00ec a Caracas il 15 settembre 2007, all'et\u00e0 di 79 anni."}
{"id": "3307988", "revid": "306856", "url": "https://it.wikipedia.org/wiki?curid=3307988", "title": "Sofia Cristiana di Wolfstein", "text": "Fu una Contessa di Wolfstein ed una Margravia Consorte di Brandeburgo-Kulmbach.\nBiografia.\nSofia Cristiana era figlia del Conte Alberto Federico di Wolfstein zu Sulzb\u00fcrg (1644\u20131693), e di Sofia Luisa (1645\u20131717), figlia del conte Wolfgango Giorgio di Castell - Remlingen. Uno degli zii materni di Cristiana era sposato con una zia del Conte Nikolaus Ludwig von Zinzendorf e conseguentemente Sofia Cristiana venne allevata in senso molto religioso, seguendo i dettami del Pietismo.\nSpos\u00f2 il 14 agosto 1687 nel Castello di Obersulzb\u00fcrg il Margravio Cristiano Enrico di Brandeburgo-Kulmbach. La Corte di Bayreuth, tuttavia, ritenne che tale matrimonio non fosse conforme al rango del Margravio. Dopo la nascita del primo figlio la famiglia si trasfer\u00ec nel Castello di Sch\u00f6nberg, dove Sofia Cristiana, descritta come donna eccellente, si occup\u00f2 ad allevare attentamente i suoi figli. La Margravia nella \"Casa delle Riunioni di Preghiera\" era solita usare inni, che riassunse nel cosiddetto \"Innario di Sch\u00f6nberg\". Con il Trattato di Sch\u00f6nberg Cristiano Enrico cedette, nel 1703, al Re Federico I di Prussia i diritti sul Principato di Brandeburgo Kumbach, ottenendo in cambio il territorio di Weferlingen, vicino a Magdeburgo, nel cui Castello visse in seguito con la sua famiglia.\nDopo la morte del marito, Sofia Cristiana si rec\u00f2 a vivere, dietro invito del suo genero, in Danimarca, determinando cos\u00ec una fuga di pietisti tedeschi. Alla sua morte venne sepolta nella Cattedrale di Roskilde.\nMatrimonio e figli.\nDal suo matrimonio con Cristiano Enrico nacquero 14 figli, di cui solo sei raggiunsero l'et\u00e0 adulta:"}
{"id": "3307990", "revid": "465169", "url": "https://it.wikipedia.org/wiki?curid=3307990", "title": "Better", "text": ""}
{"id": "3307996", "revid": "110414339", "url": "https://it.wikipedia.org/wiki?curid=3307996", "title": "Stefano Malinverni", "text": "Carriera.\nAlle Olimpiadi di partecip\u00f2 anche alla gara individuale sui 400 metri venendo eliminato in batteria. Allenato da Roberto Vanzillotta."}
{"id": "3308007", "revid": "287204", "url": "https://it.wikipedia.org/wiki?curid=3308007", "title": "Richard Schirrmann", "text": "Biografia.\nNato a Grunenfeld (oggi Gron\u00f3wko), Provincia di Prussia, figlio di un insegnante, Schirrmann studi\u00f2 per diventare maestro, sulle orme di suo padre. Nel 1895 consegu\u00ec la qualifica e nel 1903 ottenne la cattedra ad Altena, in Vestfalia. \nNel 1907 pubblic\u00f2 la prima idea storica di un alloggio economico per i giovani, dopo aver notato la mancanza di questi luoghi durante le gite scolastiche. Nel 1909 trasform\u00f2 in confortevoli camerate le aule scolastiche non utilizzate durante le vacanze estive, e nel 1912, grazie a numerose donazioni e sostegni, inaugur\u00f2 il primo ostello della giovent\u00f9 nel castello che da poco era stato ristrutturato ad Altena, citt\u00e0 della Renania Settentrionale-Vestfalia, in Germania."}
{"id": "3308011", "revid": "1305772", "url": "https://it.wikipedia.org/wiki?curid=3308011", "title": "Suck", "text": ""}
{"id": "3308012", "revid": "834", "url": "https://it.wikipedia.org/wiki?curid=3308012", "title": "Sulla giustizia (dialogo)", "text": ""}
{"id": "3308013", "revid": "834", "url": "https://it.wikipedia.org/wiki?curid=3308013", "title": "Sulla virt\u00f9 (dialogo)", "text": ""}
{"id": "3308014", "revid": "110157", "url": "https://it.wikipedia.org/wiki?curid=3308014", "title": "NCAA Division I 2010 (pallavolo femminile)", "text": "La NCAA Division I 2010 si \u00e8 svolta dal 2 al 18 dicembre 2010: al torneo hanno partecipato 64 squadre di pallavolo universitarie e la vittoria finale \u00e8 andata per la quinta volta, la quarta consecutiva, alla ."}
{"id": "3308017", "revid": "671029", "url": "https://it.wikipedia.org/wiki?curid=3308017", "title": "Barletta Calcio Sport 1988-1989", "text": "Questa voce raccoglie le informazioni riguardanti il Barletta Calcio Sport nelle competizioni ufficiali della stagione 1988-1989.\nStagione.\nNella stagione 1988-1989 il Barletta Calcio Sport per la seconda volta affronta il campionato di Serie B e ottiene il record storico con il 12\u00ba posto a fine stagione. La stagione parte con Francesco Paolo Specchia sulla panchina fino al termine della prima fase della Coppa Italia, nel settimo girone, che promuove alla seconda fase il Napoli, il Bari e la Sambenedettese, il Barletta non vince nessuna partita, ottiene tre pareggi e due sconfitte. Per l'imminente inizio del campionato viene sostituito il tecnico con Gesualdo Albanese.\n\u00c8 un campionato giocato sul filo della regolarit\u00e0 quello disputato dal Barletta, con 16 punti raccolti nel girone d'andata e 19 nel ritorno, per un discreto dodicesimo posto finale. Due giocatori bresciani sono stati i migliori marcatori di stagione dei biancorossi, l'attaccante Francesco Vincenzi ed il fantasista Evaristo Beccalossi, non pi\u00f9 di primo pelo ma ancora determinante, entrambi con 6 reti segnate in 26 partite giocate.\nMaglie e sponsor.\nLo sponsor tecnico per la stagione 1988-1989 \u00e8 ABM, mentre non vi \u00e8 alcun sponsor ufficiale.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3308024", "revid": "124621429", "url": "https://it.wikipedia.org/wiki?curid=3308024", "title": "Sizzone", "text": "Il Sizzone (\"Sciscion\", \" Sciscioch\", \" Scion\" in lombardo) \u00e8 un torrente che scorre in provincia di Novara. \u00c8 uno dei pi\u00f9 importanti affluenti dell'Agogna.\nPercorso.\nIl Sizzone propriamente detto nasce in provincia di Novara, dalla confluenza di due rami: Il \"Sizzone di Vergano\" ed il \"Sizzone di Maggiora\".\nSuccessivamente il Sizzone scorre verso sud, attraversando Cureggio e la periferia ovest di Fontaneto d'Agogna; sfocia nell'Agogna presso il ponte della SP 22 tra Momo e Cavaglio d'Agogna.\nLa lunghezza dell'asta fluviale del Sizzone viene quindi misurata dalla confluenza dei suddetti rami attestandosi difatti, a circa 10\u00a0km circa. \nInvece considerando anche la lunghezza complessiva dei due rami la lunghezza totale del corso d'acqua sale a 39,14\u00a0km.\nQualit\u00e0 delle acque.\nSino alla confluenza dei due rami (Sizzone di Maggiora e Pergallo (Sizzone di Vergano), all'altezza della ex Colonia Solare, la qualit\u00e0 delle acque \u00e8 buona poich\u00e9 il torrente non attraversa centri urbani di grande rilevanza. Di conseguenza, le immissioni di carattere antropico ed inquinanti sono poche.\nEssendo un corso d'acqua con un numero di affluenti ridotto ed un bacino idrografico situato a quota medio-bassa, il regime idrologico del Sizzone \u00e8 completamente pluviale. \nIn modo particolare il ramo \" di Vergano (Pergallo)\" non gode di un approvvigionamento costante e dunque tende a prosciugarsi gi\u00e0 fin dalla periferia di Borgomanero. \nIl \"ramo di Maggiora\" ha sicuramente una portata d'acqua maggiore e pi\u00f9 costante, anche grazie anche ai diversi apporti nel corso vallivo.\nAl contrario, in caso di forti piogge, il torrente Sizzone riceve importanti apporti e la sua portata aumenta considerevolmente, come nel caso degli eventi alluvionali del 1968, del 2011, \ndel 2014 (dove la piena si dimostr\u00f2 di particolare imponenza, facendo esondare il torrente in pi\u00f9 punti nel comune di Cureggio e facendo crollare il ponte pedonale della Frazione \"Gerbidi\" di Fontaneto d'Agogna, provocando anche l'allagamento di numerose abitazioni) e dell'ottobre 2020.\nFauna ittica.\nIl Sizzone, in particolare il ramo di Maggiora, ha una fauna ittica molto variegata: nel corso principale sono presenti in quantit\u00e0 ciprinidi, mentre nel ramo di Vergano sono presenti rare trote."}
{"id": "3308025", "revid": "701660", "url": "https://it.wikipedia.org/wiki?curid=3308025", "title": "Battesimo di Cristo (Giovanni Bellini)", "text": "Il Battesimo di Cristo \u00e8 un dipinto a tempera su tavola (400x263 cm) di Giovanni Bellini, databile al 1500-1502 e conservato nella chiesa di Santa Corona a Vicenza. L'opera \u00e8 firmata sulla roccia in basso .\nDescrizione e stile.\nL'opera \u00e8 tra le prime nella produzione dell'artista a mostrare un'immersione pacata delle figure nello spazio che le circonda, attraversate dalla luce e dall'aria, allora forse allievo presso Bellini, almeno stando alle notizie fornite da Vasari.\nL'opera mostra il battesimo di Cristo in una composizione abbastanza tradizionale, con Ges\u00f9 al centro rivolto verso lo spettatore, mentre Giovanni Battista, a sinistra, lo battezza da una rupe e a destra aspettano tre figure angeliche dalle vesti sgargianti (allegoria delle tre Virt\u00f9 teologali); in alto poi appare la figura di Dio Padre tra cherubini e serafini, che invia la colomba dello Spirito Santo.\nLe tre figure femminili sono anche ricordo delle figure angeliche che la tradizione iconografica poneva a fianco del Cristo battezzato. La linea dorata dell'aurora mattutina sul fondo segna semanticamente l'\u00e0mbito terreno da quello divino. L'uomo qui non \u00e8 centro ordinatore di un universo che domina ma fibra di un tutto con cui vive in armonia.\nAlcuni hanno attribuito l'angelo in rosso alla mano di Giorgione. La capanna in alto a destra simboleggia il Vecchio Testamento; a sinistra, sulla sommit\u00e0 del colle, il castello simboleggia il Nuovo Testamento.\nCome da tradizione iconografica l'acqua del fiume si ferma ai piedi del Cristo, per evitare che vi si specchi, non potendo esistere pi\u00f9 di una figura divina. Un altro elemento simbolico \u00e8 il pappagallino rosso, simbolo della Passione.\nLa parte pi\u00f9 straordinaria della pala \u00e8 legata all'eccezionale morbidezza dei toni del paesaggio e del cielo, che smorzano i contorni delle figure avvolgendole, in sorprendente anticipazione sui tempi del tonalismo che avr\u00e0 poi i suoi esiti pi\u00f9 alti nella pittura di Giorgione e Tiziano Vecellio. La stessa modulazione luminosa, ora incidente, ora tenue, ora poco presente, enfatizza l'asse divino che va dalla figura scultorea di Ges\u00f9 fino alla figura dell'eterno, che ne riprende posa e fisionomia.\nIl paesaggio \u00e8 ampio e riposante. Dal cielo scende una calda luce che si insinua nelle valli attorno al Giordano. Risulta mirabile la conquista sicura della prospettiva atmosferica e degli impasti cromatici per i quali, come \u00e8 stato detto, \"il colore acquista la densit\u00e0 di un respiro che viene dal profondo\". \"I personaggi, in dimensioni naturali, coinvolgono al massimo lo spettatore all'interno della scena, miracolosamente in equilibrio tra lo spettacolo della natura e la contemplazione del mistero\". "}
{"id": "3308027", "revid": "1772671", "url": "https://it.wikipedia.org/wiki?curid=3308027", "title": "Sunburn", "text": ""}
{"id": "3308029", "revid": "1573940", "url": "https://it.wikipedia.org/wiki?curid=3308029", "title": "Homalattus", "text": "Homalattus \u00e8 un genere di ragni appartenente alla Famiglia Salticidae.\nDistribuzione.\nDelle sei specie oggi note di questo genere quattro sono endemiche del Sudafrica, una della Sierra Leone e l'ultima, la \"H. coriaceus\" \u00e8 stata rinvenuta in entrambe le nazioni.\nTassonomia.\nA maggio 2010, si compone di sei specie:"}
{"id": "3308030", "revid": "834", "url": "https://it.wikipedia.org/wiki?curid=3308030", "title": "Sur la lecture (Proust)", "text": ""}
{"id": "3308033", "revid": "287204", "url": "https://it.wikipedia.org/wiki?curid=3308033", "title": "Coppa Italia di pallacanestro maschile 1986", "text": "La Coppa Italia 1985-1986 \u00e8 stata la decima edizione della competizione di pallacanestro maschile.\nRisultati.\nSedicesimi di finale.\ndal 18 al 25 settembre 1985\nOttavi di finale.\ndal 16 al 23 ottobre 1985\nQuarti di finale.\ndal 26 dicembre 1985 al 2 gennaio 1986\nSemifinali.\ndal 26 marzo al 9 aprile 1986\nFinale.\na Bologna\n16 aprile 1986"}
{"id": "3308041", "revid": "110157", "url": "https://it.wikipedia.org/wiki?curid=3308041", "title": "Bol'\u0161ie Vjaz\u00ebmy", "text": "Bol'\u0161ie Viaz\u00ebmy \u00e8 una cittadina della Russia europea centrale, situata nella oblast' di Mosca (\"rajon\" Odincovskij).\nSorge nella parte centrale della \"oblast'\", pochi chilometri a sudovest di Mosca, ad una ventina di chilometri dal capoluogo distrettuale Odincovo."}
{"id": "3308046", "revid": "834", "url": "https://it.wikipedia.org/wiki?curid=3308046", "title": "Contre Sainte-Beuve (Proust)", "text": ""}
{"id": "3308048", "revid": "124227028", "url": "https://it.wikipedia.org/wiki?curid=3308048", "title": "Zare\u010d'e (Oblast' di Mosca)", "text": "Zare\u010d'e \u00e8 una cittadina della Russia europea centrale, situata nella oblast' di Mosca (\"rajon\" Odincovskij).\nSorge nella parte centrale della \"oblast'\", ai confini occidentali di Mosca."}
{"id": "3308049", "revid": "37839751", "url": "https://it.wikipedia.org/wiki?curid=3308049", "title": "La nuova Italia", "text": ""}
{"id": "3308050", "revid": "303875", "url": "https://it.wikipedia.org/wiki?curid=3308050", "title": "Tordo del Malabar", "text": ""}
{"id": "3308052", "revid": "110157", "url": "https://it.wikipedia.org/wiki?curid=3308052", "title": "Lesnoj Gorodok", "text": "Lesnoj Gorodok \u00e8 una cittadina della Russia europea centrale, situata nella oblast' di Mosca nell'Odincovskij.\nSorge nella parte centrale della \"oblast'\", pochi chilometri a sudovest di Mosca, ad una ventina di chilometri dal capoluogo distrettuale Odincovo."}
{"id": "3308053", "revid": "80339", "url": "https://it.wikipedia.org/wiki?curid=3308053", "title": "Lesnoy Gorodok", "text": ""}
{"id": "3308055", "revid": "767487", "url": "https://it.wikipedia.org/wiki?curid=3308055", "title": "Qiaowanlong kangxii", "text": "Il qiaowanlong (Qiaowanlong kangxii) \u00e8 un dinosauro erbivoro appartenente ai sauropodi. Visse alla fine del Cretaceo inferiore (Albiano, circa 105 milioni di anni fa) e i suoi resti fossili sono stati ritrovati in Cina. \u00c8 stato erroneamente ritenuto uno stretto parente di \"Brachiosaurus\".\nDescrizione.\nQuesto dinosauro \u00e8 noto per fossili rinvenuti nel 2007 nella regione del Gansu e descritti nel 2009, comprendenti una serie di vertebre cervicali articolate fra loro e un cinto pelvico destro. \"Qiaowanlong\" doveva essere un sauropode di taglia relativamente modesta, e si pensa che non superasse i 12 metri di lunghezza e le 10 tonnellate di peso. Dalla forma delle vertebre cervicali, si suppone possedesse un collo estremamente lungo, tenuto probabilmente in posizione diagonale rispetto al corpo. Come tutti i sauropodi, doveva possedere un corpo massiccio e zampe colonnari adatte a sostenerlo.\nClassificazione.\nI resti di \"Qiaowanlong\" provengono dalla formazione Xinminpu, nella zona del bacino Yujinzi. Inizialmente questo dinosauro venne considerato un rappresentante della famiglia dei brachiosauridi, un gruppo di sauropodi dalle zampe anteriori pi\u00f9 lunghe di quelle posteriori, tra cui \"Brachiosaurus\" e \"Giraffatitan\". In questo caso, \"Qiaowanlong\" sarebbe stato il primo brachiosauride asiatico. Successivamente, uno studio pubblicato nel 2010 dimostr\u00f2 che \"Qiaowanlong\" non era in realt\u00e0 un brachiosauro: le vertebre cervicali, ad esempio, erano dotate di spine neurali bifide, al contrario di quelle di \"Brachiosaurus\". \u00c8 probabile che \"Qiaowanlong\" fosse strettamente imparentato con \"Erketu\" ed \"Euhelopus\", altri due sauropodi dal collo molto lungo vissuti nel Cretaceo inferiore in Asia, probabili rappresentanti di una linea evolutiva endemica dell'Asia orientale."}
{"id": "3308057", "revid": "110157", "url": "https://it.wikipedia.org/wiki?curid=3308057", "title": "Novoivanovskoe (Oblast' di Mosca)", "text": "Novoivanovskoe \u00e8 una cittadina della Russia europea centrale, situata nella oblast' di Mosca (\"rajon\" Odincovskij).\nSorge nella parte centrale della \"oblast'\", ai confini occidentali di Mosca."}
{"id": "3308058", "revid": "834", "url": "https://it.wikipedia.org/wiki?curid=3308058", "title": "Po\u00e8mes (Proust)", "text": ""}
{"id": "3308060", "revid": "1305772", "url": "https://it.wikipedia.org/wiki?curid=3308060", "title": "Uvarovka (Oblast' di Mosca)", "text": "Uvarovka \u00e8 una cittadina della Russia europea centrale, situata nella oblast' di Mosca (\"rajon\" Mo\u017eajskij).\nSorge nella parte occidentale della \"oblast'\", nella regione delle alture di Mosca, 139 chilometri ad ovest di Mosca, lungo la linea ferroviaria che collega Mosca e Minsk in Bielorussia."}
{"id": "3308061", "revid": "22356", "url": "https://it.wikipedia.org/wiki?curid=3308061", "title": "Qiaowanlong", "text": ""}
{"id": "3308062", "revid": "642594", "url": "https://it.wikipedia.org/wiki?curid=3308062", "title": "Regionale Veloce", "text": ""}
{"id": "3308063", "revid": "110157", "url": "https://it.wikipedia.org/wiki?curid=3308063", "title": "Skoropuskovskij", "text": "Skoropuskovskij \u00e8 una cittadina della Russia europea centrale, situata nella oblast' di Mosca (\"rajon\" Sergievo-Posadskij).\nSorge nella parte settentrionale della \"oblast'\", 82 chilometri ad nordest di Mosca e 6 chilometri a nord di Sergiev Posad lungo l'importante autostrada A108 (\"grande anello di Mosca\")."}
{"id": "3308064", "revid": "80339", "url": "https://it.wikipedia.org/wiki?curid=3308064", "title": "Skoropuskovski", "text": ""}
{"id": "3308065", "revid": "80339", "url": "https://it.wikipedia.org/wiki?curid=3308065", "title": "Skoropuskovsky", "text": ""}
{"id": "3308066", "revid": "287204", "url": "https://it.wikipedia.org/wiki?curid=3308066", "title": "Daniel Lopez", "text": ""}
{"id": "3308067", "revid": "22356", "url": "https://it.wikipedia.org/wiki?curid=3308067", "title": "Wintonotitan wattsi", "text": "Il wintonotitan (Wintonotitan wattsi) \u00e8 un dinosauro erbivoro appartenente ai sauropodi. Visse alla fine del Cretaceo inferiore (Albiano, circa 102 milioni di anni fa) e i suoi resti fossili sono stati ritrovati in Australia. \nDescrizione.\nQuesto dinosauro \u00e8 noto per numerosi resti fossili comprendenti gran parte dello scheletro postcranico, tra cui molte vertebre (caudali, sacrali e dorsali), zampe anteriori, parte del bacino, costole e ossa della coda (chevron). Lungo circa 15 metri, questo dinosauro era un sauropode di taglia media; come tutti i sauropodi doveva possedere collo e coda lunghi e un corpo voluminoso sorretto da possenti zampe colonnari. La corporatura, rispetto ad altri sauropodi contemporanei (come \"Diamantinasaurus\") era relativamente snella, e le ossa delle zampe erano pi\u00f9 allungate.\nClassificazione.\nI resti di questo dinosauro vennero scoperti in Queensland per la prima volta nel 1974 da Keith Watts; dapprima vennero attribuiti al poco conosciuto \"Austrosaurus\", l'unico altro sauropode allora noto nel Cretaceo australiano. Successivamente, questi reperti vennero considerati l'esemplare tipo di una nuova specie di dinosauro sauropode, denominata nel 2009 \"Wintonotitan wattsi\", dal nome del suo scopritore e dalla localit\u00e0 del ritrovamento. Wintonotitan \u00e8 considerato un membro primitivo del gruppo dei titanosauri, i sauropodi maggiormente diffusi nel Cretaceo. Probabilmente era strettamente imparentato con \"Phuwiangosaurus\" della Tailandia."}
{"id": "3308068", "revid": "80339", "url": "https://it.wikipedia.org/wiki?curid=3308068", "title": "Lvovskij", "text": ""}
{"id": "3308069", "revid": "33751", "url": "https://it.wikipedia.org/wiki?curid=3308069", "title": "Daniel L\u00f3pez", "text": ""}
{"id": "3308070", "revid": "22356", "url": "https://it.wikipedia.org/wiki?curid=3308070", "title": "Wintonotitan", "text": ""}
{"id": "3308071", "revid": "80339", "url": "https://it.wikipedia.org/wiki?curid=3308071", "title": "Lvovski", "text": ""}
{"id": "3308073", "revid": "80339", "url": "https://it.wikipedia.org/wiki?curid=3308073", "title": "Lvovsky", "text": ""}
{"id": "3308077", "revid": "1305772", "url": "https://it.wikipedia.org/wiki?curid=3308077", "title": "Sventevith", "text": ""}
{"id": "3308078", "revid": "22356", "url": "https://it.wikipedia.org/wiki?curid=3308078", "title": "Gigantosaurus", "text": ""}
{"id": "3308085", "revid": "767487", "url": "https://it.wikipedia.org/wiki?curid=3308085", "title": "Streptospondylus altdorfensis", "text": "Lo streptospondilo (Streptospondylus altdorfensis) \u00e8 un dinosauro carnivoro appartenente ai megalosauridi. Visse tra il Giurassico medio e il Giurassico superiore (Calloviano/Oxfordiano, circa 160 milioni di anni fa) e i suoi resti fossili sono stati ritrovati in Francia. \u00c8 uno dei primi dinosauri di cui si siano ritrovati i resti, e il primo descritto scientificamente (anche se non denominato).\nDescrizione.\nQuesto dinosauro \u00e8 noto per un esemplare molto incompleto, comprendente i resti di vertebre (in gran parte dorsali), un pube parziale, e alcune ossa delle zampe.\nGrazie a questi fossili \u00e8 stato possibile ricostruire un dinosauro carnivoro di dimensioni medie, lungo forse sei metri. Dal confronto con animali simili meglio conosciuti (come \"Eustreptospondylus\"), i paleontologi hanno dedotto che questo dinosauro era un predatore relativamente snello, dotato di lunghe zampe posteriori e di una grossa testa armata di denti ricurvi.\nScoperta e storia tassonomica.\nLa storia tassonomica di questo dinosauro \u00e8 incredibilmente convoluta.\nIntorno al 1770, un naturalista dilettante, l'abate Bachelet di Rouen, inizi\u00f2 a raccogliere fossili, tra cui alcune vertebre e ossa delle zampe ritrovati presso Honfleur. Nel 1776 l'abate Jean-Fran\u00e7ois Dicquemare, che lavorava a Le Havre, descrisse ossa simili che vennero interpretate come i resti di delfini e focene. Dopo la morte di Bachelet, la sua collezione pass\u00f2 nelle mani di C. Guersent, professore di storia naturale a Rouen, e nel 1799 i fossili vennero portati al Mus\u00e9um National d'Histoire Naturelle a Parigi.\nNel 1800 la collezione venne studiata dal famoso studioso Georges Cuvier, che combin\u00f2 i fossili con quelli raccolti da Dicquemare, nel frattempo giunti anch'essi al museo. Nel 1808 Cuvier descrisse scientificamente le vertebre, e questa fu la prima descrizione scientifica di ossa di dinosauro. Lo studioso, comunque, non riconobbe la vera natura dell'animale e ritenne che le ossa appartenessero a un coccodrillo appartenente ai teleosauridi o ai metriorinchidi. In seguito agli studi di Henry De La B\u00e8che, Cuvier si astenne dal pubblicare un nome scientifico, poich\u00e9 i resti sembravano provenire da differenti piani geologici. In ogni caso, nel 1825 \u00c9tienne Geoffroy Saint-Hilaire ascrisse i resti al genere \"Steneosaurus\", creandone due nuove specie: \"S. rostrominor\" e \"S. rostromajor\".\nNel 1832 il paleontologo tedesco Christian Erich Hermann von Meyer ridescrisse il materiale: \"S. rostrominor\" divenne \"Metriorhynchus geoffroyii\" e \"S. rostromajor\" venne descritto in un nuovo genere, \"Streptospondylus altdorfensis\". A quest'ultima specie vennero ascritti i resti che in seguito risultarono essere del dinosauro teropode. Il nome generico deriva dal greco \"streptos\", \"all'incontrario\", e \"spondylos\", \"vertebra\", e allude al fatto che le vertebre differivano da quelle tipiche dei coccodrilli poich\u00e9 erano concave dietro e convesse in avanti (opistocele). L'epiteto specifico si riferisce ad Altdorf, dove vennero scoperti alcuni resti di coccodrilli teleosauridi. Il nome coniato da Von Meyer fu il primo nome binomiale riferito a un dinosauro teropode.\nNel 1842 Richard Owen ritenne che Von Mayer si fosse sbagliato nel cambiare l'originale epiteto specifico, e cre\u00f2 la combinazione \"Streptospondylus rostromajor\". Oltre a ci\u00f2, descrisse una nuova specie, \"S. cuvieri\", sulla base di una singola vertebra danneggiata rinvenuta in strati del Bathoniano presso Chipping Norton. Nel 1861 Owen rifer\u00ec tutto il materiale di Cuvier alla specie \"S. cuvieri\", nonostante l'evidente priorit\u00e0 del nome \"S. rostromajor\". Da quel momento in poi, S. cuvieri divenne il nome generalmente accettato nella letteratura, anche se alcuni paleontologi separarono i resti di dinosauro da quelli di coccodrillo: ad esempio Edward Drinker Cope li descrisse come \"Laelaps gallicus\" (1867) e Friedrich von Huene come \"Megalosaurus cuvieri\" (1909).\nDopo un lungo periodo in cui i resti vennero pressoch\u00e9 dimenticati, nel 1964 Alick Donald Walker scopr\u00ec l'errore di Owen, e l'intero materiale appartenente al dinosauro teropode and\u00f2 a far parte di una nuova specie, \"Eustreptospondylus divesensis\", alla quale comunque venne riferito anche un cranio parziale che chiaramente non apparteneva al materiale di Cuvier come esemplare tipo. Per questa specie, nel 1977 Philippe Taquet coni\u00f2 il genere \"Piveteausaurus\".\nNel 2001 Ronan Allain concluse che non poteva essere provato alcun collegamento tra \"Piveteausaurus\" e il resto del materiale teropode proveniente dalla Normandia. La confusione che fino a quel momento era regnata venne meno: lo studioso design\u00f2 come lectotipo della specie \"Streptospondylus altdorfensis\" l'intero materiale del dinosauro teropode, mentre \"Laelaps gallicus\" e \"Megalosaurus cuvieri\" divennero sinonimi caduti in disuso.\nIl lectotipo fu probabilmente rinvenuto lungo la costa delle Falaises des Vaches Noires nei pressi di Calvados, in strati del Calloviano o dell'Oxfordiano iniziale. Alcune caratteristiche delle vertebre e la particolare connessione tra astragalo e tibia hanno portato a pensare che \"Streptospondylus\" fosse a tutti gli effetti un genere valido, una forma ben distinta dagli altri dinosauri teropodi del Giurassico francese. Owen descrisse altre specie appartenenti a \"Streptospondylus\": \"S. major\", \"S. recentior\", \"S. meyeri\" e \"S. grandis\", ma probabilmente sono basate su frammenti appartenenti in realt\u00e0 al molto diverso \"Iguanodon\". La stessa vertebra su cui si basava \"S. cuvieri\" \u00e8 andata perduta e attualmente la specie \u00e8 considerata un \"nomen dubium\".\nClassificazione.\nAttualmente \"Streptospondylus\" \u00e8 considerato un dinosauro teropode appartenente ai megalosauridi, una famiglia di carnivori relativamente primitivi, particolarmente diffusi nel Giurassico in Europa e in Nordamerica. Secondo alcuni studi questo dinosauro \u00e8 di incerta collocazione sistematica, e potrebbe essere pi\u00f9 vicino ad \"Allosaurus\". In ogni caso, nel 2010 un ulteriore studio lo ha avvicinato al genere \"Magnosaurus\" nella famiglia Megalosauridae. Un altro stretto parente potrebbe essere il ben noto \"Eustreptospondylus\"."}
{"id": "3308087", "revid": "22356", "url": "https://it.wikipedia.org/wiki?curid=3308087", "title": "Streptospondylus", "text": ""}
{"id": "3308088", "revid": "122777553", "url": "https://it.wikipedia.org/wiki?curid=3308088", "title": "Roberto Tozzi", "text": "Con la nazionale assoluta ha all'attivo 38 presenze negli anni 1977-1986. Oltre al bronzo olimpico nella 4\u00d7400 di , vanta nel suo palmar\u00e8s un titolo europeo juniores nei 400 m piani conquistato nel 1977, nonch\u00e9 una medaglia d'argento nella stessa specialit\u00e0 agli Europei indoor de .\nCarriera.\nMedaglia d'oro sui 400 metri ai Campionati europei juniores nel 1977 a Donec'k.\nMedaglia di bronzo con la staffetta 4x400 m ai Giochi olimpici di Mosca 1980, assieme a Malinverni, Zuliani e Mennea.\nMedaglia di bronzo con la staffetta 4x400 m nelle Universiadi del 1979 a Citt\u00e0 del Messico.\nMedaglia d'argento ai Campionati europei indoor 1984 di G\u00f6teborg nella gara individuale dei 400 metri.\nAllenato da Aldo Gardelli e Sandro Donati."}
{"id": "3308091", "revid": "834", "url": "https://it.wikipedia.org/wiki?curid=3308091", "title": "Terra cotta (colore)", "text": ""}
{"id": "3308093", "revid": "1714743", "url": "https://it.wikipedia.org/wiki?curid=3308093", "title": "Sofia Carolina di Brandeburgo-Kulmbach", "text": "Biografia.\nSofia era figlia del Margravio Cristiano Enrico di Brandeburgo-Kulmbach e di sua moglie, la Contessa Sofia Cristiana di Wolfstein.\nL'8 dicembre 1723 spos\u00f2, nel Castello di Pretzsch, il Principe Giorgio Alberto di Ostfriesland (1690\u20131734), divenendone la seconda moglie, ottenendo dal marito in vitalizio Burg Berum. Il matrimonio non produsse alcun figlio e risult\u00f2 essere, negl'ultimi anni, molto infelice. Giorgio Alberto intrecci\u00f2 una relazione con una dama di compagnia della moglie, cadendo completamente sotto la sua influenza.\nSofia Carolina, descritta come donna di poco talento, ancorch\u00e9 dotata di bellezza e fascino, divenne popolare a causa del suo carattere amabile e pietoso, infatti fece pubblicare poemi religiosi. Ella sopravvisse al marito trent'anni. Divenuta vedova, visse dal 1734 al 1740 nel Castello di Berum. In quell'anno ella, che era stata invitata gi\u00e0 nel 1735 da suo cognato, il re Cristiano VI di Danimarca (marito di sua sorella Sofia Maddalena), si trasfer\u00ec in Danimarca, dove visse sino alla morte. Tuttavia la sua permanenza alla corte danese fu problematica. Si disse che sua sorella fosse gelosa di lei, e si ritenne generalmente che lei ed il sovrano avessero una relazione, ancorch\u00e9 tale supposizione non fosse mai confermata. Sulla base di tali voci, tuttavia, nel 1766, una donna, Anna Sophie Magdalene Frederikke Ulrikke, chiese una pensione affermando di essere figlia naturale di Sofia Carolina e di Cristiano. Sofia Carolina venne sepolta nella Cattedrale di Roskilde. La citt\u00e0 di Carolinensiel \u00e8 stata cos\u00ec chiamata in suo onore."}
{"id": "3308102", "revid": "123004109", "url": "https://it.wikipedia.org/wiki?curid=3308102", "title": "\u00c1lex Llorca", "text": ""}
{"id": "3308104", "revid": "300067", "url": "https://it.wikipedia.org/wiki?curid=3308104", "title": "\u00c1lex Llorca Castillo", "text": ""}
{"id": "3308105", "revid": "287204", "url": "https://it.wikipedia.org/wiki?curid=3308105", "title": "Alex Llorca Castillo", "text": ""}
{"id": "3308106", "revid": "308552", "url": "https://it.wikipedia.org/wiki?curid=3308106", "title": "Bruss", "text": "Il bruss, in piemontese bross (pron. AFI ), (spesso trascritto con grafie estemporanee come \"br\u00f6ss\" o \"br\u00f4s\"), in ligure brussu, bruzzu, a volte italianizzato in bruzzo, \u00e8 un derivato del latte simile ad un formaggio cremoso e spalmabile dal gusto molto forte. \u00c8 diffuso soprattutto in Piemonte e Liguria.\nTipologie.\nIn Liguria si ricava dalla ricotta ovina, bovina o caprina lasciata fermentare in appositi recipienti in luoghi freschi, umidi e bui, e rimestata ogni giorno delicatamente con cura dal basso verso l'alto. In Piemonte \u00e8 tradizionalmente ottenuta dalla fermentazione, controllata e rimestata, degli avanzi di uno o pi\u00f9 formaggi locali, a pasta molle o semidura.\nNella versione ligure a volte si aggiunge, ad un certo punto della fermentazione, una modesta quantit\u00e0 di formaggio erborinato, in modo che i lactobacilli riprendano la loro attivit\u00e0, donando man mano al brussu un profumo e un sapore pi\u00f9 complessi.\nStoria.\nDeve la sua origine alla necessit\u00e0, tipica della cultura contadina e in particolare delle zone pi\u00f9 povere, di sfruttare al meglio ogni possibile alimento.\nAnticamente veniva prodotto facendo fermentare croste o pezzi di altri formaggi (spesso anche ammuffiti) nel distillato di vinacce, la grappa, che i contadini producevano in proprio.\nDopo aver mescolato il composto si otteneva un prodotto cremoso dal sapore intenso che veniva mangiato sul pane.\nDiffusione.\nAttualmente si trova in commercio presso mercanti specializzati nella vendita di prodotti tipici, ma pu\u00f2 anche essere realizzato in proprio facendo fermentare del formaggio fresco (ad esempio robiole o tomini) con grappa o brandy. Viene spesso commercializzato in vaschette di plastica trasparenti o in vasetti di vetro.\nAbbinamenti.\nUn abbinamento classico della versione ligure del \"bruss\" \u00e8 quello con il pane di Triora. Viene anche utilizzato per condire la pasta o la polenta, per insaporire minestre o con le patate al cartoccio.\nI vini pi\u00f9 indicati per accompagnare il \"bruss\" sono i rossi robusti oppure, per esaltarne il sapore piccante, passiti come l'Erbaluce di Caluso passito.\nRiconoscimenti.\n\u00c8 stato denominato come PAT, la versione ligure anche come presidio del gusto di Slow Food (bruzzo della valle Arroscia); quella piemontese, con la denominazione di \"brus\"."}
{"id": "3308107", "revid": "287204", "url": "https://it.wikipedia.org/wiki?curid=3308107", "title": "Alex Llorca", "text": ""}
{"id": "3308108", "revid": "300067", "url": "https://it.wikipedia.org/wiki?curid=3308108", "title": "Alejandro Llorca", "text": ""}
{"id": "3308111", "revid": "1428919", "url": "https://it.wikipedia.org/wiki?curid=3308111", "title": "Feliks Janiewicz", "text": "Biografia.\nIn giovane et\u00e0 fu violinista alla Cappella reale polacca, successivamente, verso il 1785, viaggi\u00f2 alla volta di Vienna per vedere e ascoltare Franz Joseph Haydn e Wolfgang Amadeus Mozart. Dall'Austria accompagn\u00f2 una principessa polacca in Italia, allo scopo di rifinire la sua arte con i maestri italiani dell'epoca. Trascorse in Italia tre anni. A Parigi, comparve ai Concert Spirituel dove fu ingaggiato da Luigi Filippo II di Borbone-Orl\u00e9ans. Lasci\u00f2 Parigi nel 1790 e non si ripresent\u00f2 in pubblico che nel 1792 a Londra, debuttando ai Salomon's Concerts.\nDurante gli anni seguenti estese le sue esibizioni violinistiche a Manchester, a Liverpool e all'Irlanda. A Liverpool incontr\u00f2 Miss Breeze, che spos\u00f2 nel 1800. A Manchester ebbe come allievo Joseph Bottomley, musicista e compositore.\nDal 1815 risiedette a Edimburgo. Si ritir\u00f2 nel 1829 e mor\u00ec diciannove anni dopo, all'et\u00e0 di 86 anni."}
{"id": "3308112", "revid": "110157", "url": "https://it.wikipedia.org/wiki?curid=3308112", "title": "Onciale 055", "text": "L'Onciale 055 (numerazione Gregory-Aland) \u00e8 un codice manoscritto onciale del Nuovo Testamento, in lingua greca, datato paleograficamente all'XI secolo.\nTesto.\nIl codice \u00e8 composto da 6 spessi fogli di pergamena di 303 per 195 cm, contenenti un testo dei quattro vangeli canonici con un commento. Il testo \u00e8 scritto in una colonna per pagina e 37 linee per colonna.\nCritica testuale.\nIl testo del codice \u00e8 rappresentativo del tipo testuale bizantino. Kurt Aland non lo ha collocato in nessuna categoria.\nStoria.\nIl codice \u00e8 conservato alla Biblioth\u00e8que nationale de France (Gr. 201) a Parigi."}
{"id": "3308119", "revid": "599013", "url": "https://it.wikipedia.org/wiki?curid=3308119", "title": "Rom\u00e1n Monta\u00f1ez", "text": ""}
{"id": "3308121", "revid": "300067", "url": "https://it.wikipedia.org/wiki?curid=3308121", "title": "Rom\u00e1n Monta\u00f1ez Mart\u00edn", "text": ""}
{"id": "3308122", "revid": "287204", "url": "https://it.wikipedia.org/wiki?curid=3308122", "title": "Roman Montanez Martin", "text": ""}
{"id": "3308123", "revid": "58724274", "url": "https://it.wikipedia.org/wiki?curid=3308123", "title": "CFM International LEAP-X", "text": ""}
{"id": "3308124", "revid": "287204", "url": "https://it.wikipedia.org/wiki?curid=3308124", "title": "Roman Montanez", "text": ""}
{"id": "3308139", "revid": "767487", "url": "https://it.wikipedia.org/wiki?curid=3308139", "title": "Alice una vita sottosopra", "text": "Alice una vita sottosopra (\"Alice Upside Down\") \u00e8 un adattamento cinematografico tratto dalla serie \"Alice\". Il film parla di Alice (Alyson Stoner) che si deve trasferire e frequentare una nuova scuola.\nTrama.\nAlice si trasferisce in un'altra citt\u00e0 e deve frequentare un'altra scuola. Sua madre \u00e8 morta e lei vive con suo fratello Lester e suo padre Ben. Trova nuove professoresse, e dei nuovi amici. Alice per\u00f2 combiner\u00e0 sempre pi\u00f9 guai, trovandosi in difficolt\u00e0."}
{"id": "3308140", "revid": "339392", "url": "https://it.wikipedia.org/wiki?curid=3308140", "title": "MDVE", "text": ""}
{"id": "3308149", "revid": "767487", "url": "https://it.wikipedia.org/wiki?curid=3308149", "title": "Brian Cusworth", "text": ""}
{"id": "3308152", "revid": "92723", "url": "https://it.wikipedia.org/wiki?curid=3308152", "title": "Karol Josef Lipinski", "text": ""}
{"id": "3308153", "revid": "92723", "url": "https://it.wikipedia.org/wiki?curid=3308153", "title": "Karol J\u00f3zef Lipi\u0144ski", "text": ""}
{"id": "3308155", "revid": "287204", "url": "https://it.wikipedia.org/wiki?curid=3308155", "title": "Karol Jozef Lipinski", "text": ""}
{"id": "3308159", "revid": "300067", "url": "https://it.wikipedia.org/wiki?curid=3308159", "title": "Rodrigo San Miguel", "text": ""}
{"id": "3308160", "revid": "22475", "url": "https://it.wikipedia.org/wiki?curid=3308160", "title": "Mari\u00e1ngel Ruiz", "text": " \nBiografia.\nGi\u00e0 all'et\u00e0 di quattordici anni, Mariangel Ruiz aveva lavorato come modella per l'agenzia Rettos International Model Agency. In precedenza aveva vinto il titolo di Miss Aragua, e proprio in rappresentanza dello stato di Aragua aveva partecipato al concorso nazionale di Miss Venezuela nel 2002. La sua incoronazione come Miss Venezuela le ha dato l'opportunit\u00e0 di rappresentare il Venezuela in occasione del concorso internazionale Miss Universo 2003, dove si \u00e8 classificata seconda dietro la dominicana Amelia Vega.\nMari\u00e1ngel Ruiz \u00e8 stata una delle Miss Venezuela ad aver avuto maggior successo nel periodo successivo all'elezione, al punto di essere messa a paragone con Alicia Machado, Miss Universo 1996. Infatti come la Machado, la Ruiz ha vinto il titolo nazionale contro ogni previsione (in un contesto dove i risultati sono quasi sempre scontati), ed \u00e8 stata considerata una Miss Venezuela \"ribelle\". Inoltre, sempre come Alicia Machado, la Ruiz si \u00e8 espressa in una performance molto apprezzata a Miss Universo, a confronto di molte altre detentrici del titolo pi\u00f9 \"convenzionali\".\nMari\u00e1ngel Ruiz \u00e8 apparsa in seguito in numerosi programmi televisivi di Venevisi\u00f3n come \"Bailando con las Estrellas\" (2005) nelle vesti di concorrente, \"Portada\" (2005) e \"Que Locura\" (2003) in veste di conduttrice e \"Cosita Rica\" nelle vesti di attrice. Ha inoltre realizzato numerosi special in occasione di Miss Venezuela e Mister Venezuela."}
{"id": "3308161", "revid": "92723", "url": "https://it.wikipedia.org/wiki?curid=3308161", "title": "Orchestra della Svizzera Romanda", "text": ""}
{"id": "3308168", "revid": "363629", "url": "https://it.wikipedia.org/wiki?curid=3308168", "title": "Medaglia del Delhi Durbar di Edoardo VII", "text": "La medaglia del Delhi Durbar di Edoardo VII era una commemorativa per celebrare l'anniversario dell'incoronazione a imperatore d'India di re Edoardo VII del Regno Unito.\nLa maggior parte delle medaglie coniate vennero realizzate in argento e destinate a ufficiali o diplomatici in servizio in India mentre un ristretto gruppo venne realizzato in oro e destinato ai principi indiani.\nDescrizione.\nLa medaglia era composta di un disco d'argento raffigurante l'effigie di re Edoardo VII rivolta, coronato e con gli abiti regali da cerimonia, rivolto verso destra e attorniato dalla legenda \"EDWARD VII - DELHI DARBAR 1903\".\nIl nastro era azzurro con una striscia blu per parte e una centrale."}
{"id": "3308174", "revid": "298229", "url": "https://it.wikipedia.org/wiki?curid=3308174", "title": "WWP World Cruiserweight Championship", "text": "Il WWP World Cruiserweight Championship \u00e8 un titolo di wrestling della federazione sudafricana \"World Wrestling Professional\" riservato agli atleti che pesano meno di 220 libbre (pari a 100\u00a0kg). \u00c8 stato creato il 1\u00ba novembre 2007 durante uno show della federazione."}
{"id": "3308190", "revid": "1086846", "url": "https://it.wikipedia.org/wiki?curid=3308190", "title": "Second Division 1989-1990", "text": "L'edizione 1989-1990 della Second Division fu l'87\u00ba edizione del campionato inglese di Seconda Divisione."}
{"id": "3308216", "revid": "287204", "url": "https://it.wikipedia.org/wiki?curid=3308216", "title": "Sarah-Jane Dias", "text": " \nScoperta per caso a Mumbai, viene immediatamente selezionata come modella per una campagna promozionale, a cui segue gi\u00e0 all'et\u00e0 di ventuno anni la vittoria di un concorso per giovani talenti, che le permette di lavorare come veejay per Channel V. Compare anche in alcuni film come \"Brides Wanted\" del 2006. \nDopo l'esperienza ai concorsi di bellezza, la Dias ha debuttato come attrice nella commedia romantica in lingua tamil \"Theeradha Vilaiyattu Pillai\" al fianco di Vishal Krishna, a cui \u00e8 seguito \"Game\" del 2010, un film in Lingua hindi in cui recita al fianco di Abhishek Bachchan, nel ruolo della protagonista."}
{"id": "3308218", "revid": "1805885", "url": "https://it.wikipedia.org/wiki?curid=3308218", "title": "Mario Riccardi", "text": "Personaggio di spicco nell'ambiente della pesca a mosca italiana ed internazionale, ha contribuito alla diffusione della tecnica di \"pesca con la mosca artificiale\" in Italia.\nBiografia.\nNasce a Pavia, sulle rive del ticino e, sin da bambino, esprime una forte passione per la pesca, non seguendo la tradizione familiare maggiormente orientata alla caccia.\nVive una prima fase di pesca a spinning, ottenendo apprezzabili risultati in gare internazionali.\nLa scoperta della pesca a mosca coinvolge la vita di Riccardi a livello sportivo e lavorativo.\nMembro dell'International Fario Club di Parigi, ha l'opportunit\u00e0 di \"lanciare\" a fianco di Charles Ritz, Auguste Lambiotte, Frank Sawyer, Pierre Creusevaut.\nNegli anni 70 avvia collaborazioni con le aziende di punta del momento: Hardy (UK) e Pezon et Michel (F), dalle quali nascono progetti per la costruzione di canne per la pesca a mosca da lui studiati. Nello stesso periodo avvia a Pavia l'attivit\u00e0 artigianale di produzione canne e mosche artificiali, che ha termine con il trasferimento in Argentina nel 1996.\nL'attivit\u00e0 di produzione attrezzature per la pesca a mosca \u00e8 affiancata da quella di pubblicista (sulle riviste specializzate Fly Line, Pescare, La pesca mosca e spinning).\nNel 1985 Mario Riccardi \u00e8 tra i fondatori di UNPeM (Unione Nazionale Pescatori con la Mosca), in cui ricopre il ruolo di Direttore sino al 1996. \nNel 2006 riceve il riconoscimento alla memoria di Pescatore dell'Anno dalla S.I.M. (Scuola Italiana di Pesca a Mosca).\nRoberto Messori, direttore della rivista specializzata Fly Line, pubblica l\u2019\u201dIntervista Impossibile a Mario Riccardi\u201d nel mese di marzo 2014."}
{"id": "3308224", "revid": "709565", "url": "https://it.wikipedia.org/wiki?curid=3308224", "title": "Aaron Rodgers", "text": "Al college gioc\u00f2 a football coi California Golden Bears dove stabil\u00ec diversi record nei passaggi, incluso il minor tasso di intercetti in una stagione e in carriera. Fu scelto nel corso del primo giro (24\u00ba assoluto) del Draft NFL 2005 dai Packers.\nDopo essere stato la riserva di Brett Favre nei suoi primi tre anni di carriera nella NFL, Rodgers divenne il quarterback titolare dei Green Bay Packers, guidandoli alla vittoria del Super Bowl XLV dopo la stagione 2010, venendo nominato miglior giocatore della partita e atleta dell'anno dall'Associated Press. Rodgers \u00e8 il primatista di tutti i tempi della NFL per passer rating nella stagione regolare con 104,5 (tra i giocatori con almeno 1.500 passaggi tentati). Detiene inoltre la minor percentuale di passaggi intercettati per un quarterback nella stagione regolare con l'1,4% e il record NFL per il pi\u00f9 elevato passer rating in una stagione con 122,5 nel , stagione nella quale fu premiato come MVP della NFL, riconoscimento bissato nel , e nel .\nCarriera professionistica.\nPre-Draft.\nRodgers era previsto come una delle prime scelte del Draft 2005 dopo aver messo a referto numeri notevoli durante la sua stagione da junior con i California Golden Bears, lanciando 2.320 yard con una percentuale di completamento del 67,5%. Egli pareggi\u00f2 il record NCAA quando complet\u00f2 23 passaggi consecutivi contro i futuri campioni nazionali di USC. Nella sua ultima stagione al college lanci\u00f2 24 touchdown e soli 8 intercetti, impressionando diversi osservatori della NFL. Essi commentarono la presenza di \"uno junior (giocatore al terzo anno di college) dotato di un braccio potente\" che \"combina forza del braccio, meccanica e tempo rilascio in ogni tiro\" ma notarono anche che le sue statistiche potessero essere gonfiate dal fatto che giocasse in uno schema di gioco favorevole ad un quarterback e che avrebbe dovuto adattarsi ai pi\u00f9 elaborati schemi difensivi della NFL.\nDraft 2005.\nRodgers era ampiamente pronosticato come la prima scelta assoluta del Draft 2005 ma scese fino alla chiamata numero 24 da parte dei Green Bay Packers. La discesa di Rodgers fino alla ventiquattresima chiamata divenne una delle pi\u00f9 grandi storie del draft, anche se fu il secondo quarterback ad essere selezionato. NFL Network ha posizionato questo avvenimento al primo posto tra le 10 migliori storie del giorno del Draft. I San Francisco 49ers, che detenevano la prima scelta assoluta, preferirono a Rodgers il quarterback Alex Smith. Inoltre, molte squadre che scelsero tra la seconda e la ventitreesima posizione avevano necessit\u00e0 pi\u00f9 pressanti di quella di trovare un quarterback. Rodgers fu uno dei cinque quarterbacks allenati da Jeff Tedford ad essere scelti nel primo giro, dopo Trent Dilfer, Akili Smith, David Carr, Joey Harrington e Kyle Boller.\nGreen Bay Packers.\nStagioni da riserva (2005-2007).\nDopo essere stato scelto nel Draft, Rodgers firm\u00f2 un contratto di 5 anni per 7,7 milioni di dollari, di cui 5,4 milioni garantiti. Trascorse la stagione 2005 dei Packers (terminata con un record di 4-12) come quarterback di riserva, alle spalle di Brett Favre. Rodgers gioc\u00f2 poco durante quell'anno, scendendo in campo durante la partita vinta contro i New Orleans Saints il 9 ottobre del 2005, giorno del suo debutto, e durante la sconfitta coi Baltimore Ravens. Rodgers gioc\u00f2 soprattutto nella squadra delle riserve dei Packers durante gli allenamenti, emulando il quarterback che Green Bay avrebbe affrontato nella sua successiva partita. Le sue buone prestazioni in questo ruolo fecero guadagnare a Rodgers il rispetto dei compagni di squadra. Il ricevitore dei Packers Donald Driver descrisse la prestazioni di Rodgers nello scout team come se \"fosse l'ultimo possesso della sua vita\". In un'intervista del 2011 a \"Sports Illustrated\", il ricevitore dei Packers James Jones afferm\u00f2 che \"durante il suo apprendistato, Rodgers faceva dei lanci che Brett non riusciva a compiere\".\nQuando Favre decise di continuare la sua carriera anche nella stagione 2006, Rodgers fu costretto a continuare nel suo ruolo di secondo quarterback. Rodgers inizi\u00f2 a lavorare col nuovo capo-allenatore dei Packers Mike McCarthy nella sua \"Quarterback School\", affinando i suoi lanci in movimento e migliorando il lavoro dei suoi piedi.\nIl 19 novembre 2006, Rodgers si ruppe il piede sinistro contro i New England Patriots in una sconfitta casalinga per 35-0 mentre stava sostituendo l'infortunato Brett Favre, e salt\u00f2 tutto il resto della stagione. Rodgers si ristabil\u00ec completamente e fu pronto per iniziare la sua stagione 2007. Con l'allenatore dei quarterback Tom Clements, Rodgers riguard\u00f2 ogni giocata della stagione precedente, imparando a leggere le coperture difensive e a lanciare ai ricevitori liberi. Inoltre inizi\u00f2 a lavorare con la prima squadra dei Packers.\nTuttavia, alcune settimane dopo una toccante intervista rilasciata a Andrea Kramer di NBC dopo una vittoria nell'ultima partita della stagione contro Chicago, Favre annunci\u00f2 che sarebbe rimasto coi Packers anche nella stagione 2007, deludendo nuovamente le speranze di Rodgers di diventare il titolare dei Green Bay Packers. Prima della stagione 2007, emersero voci che coinvolgevano un potenziale scambio di Rodgers con gli Oakland Raiders per il wide receiver Randy Moss. Alla fine, Moss fu spedito ai New England Patriots durante il secondo giorno del draft 2007 e Rodgers rimase a Green Bay.\nRodgers subentr\u00f2 a Favre quando questi si infortun\u00f2 nel secondo quarto contro i Dallas Cowboys nel Thursday Night Football il 29 novembre 2007. Rodgers complet\u00f2 18 passaggi per 201 yard, senza intercetti. Lanci\u00f2 anche il suo primo touchdown ma sub\u00ec tre sack. Rodgers riport\u00f2 la squadra in partita da uno svantaggio da 17 punti a 3 ma i Cowboys vinsero 37\u201327.\nStagioni da titolare.\nStagione 2008.\nBrett Favre annunci\u00f2 il suo ritiro il 4 marzo 2008, aprendo finalmente le porte per un posto da titolare nei Packers a Rodgers nella stagione 2008. Malgrado Favre decise di tornare dal suo ritiro, egli fu scambiato coi New York Jets, confermando a Rodgers il posto da titolare.\nCon Rodgers al debutto da titolare, i Packers batterono i Minnesota Vikings 24\u201319 al Lambeau Field. Quella fu la prima volta dal 1992 che i Packers iniziavano una stagione senza che Favre fosse il loro QB titolare. Rodgers termin\u00f2 la gara con 178 yard passate e 2 touchdown (1 passato/1 corso). Il primo touchdown passato nella sua carriera da titolare fu un passaggio da una yard per il fullback Korey Hall. Nella settimana successiva, alla sola seconda partita con titolare, Rodgers fu votato vincitore del premio FedEx Air dopo aver passato per 328 yard e 3 touchdown in una vittoria contro i Detroit Lions. Durante la quarta settimana della stagione, la sua striscia di 157 passaggi consecutivi senza un intercetto termin\u00f2 quando fu intercettato da Derrick Brooks dei Tampa Bay Buccaneers. Tale striscia fu la terza della storia della franchigia dietro Bart Starr (294) e Brett Favre (163). Rodgers soffr\u00ec un forte colpo alla spalla in seguito ma continu\u00f2 a partire da titolare e gioc\u00f2 bene nella vittoria contro i Seattle Seahawks due settimane dopo, cosa che prov\u00f2 a molti la sua determinazione. Malgrado i successi iniziali, Rodgers non riusc\u00ec a vincere nessun partita punto a punto malgrado sette opportunit\u00e0 avute durante la stagione. Il 31 ottobre 2008, Rodgers firm\u00f2 un'estensione contrattuale fino al 2014 da 65 milioni di dollari.\nStagione 2009.\nPer la gara di apertura della stagione 2009, Rodgers mise a segno la sua prima vittoria in rimonta. I Packers erano in svantaggio all'inizio dell'ultimo quarto quando Rodgers complet\u00f2 un passaggio da touchdown da 50 yard per il wide receiver Greg Jennings con meno di un minuto rimanente contribuendo alla vittoria 21\u201315 sui Chicago Bears. Rodgers fu nominato giocatore offensivo del mese della National Football Conference (nell'ottobre 2009, quando pass\u00f2 per 988 yard, complet\u00f2 il 74,5 per cento dei suoi passaggi ed ebbe un passer rating oltre 110 in ognuna delle gare disputate nel mese. Dopo una mediocre partenza di 4\u20134 e una devastante sconfitta coi precedentemente senza vittorie Tampa Bay Buccaneers, la squadra inizi\u00f2 ad ingranare. Rodgers guid\u00f2 i Packers a cinque vittorie consecutive, in cui lanci\u00f2 per 1.324 yards, 9 touchdown e 2 soli intercetti. Rodgers e i Packers vinsero due delle ultime 3 gare, finendo la seconda met\u00e0 della stagione con un record di 7\u20131 ed un totale di 11-5; ci\u00f2 fu abbastanza per aggiudicarsi una wild card per i playoff. Rodgers riscrisse i libri di storia della NFL, diventando il primo QB a lanciare per pi\u00f9 di 4.000 yard in entrambe le sue prime due stagioni da titolare. Le sue yard passate lo misero al secondo posto di tutti i tempi dei Packers in una singola stagione, secondo solo a Lynn Dickey.\nNella sua prima apparizione da titolare nei playoff, contro gli Arizona Cardinals, il primo passaggio di Rodgers fu intercettato da Dominique Rodgers-Cromartie. Rodgers per\u00f2 si riprese subito e termin\u00f2 con 28 passaggi completati su 42 tentativi, 422 yard e 4 touchdown. Malgrado gli sforzi offensivi di Rodgers, i Packers persero la partita quando commise un fumble nell'ultima azione dei tempi supplementari. La palla fu ritornata da Karlos Dansby per il touchdown vincente e la vittoria 51\u201345 dei Cardinals. Esso fu il punteggio pi\u00f9 alto della storia dei playoff.\nGrazie alle sue prestazioni nella stagione regolare, Rodgers si guadagn\u00f2 la prima convocazione per il Pro Bowl come terzo quarterback della NFC dietro Drew Brees e Brett Favre. Ad ogni modo, Favre dovette rinunciare a causa di un infortunio mentre Brees fu sostituito per consentire la sua partecipazione al Super Bowl XLIV. Rodgers divenne quindi il titolare della NFC per la partita. Fin\u00ec con 15 su 19 nei passaggi con 197 yard e 2 touchdown, malgrado l'NFC perse comunque la gara.\nStagione 2010: vittoria del Super Bowl.\nDopo aver guidato la squadra ad una partenza di 2\u20130 nel 2010, i Packers persero tre delle successive quattro gare comprese due nei tempi supplementari. I due supplementari portarono Rodgers ad un record di 0\u20135 quando le partite sono terminate all'overtime. Nella settimana 14, Rodgers sub\u00ec la seconda commozione cerebrale della stagione venendo sostituito dalla sua riserva Matt Flynn. I Packers persero 7\u20133 contro i Detroit Lions. Fu la prima vittoria dei Lions nella division dal 2007, fermando una striscia di 19 gare consecutive perse contro i rivali di division. Rodgers salt\u00f2 la gara seguente terminando la sua striscia di partenze consecutive da titolare a 45, che fu la seconda, alla pari, della storia del club. Alla fine, Rodgers diede la scossa alla squadra, vincendo le due gare finali della stagione regolare contro New York Giants e Chicago Bears, entrambe, di fatto, gi\u00e0 due gare ad eliminazione per centrare i playoff.\nCon un record di 10\u20136 record, i Packers entrarono ai playoff come #6 del tabellone delle Wild Card. Rodgers guid\u00f2 i Packers a superare le squadre coi tre migliori record della NFC in trasferta per tre settimane consecutive. Nel Wild Card round, superarono i #3, i Philadelphia Eagles, 21\u201316. Nel divisional round, Rodgers complet\u00f2 31 passaggi su 36, per 366 yard e 3 touchdown nella vittoria 48\u201321 sui #1 del tabellone, gli Atlanta Falcons. Durante la sfida coi Falcons, Rodgers pareggi\u00f2 il record NFL di gare consecutive con almeno 3 touchdown (3 gare). Il 23 gennaio 2011, Rodgers lott\u00f2 con un 55,4 di \"passer rating\", battendo comunque i #2, i Chicago Bears, 21\u201314 vincendo l'NFC Championship. I Packers si guadagnarono la partecipazione al Super Bowl XLV, vinto 31\u201325 contro i Pittsburgh Steelers. Rodgers complet\u00f2 24 passaggi su 39 tentativi per 304 yard e 3 touchdown e fu nominato miglior giocatore del Super Bowl XLV.\nStagione 2011: MVP della lega.\nRodgers guid\u00f2 i Packers a una partenza di 13\u20130 nel 2011 fino alla sconfitta coi Kansas City Chiefs. Rodgers gioc\u00f2 la miglior stagione della carriera, lanciando per 4.643 yards, 45 touchdown e 6 soli intercetti, con un passer rating di 122,5, il pi\u00f9 alto della storia della NFL in una singola stagione. Questi numeri gli fecero vincere il premio di miglior giocatore offensivo del mese della NFC nei mesi di settembre, ottobre e novembre e il premio di giocatore della settimana FedEx Air sei volte (settimane 4, 5, 6, 7, 9 e 13) e fu il vincitore del premio di miglior giocatore del Giorno del Ringraziamento dopo la vittoria dei Packers sui Detroit Lions per 27-15. Pareggi\u00f2 anche il record NFL di partite consecutive con almeno due passaggi da touchdown (13). Rodgers e i Packers finirono la regular season con un record di 15-1, con Rodgers che gioc\u00f2 tutte le partite tranne l'ultima in quanto poteva permettersi di riposare dopo aver conquistato il vantaggio casalingo in tutte le partite di playoff nelle gare precedenti.\nDopo aver ricevuto la possibilit\u00e0 di saltare il turno delle wild card grazie alla vittoria nella propria division, i favoritissimi Packers fermarono la loro corsa al secondo Super Bowl consecutivo gi\u00e0 nel Divisional Round, perdendo contro i New York Giants di Eli Manning per 37-20 e mostrando delle inusuali difficolt\u00e0 offensive mai messe in mostra durante la stagione regolare.\nRodgers venne nuovamente convocato per il Pro Bowl 2012 come quarterback titolare della NFC e vinse il premio di MVP della NFL per la prima volta in carriera. Rodgers vinse con 48 voti (su 50 disponibili) e fu il primo Packer ad ottenere tale onore da Brett Favre nel 1997. Fu inoltre votato dai suoi colleghi al 1\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nLa stagione dei Packers inizi\u00f2 con la sconfitta casalinga coi San Francisco 49ers per 30-22. Rodgers complet\u00f2 30 passaggi su 44 per 303 yard con 2 passaggi da touchdown e un intercetto nel quarto periodo che mise fine alle speranze di rimonta dei Packers. Dopo una vittoria con i Bears, nella settimana 3 Packers persero contro i Seattle Seahawks per 14-12 con un controverso passaggio da touchdown di Russell Wilson all'ultimo istante della partita su una situazione di \"quarto&amp;24\". Rodgers termin\u00f2 la partita con 223 yard passate senza touchdown e intercetti, subendo otto sack nel primo tempo dalla difesa dei Seahawks.\n Nella settimana 4 Rodgers, nella vittoria 28-27 sui New Orleans Saints, lanci\u00f2 319 yard con 31 passaggi completati su 41, 4 touchdown e un intercetto subito.\nNella settimana 6 Rodgers lanci\u00f2 6 touchdown (record di franchigia di Matt Flynn eguagliato) e 338 yard coi Packers che sconfissero gli allora imbattuti Houston Texans. Per questa prestazione vinse per la decima volta in carriera il premio di miglior quarterback della settimana.\nNella settimana 8 Rodgers super\u00f2 Bart Starr al secondo posto nella classifica di tutti i tempi dei Packers per yard passate. Dopo questa partita, Rodgers vinse il premio di miglior giocatore offensivo del mese di ottobre della NFC in cui pass\u00f2 1.104 yard e 14 touchdown a fronte di un solo intercetto.\nCon la vittoria sui Bears nella settimana 15, Green Bay si assicur\u00f2 il secondo titolo della NFC North consecutivo, dove Rodgers pass\u00f2 291 yard e 3 touchdown, tutti per James Jones. Nella vittoria contro i Tennessee Titans (55-7) della domenica successiva, Rodgers pass\u00f2 342 yard con 3 touchdown passati e uno segnato su corsa. I Packers non superavano i 50 punti segnati in una partita dal 2005. Grazie a quella prestazione Rodgers vinse per la seconda volta in stagione il premio di quarterback della settimana.\nIl 26 dicembre, Rodgers fu convocato per il terzo Pro Bowl in carriera, come titolare della NFC. La sua stagione regolare si concluse con 4.295 yard passate, 39 passaggi da touchdown (secondo nella NFL), 8 intercetti, il secondo minimo tra i quarterback che rimasero titolari per tutta la stagione, e per il secondo anno col miglior passer rating della lega, 108,0. Il 12 gennaio 2013 fu inserito nel Second-team All-Pro.\nNel primo turno di playoff i Packers ritrovarono i Vikings, questa volta battendoli. Rodgers complet\u00f2 23 passaggi su 33 tentativi per 274 yard e un touchdown. La stagione di Green Bay si chiuse per il secondo anno consecutivo nel divisional round dei playoff, venendo eliminati dai 49ers. Un Rodgers mai in grado di trovare il giusto ritmo concluse con 257 yard passate, 2 touchdown e un intercetto subito. A fine anno fu posizionato al numero 6 nella classifica dei migliori cento giocatori della stagione.\nStagione 2013.\nIl 26 aprile 2013 , i Green Bay Packers annunciarono il rinnovo di Rogders con un contratto quinquennale del valore di 110 milioni di dollari. Per il secondo anno consecutivo i Packers persero al debutto contro i 49ers, in cui Rodgers pass\u00f2 333 yard con 3 touchdown e un intercetto. La settimana successiva, i Packers vinsero la prima gara stagionale dominando i Redskins, con Rodgers che stabil\u00ec il proprio primato personale ed eguagli\u00f2 il primato di franchigia passando 480 yard con 4 touchdown. Grazie a questa prova, per l'ottava volta in carriera fu premiato come miglior giocatore offensivo della NFC della settimana e per la dodicesima come quarterback della settimana. Nella settimana 3, i Packers furono sconfitti dai Bengals, con Rodgers che per la prima volta dalla settimana 7 del 2010 pass\u00f2 pi\u00f9 intercetti (2) che touchdown (1), venendo anche ripreso durante un accesso scambio di vedute con l'allenatore Mike McCarthy a bordo campo.\nDopo la settimana di pausa, i Packers e Rodgers ottennero la ventitreesima vittoria consecutiva in casa contro i Lions, col quarterback che pass\u00f2 274 yard e un touchdown. Vinsero anche la settimana successiva in casa dei Ravens campioni in carica con Aaron che pass\u00f2 315 yard e un touchdown, subendo un intercetto. La settimana 7 Green Bay ebbe facilmente ragione dei Lions con Rodgers che pass\u00f2 260 yard e tre touchdown malgrado fosse sprovvisto dei suoi due bersagli preferiti, James Jones e Randall Cobb, per infortunio. La domenica seguente i Packers segnarono in ogni possesso nella larga vittoria sui Vikings aiutati da un Rogders in grande condizione che complet\u00f2 24 passaggi su 29 tentativi per 285 yard e 2 touchdown.\nNel Monday Night della settimana 9 contro i Bears, Rodgers fu costretto a uscire poco l'inizio della partita a causa di un infortunio a una spalla. Tale infortunio, che lo stesso giocatore defin\u00ec \"significativo\" si rivel\u00f2 essere la frattura della clavicola sinistra. Durante la sua assenza, la squadra ebbe un record di 2-4-1. Aaron torn\u00f2 in campo nella settimana 17, una sfida vitale contro i Bears che vide la vincente qualificarsi per i playoff e la perdente venire eliminata. In quella gara complet\u00f2 2 passaggi 39 per 318 yard e 2 touchdown e 2 intercetti (entrambi in avvio di gara), guidando i Packers alla vittoria per 33-28 al Soldier Field di Chicago. A 38 secondi dal termine, Rodgers guid\u00f2 il \"drive\" della vittoria con uno spettacolare passaggio da touchdown da 48 yard per Randall Cobb in una situazione di \"quarto down e 8\". I Packers vinsero cos\u00ec per il terzo anno consecutivo la NFC North division, chiudendo la stagione con un record di 8-7-1 e guadagnando la qualificazione al Wild Card Round.\nNel primo turno di playoff, i Packers al Lambeau Field disputarono una delle migliori prestazioni dell'anno ma furono infine sconfitti come l'anno precedente dai San Francisco 49ers. Rodgers termin\u00f2 quella gara con 177 yard passate e un touchdown. A fine anno fu votato all'11\u00ba posto nella NFL Top 100 dai suoi colleghi\nStagione 2014: seconda volta MVP.\nI Packers iniziarono la stagione 2014 gioved\u00ec 4 settembre con una sconfitta in casa dei Seattle Seahawks campioni in carica, che tennero Rodgers a sole 189 yard passate con un touchdown e un intercetto, a causa anche di una prestazione al di sotto delle attese della propria linea offensiva. La domenica successiva i Packers si trovarono in svantaggio 21-3 contro i Jets. Rodgers evit\u00f2 la prima partenza con un record di 0-2 dal 2006 guidando i suoi alla rimonta nel secondo tempo, concludendo con 346 yard passate e 3 touchdown. Dopo una sconfitta coi Lions, Aaron port\u00f2 Green Bay alla quinta vittoria consecutiva al Soldier Field di Chicago passando 302 yard e 4 touchdown nel 38-17 finale che gli valsero il premio di giocatore offensivo della NFC della settimana.\nNella prima gara del mese di ottobre, un \"Thursday Night\" vinto per 42-10 contro i Vikings, Rodgers pass\u00f2 3 touchdown arrivando a quota 200 in carriera. La terza vittoria consecutiva (e la seconda della storia dei Packers a Miami) giunse in rimonta sui Dolphins con il quarterback, senza pi\u00f9 timeout disponibili, guid\u00f2 un lungo drive finale che si concluse con il touchdown del sorpasso a tre secondi dal termine per Andrew Quarless. La domenica successiva continu\u00f2 il suo periodo di alto livello venendo premiato come giocatore offensivo della NFC della settimana dopo avere completato 19 passaggi su 22 (86,5%) per 255 yard e tre touchdown nella netta vittoria sui Panthers. La serie positiva dei Packers si interruppe a quattro vittorie consecutive con la sconfitta contro i Saints nella settimana 8. Rodgers pass\u00f2 418 yard, un touchdown e ne segn\u00f2 uno dopo una corsa da 14 yard ma sub\u00ec anche due intercetti dopo un infortunio che ne limit\u00f2 il rendimento nel secondo tempo.\nDopo la settimana di pausa, Rodgers pareggi\u00f2 il record NFL di Daryle \"The Mad Bomber\" Lamonica passando sei touchdown in un solo tempo nella netta vittoria sui Bears per 55-14 (record di punti segnati al Lambeau Field pareggiato). Col primato assoluto di touchdown passati in una partita (sette) alla propria portata, Aaron prefer\u00ec invece passare quasi tutto il secondo tempo in panchina, lasciando spazio a Matt Flynn. Per questa prova fu premiato come giocatore offensivo della NFC della settimana e come quarterback della settimana. La settimana successiva disput\u00f2 prestazione un'altra prestazione di alto livello, lanciando per 341 yard e 3 touchdown senza intercetti, nella vittoria casalinga per 53-20 sugli Eagles. Fu la prima volta in 93 anni di storia che i Packers segnarono 50 o pi\u00f9 punti in due gare consecutive. In quel match super\u00f2 due record: quello di Tom Brady di 288 passaggi tentati consecutivamente senza subire intercetti durante partite casalinghe, portandolo a 322, e quello per numero di touchdown consecutivi segnati senza essere intercettato nel proprio stadio (da lui stesso detenuto), portandolo a 29. Per il secondo turno consecutivo fu premiato come quarterback della settimana. Sette giorni dopo, con 2 touchdown passati port\u00f2 Green Bay alla vittoria sui Vikings e per la prima volta in stagione alla vetta solitaria della division. Nella settimana 13, Rodgers si trov\u00f2 per la prima volta in carriera opposto come titolare a Tom Brady, in una sfida casalinga di alto profilo tra due candidate al Super Bowl. Green Bay riusc\u00ec ad avere la meglio per 26-21 su New England che veniva da sette vittorie consecutive, col quarterback che pass\u00f2 368 yard e due touchdown. Quattro giorni dopo fu premiato come miglior giocatore offensivo della NFC del mese di novembre in cui pass\u00f2 13 touchdown senza subire intercetti e i Packers vinsero tutte le quattro partite disputate. La quinta vittoria consecutiva di Green Bay giunse nel Monday Night della settimana 14 contro i Falcons in cui A-Rod pass\u00f2 327 yard e tre touchdown, ancora senza subire intercetti.\nDopo settimane di prestazioni di alto livello, nella settimana 15 invece Rodgers disput\u00f2 una delle peggiori gare della carriera, con un primato personale negativo di 25 passaggi sbagliati, alcuni peraltro lasciatisi sfuggire dai ricevitori in modo inusuale. Green Bay usc\u00ec sconfitta a sorpresa in casa dei Buffalo Bills e per la prima volta in carriera il quarterback sub\u00ec due intercetti senza passare alcun touchdown. La vittoria torn\u00f2 sette giorni dopo in casa dei Buccaneers in cui pass\u00f2 318 yard e un touchdown malgrado un problema al polpaccio che lo afflisse per tutta la sfida. Green Bay ottenne cos\u00ec la matematica qualificazione ai playoff per il sesto anno consecutivo. Nell'ultimo turno, Green Bay ospit\u00f2 i Lions con in palio la vittoria di division, vincendo per 30-20. Il quarterback pass\u00f2 226 yard, 2 TD e ne segn\u00f2 un terzo su corsa, malgrado fosse stato costretto a uscire temporaneamente nella parte finale del secondo quarto per una ricaduta del precedente infortunio. Questa prestazione gli valse il quarto premio del 2014 di giocatore offensivo della settimana. La sua stagione regolare si chiuse con 4.381 yard passate, 38 touchdown (terzo nella NFL), 5 intercetti (primo tra i quarterback titolari) e un passer rating di 112,2 (secondo nella lega e unico giocatore della storia a terminare con un rating di oltre cento in 6 stagioni consecutive), venendo convocato per il quarto Pro Bowl in carriera e inserito nel First-team All-Pro.\nL'11 gennaio 2015, i Packers ospitarono i Cowboys nei playoff per la prima volta dal celebre Ice Bowl del 1967. Rodgers continu\u00f2 ad essere rallentato dall'infortunio al polpaccio ma riusc\u00ec comunque a guidare la squadra alla finale della NFC rimontando uno svantaggio di 11 punti con due passaggi da touchdown nel quarto periodo. La sua gara si chiuse con 316 yard passate e tre TD. Il 18 gennaio, al CenturyLink Field di Seattle, Green Bay sprec\u00f2 un vantaggio di 16-0 alla fine del primo tempo e 19-7 quando mancavano cinque minuti al termine, andando a perdere ai supplementari contro i Seahawks. Rodgers termin\u00f2 con 178 yard passate, un touchdown e due intercetti subiti, per un passer rating di 55, il peggiore in carriera nei playoff. Il 31 gennaio, Rodgers fu premiato per la seconda volta in carriera come MVP della NFL, superando J.J. Watt per 31 voti a 13.\nStagione 2015.\nI Packers iniziarono la stagione 2015 con sei vittorie, inclusa quella del Monday Night sui Chiefs in cui Rodgers pass\u00f2 333 yard e 5 touchdown, per cui fu premiato come giocatore offensivo e come quarterback della settimana. Nel quinto turno, Rodgers sub\u00ec il primo intercetto in casa dal 2012, interrompendo i suoi record NFL a 49 passaggi da touchdown e 587 passaggi tentati senza palloni persi tra le mura amiche. Sette giorni dopo divenne il pi\u00f9 veloce giocatore della storia a toccare le 30.000 yard passate per numero di passaggi tentati.\nLa prima sconfitta giunse in casa di Denver nell'ottavo turno, in cui Rodgers fu tenuto dall'arcigna difesa avversaria a sole 77 yard passate, il suo minimo in carriera in una gara in cui non \u00e8 uscito per infortunio. Sette giorni dopo, in casa di Carolina, Rodgers perse due partite consecutive per la prima volta dal 2010, malgrado quattro touchdown passati e un disperato tentativo di rimonta nell'ultimo periodo di gioco. La terza consecutiva giunse contro i Lions, che interruppero una striscia di 24 sconfitte consecutive in casa dei Packers, cogliendo la loro prima vittoria al Lambeau Field dal . Rodgers chiuse quella gara con un primato personale di 61 passaggi tentati.\nLa vittoria torn\u00f2 per i Packers nell'undicesimo turno in casa dei Vikings leader della division che venivano da sei vittorie consecutive, in cui Rodgers pass\u00f2 212 yard e 2 TD. Quattro giorni dopo, nella gara del Ringraziamento, divenne il pi\u00f9 veloce giocatore della storia a passare 250 touchdown superando Dan Marino (121 gare contro 128) ma Green Bay usc\u00ec sconfitta a sorpresa dai Bears.\nIl 3 dicembre, nella gara del gioved\u00ec in casa dei Lions, i Packers si trovarono in svantaggio di 20 punti nel corso della partita e a pochi istanti dal perdere la quinta delle ultime sei. Con il tempo sul cronometro che andava esaurendosi tuttavia, Rodgers trov\u00f2 con un passaggio da touchdown da 61 yard Richard Rodgers che diede a Green Bay l'ormai insperata vittoria. Nella settimana 15 la squadra ottenne la matematica certezza dell'accesso ai playoff per il settimo anno consecutivo, un record di franchigia, vincendo la decima gara stagionale contro i Raiders. Nell'ultima partita dell'anno, Green Bay perse in casa contro Minnesota, interrompendo il dominio dei Packers nella NFC North division. A fine stagione, Rodgers fu convocato per il quinto Pro Bowl in carriera dopo avere terminato con 3.821 yard passate, 31 touchdown, 8 intercetti e un passer rating di 92,7, il peggiore da quando era divenuto titolare.\nNel primo turno di playoff, i Packers volarono a Washington per affrontare i Redskins, battendoli per 35-18 in una gara in cui Rodgers pass\u00f2 210 yard e 2 touchdown. La stagione si chiuse la settimana successiva in casa dei Cardinals con la sconfitta per 26-20 nei tempi supplementari, malgrado una grande prestazione del quarterback che a cinque secondi dal termine dei tempi regolamentari aveva trovato Jeff Janis col passaggio da touchdown della disperazione da 41 yard.\nStagione 2016.\nNel quattordicesimo turno, Rodgers fu premiato come giocatore offensivo della NFC della settimana e come quarterback della settimana dopo avere passato 246 yard e 3 touchdown nella vittoria per 38-10 su Seattle, la terza consecutiva per Green Bay, che rimase in corsa per un posto nei playoff. Nella penultima giornata della stagione regolare pass\u00f2 348 yard e segn\u00f2 cinque touchdown (quattro su passaggio e uno su corsa), venendo premiato ancora come giocatore offensivo della settimana dopo la vittoria sui Vikings per 38-25. In quel turno, in contemporanea a Drew Brees, pareggi\u00f2 il record NFL per stagioni con almeno 35 touchdown passati, quattro, detenuto da Peyton Manning e Tom Brady. Rodgers concluse la stagione regolare guidando la lega con 40 passaggi da touchdown, venendo convocato per il sesto Pro Bowl in carriera.\nNel primo turno di playoff, i Packers batterono i Giants per 38-13, con Rodgers che pass\u00f2 362 yard e 4 touchdown, 3 dei quali per il rientrante Randall Cobb. La settimana successiva Green Bay super\u00f2 i Cowboys numeri uno del tabellone della NFC battendoli per 34-31 all'AT&amp;T Stadium, in una gara in cui pass\u00f2 355 yard e 2 touchdown e sub\u00ec il primo intercetto degli ultimi due mesi. La stagione dei Packers si chiuse la settimana successiva perdendo nella finale di conference con i Falcons per 44-21.\nStagione 2017.\nDopo una vittoria interna su Seattle nel primo turno, Green Bay fu sconfitta dai Falcons, in una gara in cui Rodgers divenne il giocatore pi\u00f9 rapido giocatore della storia a passare 300 touchdown in carriera (144 partite). Sette giorni dopo, con Green Bay in svantaggio per 21-7 alla fine del primo tempo contro i Cincinnati Bengals port\u00f2 la squadra alla vittoria nei supplementari trovando con un passaggio da 72 yard Geronimo Allison che permise a Mason Crosby di segnare il field goal decisivo.\nNella settimana 5 contro i Cowboys, Rodgers guid\u00f2 i Packers a un'altra rimonta con un ultimo drive in cui pass\u00f2 il touchdown della vittoria a Davante Adams a 11 secondi dal termine. Per la 15\u00aa volta in carriera dopo questa prova fu premiato come giocatore offensivo della settimana. Nel turno successivo, Rodgers si frattur\u00f2 una clavicola in uno scontro con Anthony Barr dei Vikings. Rimase fuori dai campi di gioco fino alla settimana 14, tornando ad essere nominato titolare per il quindicesimo turno contro i Carolina Panthers. Green Bay sub\u00ec per\u00f2 una sconfitta per 31-24, con Rodgers che sub\u00ec tre intercetti per la prima volta dal 2009. Dopo quella partita fu inserito in lista infortunati per il resto della stagione.\nStagione 2018.\nIl 29 agosto 2018 Rodgers firm\u00f2 con i Packers un nuovo contratto quadriennale del valore di 134 milioni di dollari, di cui 100 milioni garantiti e 57,5 milioni di bonus alla firma. Nella prima partita della stagione usc\u00ec per un infortunio al ginocchio nel secondo quarto, con la squadra che concluse il primo tempo in svantaggio per 20-0. Tornato a sorpresa in campo nel secondo tempo, Rodgers, dopo sole 13 yard passate nel primo, ne fece registrare 273 nel secondo, con tre touchdown, portando Green Bay alla vittoria in rimonta sui Bears. Malgrado un infortunio a un ginocchio, Rodgers tent\u00f2 almeno 40 passaggi in ognuna delle successive tre gare. Nell'ultima di queste sub\u00ec il primo intercetto in 150 tentativi. Nel quinto turno pass\u00f2 442 yard (secondo massimo in carriera) e 3 touchdown ma commise anche 2 fumble, nella sconfitta 31\u201323 contro i Detroit Lions. Sette giorni dopo, nella vittoria per 33\u201330 sui San Francisco 49ers, pass\u00f2 425 yard e 2 touchdown, venendo premiato come quarterback della settimana.\nNella settimana 13 contro gli Atlanta Falcons, Rodgers stabil\u00ec un record NFL completando il 359\u00ba passaggio consecutivo senza subire intercetti, superando il vecchio primato di Tom Brady. Tale striscia si chiuse due settimane dopo contro i Bears a 402 passaggi, venendo intercettato dalla safety Eddie Jackson. Nell'ultimo turno il quarterback fu costretto a lasciare la partita per una commozione cerebrale, non facendo pi\u00f9 ritorno in campo. La sua annata si chiuse con 25 touchdown e 2 soli intercetti subiti, venendo convocato per il suo settimo Pro Bowl. Per i Packers si tratt\u00f2 invece di un'annata deludente, culminata a dicembre con il licenziamento del capo-allenatore Mike McCarthy dopo una sconfitta contro gli Arizona Cardinals.\nStagione 2019.\nNel settimo turno Rodgers disput\u00f2 la migliore gara stagionale e una delle migliori in carriera passando 429 yard, 5 touchdown e segnandone un sesto su corsa nella vittoria sui Raiders che port\u00f2 i Packers a un record di 6-1. Nella stessa partita divenne anche il pi\u00f9 rapido giocatore a passare 350 touchdown in carriera, 172 partite, contro le 180 di Drew Brees. Per quella prova fu premiato come giocatore offensivo della NFC della settimana e come quarterback della settimana. Nel tredicesimo turno, in un Lambeau Field innevato, Rodgers pass\u00f2 4 touchdown nella vittoria sui Giants che aiut\u00f2 Green Bay a risollevarsi dopo una brutta sconfitta con i 49ers. A fine stagione fu convocato per il suo ottavo Pro Bowl dopo avere fatto registrare 4.002 yard passate, 26 touchdown e 4 intercetti subiti.\nNel divisional round dei playoff i Packers batterono i Seahawks 28-23 con Rodgers che pass\u00f2 243 yard e 2 touchdown. La corsa verso il secondo Super Bowl della carriera si chiuse nella finale della NFC contro i 49ers perdendo per 37-20, in una gara in cui pass\u00f2 326 yard, 2 touchdown e sub\u00ec 2 intercetti.\nStagione 2020: terza volta MVP.\nRodgers apr\u00ec la stagione con 364 yard passate e 4 touchdown nella vittoria sui Vikings. Nel \"Monday Night\" del quarto turno complet\u00f2 27 passaggi su 33 per 327 yard e 4 touchdown, mantenendo i Packers imbattuti contro i Falcons. Dopo una brutta sconfitta contro i Buccaneers in cui sub\u00ec i primi due intercetti stagionali, Rodgers si rifece nel settimo turno passando 4 touchdown nella vittoria sugli Houston Texans. Nella settimana 12 Rodgers super\u00f2 le 50.000 yard passate in carriera e con quattro touchdown sal\u00ec a un record di 19-5 in carriera contro i Bears. Sette giorni dopo fu premiato come giocatore offensivo della NFC della settimana dopo avere passato 295 yard e 3 touchdown nella vittoria sugli Eagles. In quella partita divenne il giocatore pi\u00f9 rapido della storia a passare 400 touchdown in carriera, 193 partite contro le 205 di Drew Brees. Nella settimana 15 divenne il primo giocatore della storia a passare 40 touchdown in tre diverse stagioni nella vittoria sui Carolina Panthers. Nell'ultimo turno con quattro touchdown guid\u00f2 Green Bay alla vittoria sui Bears e al miglior record della NFC. La sua annata si chiuse guidando la lega in passaggi da touchdown (48), passer rating (121,5), percentuale di completamento (70,7%) e minor intercetti subiti (5), venendo convocato per il suo nono Pro Bowl (non disputato a causa della pandemia di COVID-19) e incluso nel First Team All-Pro per la terza volta.\nNel divisional round dei playoff, Rodgers pass\u00f2 296 yard, 2 touchdown e ne segn\u00f2 un terzo su corsa contro i Los Angeles Rams, che avevano terminato con la miglior difesa della NFL, nella vittoria per 32-18. La stagione dei Packers si chiuse ancora una volta nella finale di conference perdendo per 31-26 contro i Buccaneers in cui pass\u00f2 346 yard, 3 touchdown e un intercetto. Scese cos\u00ec a un record di una vittoria e quattro sconfitte nella finale della NFC.\nIl 6 febbraio Rodgers venne premiato MVP della lega per la terza volta in carriera, diventando il sesto giocatore della storia NFL a riuscirci (dopo Peyton Manning, Johnny Unitas, Brett Favre, Jim Brown e Tom Brady).\nStagione 2021: quarta volta MVP.\nLa stagione dei Packers inizi\u00f2 con una brutta sconfitta contro i Saints. La settimana successiva Rodgers super\u00f2 John Elway al decimo posto nella lista di tutti i tempi di yard passate in carriera. Nel quinto turno super\u00f2 Dan Marino e Philip Rivers al quinto posto per passaggi da touchdown in carriera. Nella settimana 9 Rodgers non pot\u00e9 scendere in campo poich\u00e9 risult\u00f2 positivo al COVID-19. Il giorno di natale super\u00f2 Brett Favre come leader di tutti i tempi della franchigia per touchdown passati. Alla fine di dicembre fu premiato come giocatore offensivo della NFC del mese in cui Green Bay vinse tre partite su tre e Rodgers pass\u00f2 10 touchdown senza subire intercetti. A fine stagione fu convocato per il suo decimo Pro Bowl e inserito nel First-team All-Pro. Malgrado Green Bay abbia avuto per il secondo anno consecutivo il miglior record della NFC e il vantaggio del fattore campo in tutti i playoff, fu subito eliminata nel divisional round da San Francisco. Rodgers scese cos\u00ec a un record di zero vittorie e quattro sconfitte contro i 49ers nei playoff.\nIl 10 febbraio 2022 Rodgers fu premiato come MVP della NFL per la seconda stagione consecutiva, la quarta complessiva."}
{"id": "3308229", "revid": "767487", "url": "https://it.wikipedia.org/wiki?curid=3308229", "title": "Mistrovstv\u00ed \u010cech a Moravy 1896", "text": "Nel 1896 vi furono due edizioni del campionato boemo-moravo di calcio, uno in primavera e l'altra in autunno, che videro le vittorie finali del \u010cFK Kickers Praga in primavera e del DFC Prag in autunno. Si assegnarono due punti per ogni vittoria, uno ad ogni squadra che giunge ad un risultato di parit\u00e0 e zero punti per ogni sconfitta.\nTorneo primaverile.\nIl Mistrovstv\u00ed \u010cech a Moravy 1896 fu disputato tra quattro squadre tutte provenienti dalla regione di Praga nella stagione primaverile. Si sfidavano infatti \u010cFK Kickers Praha, l'SK Slavia, l'AC Sparta e l'AC Praga in un semplice girone a \"gara secca\". Alla fine della competizione la spunt\u00f2 il \u010cFK Kickers mentre l'incontro secco tra AC Praga e AC Sparta non fu disputato.\nTorneo autunnale.\nIl Mistrovstv\u00ed \u010cech a Moravy 1896 venne disputato anche in una edizione autunnale: anche in questo caso quattro squadre si affrontavano tutte provenienti dalla regione di Praga in un girone a gara secca. In questo torneo si affrontavano, come nel precedente torneo, AC Sparta, SK Slavia e AC Praha, l'unica nuova squadra fu il DFC Prag: nel campionato primaverile vi era infatti il CFK Kickers Praha. Fu proprio il DFC Prag la squadra vincitrice del torneo ottenendo il punteggio pieno."}
{"id": "3308231", "revid": "729019", "url": "https://it.wikipedia.org/wiki?curid=3308231", "title": "Kooyong Classic 2011", "text": "Il Kooyong Classic 2011 (conosciuto anche come \"AAMI Classic\" per motivi di sponsorizzazione) \u00e8 stato un torneo di tennis giocato sul cemento. \u00c8 stata la 23\u00aa edizione del Kooyong Classic, che non fa parte dell'ATP Tour, ma \u00e8 solo una esibizione in preparazione dell'Australian Open. Si \u00e8 giocato al Kooyong Stadium di Melbourne in Australia,\ndal 12 al 15 gennaio 2011.\nCampione.\nSingolare.\n Lleyton Hewitt ha battuto in finale Ga\u00ebl Monfils 7\u20135, 6\u20133."}
{"id": "3308238", "revid": "300067", "url": "https://it.wikipedia.org/wiki?curid=3308238", "title": "Panchi Barrera", "text": ""}
{"id": "3308239", "revid": "300067", "url": "https://it.wikipedia.org/wiki?curid=3308239", "title": "Gustavo Barrera", "text": ""}
{"id": "3308240", "revid": "300067", "url": "https://it.wikipedia.org/wiki?curid=3308240", "title": "Panchi Barrera Castro", "text": ""}
{"id": "3308241", "revid": "300067", "url": "https://it.wikipedia.org/wiki?curid=3308241", "title": "Gustavo Barrera Castro", "text": ""}
{"id": "3308244", "revid": "200568", "url": "https://it.wikipedia.org/wiki?curid=3308244", "title": "All Star Game di pallavolo maschile 1997", "text": "L'All Star Game di pallavolo maschile 1997 fu la 7\u00aa edizione della manifestazione organizzata dalla FIPAV.\nRegolamento.\nAlla manifestazione presero parte due squadre, i Jumpers e gli Acers.\nVenne disputata una partita unica. La gara si svolse a Venezia, sede della manifestazione."}
{"id": "3308246", "revid": "155634", "url": "https://it.wikipedia.org/wiki?curid=3308246", "title": "Kooyong Classic 2011 - Singolare", "text": "Fernando Verdasco era il detentore del titolo, ma ha perso nel 1\u00ba turno contro Ga\u00ebl Monfils.\nLleyton Hewitt ha battuto in finale Ga\u00ebl Monfils 7\u20135, 6\u20133.\nTabellone.\nNote.\nDopo la seconda giornata sono state annullate alcune partite a causa della pioggia. Il match di primo turno tra Tsonga e Melzer \u00e8 stato convertito in un unico 'pro set' (vince chi si aggiudica prima 8 games con uno scarso di 2 nei confronti dell'avversario).\nAnche i play off sono stati annullati a causa della mancanza di tempo."}
{"id": "3308248", "revid": "18323", "url": "https://it.wikipedia.org/wiki?curid=3308248", "title": "Erika Harold", "text": "Biografia.\nIl suo impegno ufficiale \u00e8 stato quello di \"Prevenire la violenza giovanile ed il bullismo: Proteggi te stesso, rispetta te stesso\". La Harold ha dichiarato di aver effettuato questa scelta per via di esperienze personali. Ha infatti raccontato di essere stata soggetto di pregiudizi sessuali e razziali durante la crescita. Tuttavia, durante la sua prima settimana di regno ha adottato anche l'impegno sociale dell'astinenza sessuale. Per tale ragione la Harold \u00e8 stata accusata di portare avanti interessi propri non precedentemente dichiarati. Durante una conferenza stampa Erika Harold \u00e8 arrivata al punto di accusare l'organizzazione del concorso di fare bullismo nei suoi confronti.\nLa Harold \u00e8 di origini greche, tedesche e gallesi da parte di padre, e native americane, afroamericane e russe da parte di madre. Politicamente Erika Harold si \u00e8 dichiarata conservatrice, ed \u00e8 stata organizzatrice della campagna giovanile in Illinois del repubblicano Patrick O'Malley."}
{"id": "3308249", "revid": "729019", "url": "https://it.wikipedia.org/wiki?curid=3308249", "title": "Giuseppe Moscato", "text": "Biografia.\nGiuseppe Moscato nasce a Gallina, paesino nei pressi di Reggio Calabria, nel 1921 da Filippo e Giuseppina Jaria. Fin da giovane si interess\u00f2 molto al giornalismo e negli anni in cui fu membro dell'Azione Cattolica Gallinese fond\u00f2 un giornaletto satirico, \"Il Pungiglione\". La sua passione lo port\u00f2 a diventare redattore del Corriere della Calabria, ma anche direttore del settimanale Il Gazzettino della Regione, dell'agenzia di stampa del comune di Reggio Calabria Roto San Giorgio e della rivista culturale Il Ragno; fu inoltre corrispondente e collaboratore di varie testate giornalistiche italiane, quali Il Tempo, Il Messaggero, Il Mattino, La Sicilia del Popolo, dell'agenzia Ansa ed altri. Divent\u00f2 anche redattore capo del Corriere di Reggio, fu fondatore e direttore dell'ANID (Agenzia Nazionale Informazione e Documentazione) e del quindicinale Piccola Cronaca.\nI suoi successi giornalistici e di scrittore gli hanno consentito di essere annoverato fra i pi\u00f9 importanti studiosi della storia di Reggio Calabria e ci\u00f2 gli ha consentito di entrare nell'Accademia Tiberina e dell'Istituto di Cultura Universitaria e degli Studi Superiori di Roma. Ebbe anche molti riconoscimenti, come quello dell'Unione Mondiale della Cultura (1973), \u201ca riconoscimento delle sue placate doti umane e della qualificata attivit\u00e0 espletata nel campo delle lettere e nella certezza che il Suo apporto potr\u00e0 essere determinante per il progresso della cultura nel mondo\u201d. Le sue opere rispecchiano il suo amore per la sua citt\u00e0 natale, poich\u00e9 affermava che non si pu\u00f2 amare la propria citt\u00e0 senza conoscere la sua storia.\nA Gallina \u00e8 ricordato con l'intitolazione di un istituto comprensivo."}
{"id": "3308251", "revid": "767487", "url": "https://it.wikipedia.org/wiki?curid=3308251", "title": "Evgenija Se\u010denova", "text": ""}
{"id": "3308256", "revid": "298229", "url": "https://it.wikipedia.org/wiki?curid=3308256", "title": "Yevgeniya Sechenova", "text": ""}
{"id": "3308257", "revid": "1005847", "url": "https://it.wikipedia.org/wiki?curid=3308257", "title": "Elezioni parlamentari in Grecia del 1990", "text": "Le elezioni parlamentari in Grecia del 1990 si tennero l'8 aprile per il rinnovo del Parlamento ellenico. Esse videro la vittoria di Nuova Democrazia di K\u014dnstantinos M\u012btsotak\u012bs, che divenne Primo ministro."}
{"id": "3308258", "revid": "287204", "url": "https://it.wikipedia.org/wiki?curid=3308258", "title": "Evgenija Secenova", "text": ""}
{"id": "3308261", "revid": "110157", "url": "https://it.wikipedia.org/wiki?curid=3308261", "title": "Internazionali di Modena", "text": "Gli Internazionali di Modena sono stati un torneo di tennis tenutisi a Modena, Italia. Il torneo si \u00e8 giocato solo nel 2005, nella categoria WTA Tier IV, su campi in terra rossa."}
{"id": "3308262", "revid": "599013", "url": "https://it.wikipedia.org/wiki?curid=3308262", "title": "Lucky Idahor", "text": ""}
{"id": "3308263", "revid": "765341", "url": "https://it.wikipedia.org/wiki?curid=3308263", "title": "The Notorious IBE", "text": "The Notorious I.B.E. (\"International Breakdance Event\") \u00e8 una manifestazione internazionale di break dance a scadenza annuale che si svolge ormai dal 2001.\nIn questo evento vengono scelti i migliori b-boy di varie nazioni che dovranno gareggiare una contro l'altra, detta anche All vs All. \u00c8 una manifestazione senza vincitori a differenza degli altri eventi.\nCi sono 4 tipi di sfide, che sono: \"All Battles All\", Seven 2 Smoke, Footwork Battle e Powermove Battle, anche se la principale \u00e8 \"All Battles All\".\nPartecipanti.\nPer ogni nazione, vengono invitati i pi\u00f9 grandi b-boy a partecipare:\n2004.\nTeam U.S.A. - \nOmar \"Jive Turkeys\" | Machine \"Rockforce\" | Shorty \"Brickheadz\" | Charles \"Vicious Germs\" | Adam \"United B-Boys\" | Waka \"Brickheadz\" | Evol \"Brickheadz\" | Crisis \"Master Of Mayhem\" | Chino | Naytron \"Head Hunters\" \nTeam France - \nLamine \"Vagabond Crew\" | Lilou \"Pockemon\" | Rodolphe \"Pockemon\" | Junior \"Wanted\" | Yaman \"Wanted\" | Mattias \"Fantastik Armada\" | Lil Worm \"Fantastik Armada\" | Lil Kev \"Phase T\" | Nono \"Vagabond Crew\" | Flamby \"Legiteam Obtruction\"| Brahim \"Pockemon\"\nTeam Germany - \nArdit \"TNT\" | Rubberlegz \"Battle Bunch\" | Lil Amok \"Battle Bunch\" | Twik \"Terrorrhythm\" | Sala-jin \"Terrorrhythm\" | Kempes \"Battle Bunch\" | Dima \"Terrorrhythm\" | Sonic \"Natural Effect\" | Raphael \"5amox\" | Blanka \"Natural Effect\" | Abi \"B-Town Allstars\" | Big Toni \"Battle Bunch\"\n2005.\n4 team con l'entrata della Corea.\nTeam U.S.A. - \nLego \"Flipside Kings\" | Machine \"Rockforce\" | Shorty \"Brickheadz\" | Roxrite \"Renegades\" | Kirk \"Havikoro\" | Tecknic \"Skill Methodz\" | Kareem \"Rockforce\" | Ajax \"Rockforce\" | Alien Ness \"Zulu Kings\" | Mike Murda \"Knucklehead Zoo\" \nTeam Korea - \nHong 10 \"Drifterz\" | Born \"Rivers\" | Darkness \"Gambler\" | The End \"Gambler\" | Bruce Lee \"Gambler\" | C4 \"Rivers\" | Rookie \"Drifterz\" | Tricks \"Drifterz\" | Physicx \"Rivers\" | Bang 9 \"Rivers\" \nTeam France - \nLamine \"Vagabond Crew\" | Ismael \"Legiteam Obstruction\" | Pti Moh \"Melting Force\" | Arthur \"Ksure\" | Punisher \"Alliance\" | Archad \"Afro Jam\" | Soso \"Fighting Spirit/Melting Force\" | Crazy Monkey \"Phase T\" | Marcio \"Legiteam Obtruction\"\nTeam Germany - \nArdit \"TNT\" | Rubberlegz \"Battle Bunch\" | Shaq \"Style Crax\" | Tazmo \"Terrorrhythm\" | Sala-jin \"Terrorrhythm\" | Sancho \"Fresh N Attack\" | Hakan \"Style Crax\" | Lil Ceng \"Style Crax\" | Raphael \"5amox\" | KC One \"B-Town Allstars\" | Abi \"B-Town Allstars\" | Big Toni \"Battle Bunch\"\n2008.\nIn questa occasione invece il team francese e il team tedesco furono rimpiazzati da un solo grande \u00abteam Europe\u00bb.\nTeam Korea/Japan - \nKaku \"Mortal Kombat\" - | Hong 10 \"Drifterz\" - | The End \"Gambler\" - | Wing \"Jinjo\" - | Kazuhiro \"All Area\" - | Yu \"All Area\" - | Taisuke \"All Area/Mighty Zulu Kingz\" - | Katsu \"All Area\" - | Differ \"T.I.P.\" - | Great Man \"T.G. Breakers\" - | Born \"Rivers\" - | Baek \"Extreme (Obowang)\" - \nTeam Europe - \nCico \"Spin Kings\" - | Sonic \"Natural Effect\" - | Marcio \"Legiteam Obstruction\" - | Lil Ceng \"Style Crax\" - | Brahim \"Pockemon\" - | Lilou \"Pockemon\" - | Xisco \"Hustle Kids\" - | Menno \"Hustle Kids\" - | Mouse \"Soul Maveriks\" - | Gracie \"Fusion Rockers\" - | Movie One \"Evolution 4\" - | Gassama \"Def Dogz\" - | Just Do It \"Rugger Solution\" - | Moncef \"Pockemon\" - \nTeam U.S.A. - \nEl Nino | Machine \"Rockforce\" | Palmer \"Havikoro\" | Elmo \"Street Masters\" | Ruen \"Killafornia\" | Luigi \"Skill Methodz\" | Thesis \"Knuckleheads Cali\" | Smurf \"Zulu Kings\" | Alien Ness \"Zulu Kings\" | Keebz \"Master Of Mayhem\" | AB-Girl \"Domestic Apes\" | Lil Bob \"Killafornia\" | Miracles \"Furious Styles\" | Free | Kuriouz \"Mind 180\" \nTeam Russia/Ukraine - \nKolobok \"East Side Bboyz\" - | Flying Buddha \"Top 9\" - | Robin \"Top 9\" - | Tony Rock \"Top 9\" - | Yan \"All The Most\" - | Mark Beard \"All The Most\" - | Resky - | Kosto \"Top 9\" - | Kinder \"East Side Bboyz\" - | Nadia \"Funky Style\" - | Butchrock - \n2009.\nTeam Japan - \nRyoma \"Mortal Kombat\" | Taisuke \"All Area/Mighty Zulu Kingz\" | Katsu \"All Area\" | Prince \"Ichigeki\" | Toshiki \"All Area\" | Narumi \"Body Carnival\" | Shie Chan \"Air Real\" | Takashi \"All Area\" | Katsuya \"Galaxy/Turn Phrase\" | Kurashiki \"Ichigeki\" \nTeam Korea - \nHong 10 \"Drifterz\" | Differ \"T.I.P.\" | Eyes \"T.I.P.\" | Vero \"Jinjo\" | Wing \"Jinjo\" | Blue \"Extreme (Obowang)\" | Pocket \"Morning Of Owl\" | Issue \"Morning Of Owl\" | Style M \"Last 4 One\" | Skim \"Jinjo\" | Ducky \"Drifterz\" \nTeam Europe - \nFlying Buddha \"Top 9\" | Lil Kev \"Phase T\" - | Lamine \"Vagabond\" - | Lagaet \"Momentum\" - | Just Do It \"Rugged Solutions\" - | Pluto \"Ruffneck Attack\" - | Tony Rock \"Top 9\" - | Robin \"Top 9\" - | A.T. \"Flow Mo\" - | Gracie \"Fusion Rockers\" - | Kolobok \"East Side Bboyz\" - \nTeam U.S.A. - \nKmel \"Boogie Brats\" | Kid Glyde \"Dynamic Rockers\" | Toyz \"Lion Of Zion\" | Steve Ray | Poe One \"Mighty Zulu Kingz\" | Prada G \"Boogie Brats\" | Thesis \"Knuckleheads Cali\" | Smurf \"Zulu Kings\" | Alien Ness \"Zulu Kings\" \n2010 (10th Anniversary).\nPer il decimo anniversario dell'evento si attu\u00f2 un sistema diverso. Tutti i team furono rimpiazzati dai: \"Team IBE Legends\" (cio\u00e8 alcuni \"b-boy\" che hanno partecipato all'evento dal 2001 al 2003), il \"Team Notorious\" (dal 2004 al 2005) e il \"Team Present Players\" (dal 2008 al 2009).\nIBE Legends\nCico \"Spin Kingz\" - | Lil Amok \"Battle Bunch\" - | Ben \"Knuckleheads Zoo\" - | Lilou \"Pokemon\" - | Brahim \"Pokemon\" - | Lamine \"Vagabonds\" - | Nono \"Vagabonds\" - | Ronnie \"Super Crew\" - | RJ Rockadile \"Super Crew\" - | Do Knock \"Battle Monkeys\" - | Machine \"Rockforce\" - \nThe Notorious\nBruce Lee \"Gambler\" - | The End \"Gambler\" - | Mike Murda \"Knuckleheads Zoo\" - | Alien Ness \"Zulu Kingz\" - | Marcio \"Legiteam Obstruxion\" - | Roxrite \"Renegades\" - | Lego \"Flipside Kingz\" - | Blanka \"Natural Effect\" - | Born \"Rivers\" - | Soso \"Fighting Spirits/Melting Force\" - \nPresent Players\nPocket \"Morning Of Owl\" - | El Nino - | Kolobok \"East Side Bboy\" - | Thesis \"Knuckleheads Cali\" - | Keebz \"Master Of Mayhem\" - | Lil Kev \"Phase T\" - | Taisuke \"All Area/Mighty Zulu Kingz\" - | Luigi \"Skill Methodz\" - | Yan \"All The Most\" - | Kido \"EXG\" - | Wing \"Jinjo\" - \n2011.\nTeam U.S.A. - \nGravity \"Dynamic Rockers\" | Morris \"Flexible Flav\" | Palmer \"Havikoro\" | Fanatic \"Knucklehead Cali\" | Minnesota Joe \"Knucklehead Cali\" | Full Deck \"Havikoro\" | Vicious Victor \"Kissimmee\" | Keebz \"Master Of Mayhem\" | El Nino \nTeam Latin America\nPelezinho \"Tsunami All-Stars\" - | Neguin \"Tsunami All-Stars\" - | Muxibinha \"DF Zulu Breakers\" - | Lil G \"Speedy Angels Family\" - | Thiago - | Hill \"Unik Breakers\" - | Gato \"Acme\" - | Salo \"Flying Legz\" - | Arex \"Murderouz\" - | Pivete \"Stylo Loco\" - \nTeam Europe - \nSky Chief - | Hurricane Ray \"Team Shmetta\" - | Billy Boy \"Pockemon\" - | Yaman \"Wanted\" - | Lil Kev \"Phase T\" - | Sunni \"Soul Maveriks\" - | Lagaet \"Momentum\" - | Alkolil \"Predatorz\" - | Tim \"Vagabonds\" - | Cheerito \"Evolvers\" - "}
{"id": "3308264", "revid": "1005847", "url": "https://it.wikipedia.org/wiki?curid=3308264", "title": "Elezioni parlamentari in Grecia del 1993", "text": "Le elezioni parlamentari in Grecia del 1993 si tennero il 10 ottobre per il rinnovo del Parlamento ellenico. Esse videro la vittoria del Movimento Socialista Panellenico di Andreas Papandreou, che divenne Primo ministro."}
{"id": "3308266", "revid": "1005847", "url": "https://it.wikipedia.org/wiki?curid=3308266", "title": "Elezioni parlamentari in Grecia del 1996", "text": "Le elezioni parlamentari in Grecia del 1996 si tennero il 22 settembre per il rinnovo del Parlamento ellenico. Esse videro la vittoria del Movimento Socialista Panellenico di Costas Simitis, che divenne Primo ministro."}
{"id": "3308267", "revid": "1005847", "url": "https://it.wikipedia.org/wiki?curid=3308267", "title": "Elezioni parlamentari in Grecia del 2000", "text": "Le elezioni parlamentari in Grecia del 2000 si tennero il 9 aprile per il rinnovo del Parlamento ellenico. Esse videro la vittoria del Movimento Socialista Panellenico di Costas Simitis, che fu confermato Primo ministro."}
{"id": "3308268", "revid": "1005847", "url": "https://it.wikipedia.org/wiki?curid=3308268", "title": "Elezioni parlamentari in Grecia del 2004", "text": "Le elezioni parlamentari in Grecia del 2004 si tennero il 7 marzo per il rinnovo del Parlamento ellenico. Esse videro la vittoria di Nuova Democrazia di K\u014dstas Karamanl\u012bs, che divenne Primo ministro."}
{"id": "3308270", "revid": "729019", "url": "https://it.wikipedia.org/wiki?curid=3308270", "title": "Michael Cole (telecronista)", "text": "Lavora per la WWE dove ricopre il ruolo di commentatore di \"SmackDown\".\nCarriera.\nGiornalismo.\nCoulthard inizi\u00f2 la sua carriera nel mondo dei media come giornalista per CBS Radio nel 1992. Lascia il suo lavoro per intraprendere una carriera nel wrestling.\nWorld Wrestling Federation/Entertainment (1997-presente).\nRaw (1997-1999).\nDebutt\u00f2 nel roster di Raw nel 1997 con il nome di Michael Cole. Ricopre il ruolo di intervistatore nel backstage da SummerSlam. Alla fine del 1997 diventa commentatore di Raw al fianco di Jim Ross, per poi esser sostituito da Jerry Lawler l'anno dopo.\nSmackDown (1999-2008).\nCon la nascita del nuovo show della WWE SmackDown Michael Cole diventa commentatore del nuovo programma, prima a fianco di Lawler, poi di Tazz.\nNel corso della sua carriera \u00e8 stato coinvolto in storyline con Stone Cold Steve Austin, John Cena e la D-Generation X. Nel 2006, durante la rinascita dell'ECW, il suo partner Tazz diventa commentatore dello show estremo. Viene quindi affiancato da John Bradshaw Layfield fino al 2007, per poi essere affiancato fino al 2008 da Jonathan Coachman.\nRitorno a Raw (2008-2010).\nDurante l'annuale Draft Lottery del 2008, Cole passa al roster di Raw, affiancato nel team di commentatori da Jerry Lawler, sostituendo Jim Ross passato a SmackDown. Durante la puntata di Raw del 7 luglio 2008 viene attaccato brutalmente insieme a Jerry Lawler da Kane, che attacca anche cameramen e annunciatori a bordo ring. Vince lo Slammy Awards 2009 come momento pi\u00f9 imbarazzante. Vince un altro Slammy Awards 2010 come miglior \"And I Quote\".\nFaida con Jerry \"The King\" Lawler (2010-2011).\nNella prima edizione di NXT, Cole fu il commentatore ufficiale insieme a Josh Mathews. Durante le puntate di NXT incomincia ad esaltare gli heel come The Miz ed avversare i face come Daniel Bryan. Durante la seconda serie di NXT esalt\u00f2 ancora di pi\u00f9 The Miz e il suo \"rookie\" Alex Riley, prendendo di mira Kaval.\nCon lo sviluppo del carattere \"Heel\" di Cole, Lawler incominci\u00f2 ad entrare in contrasto con lui. Nella puntata di Raw del 29 novembre intervenne nel match valevole per il titolo WWE tra Jerry Lawler e The Miz aiutando quest'ultimo a vincere il match: con questo atto si concretizz\u00f2 del tutto il suo turn heel. Nella puntata di Raw del 6 dicembre sub\u00ec un RKO da parte di Randy Orton dopo un litigio sul ring che vedeva compreso anche Jerry Lawler. Dopo il litigio con Jerry Lawler, Cole passa di nuovo a Smackdown, dove fino a febbraio 2011 \u00e8 affiancato da Josh Mathews e Matt Striker ma quest'ultimo \u00e8 stato sostituito da Booker T.\nNella puntata di Raw post-WWE Elimination Chamber del 21 febbraio Cole intervist\u00f2 Jerry Lawler riguardo all'incontro perso al PPV contro The Miz. Lawler sfid\u00f2 nell'occasione Michael Cole per un match a WrestleMania XXVII. Cole rispose gettandogli contro un bicchiere d'acqua nel volto di Lawler riuscendo cos\u00ec a scappare. Nella settimana successiva a Raw la proposta viene accettata da Cole, che al contempo ha presentato il suo allenatore in vista di WrestleMania: Jack Swagger. Nella puntata di Raw del 7 marzo ha introdotto come suo arbitro speciale per il match di Wrestlemania John Bradshaw Layfield. Prima della firma del contratto per l'incontro JBL viene per\u00f2 attaccato da Stone Cold Steve Austin che firma poi il contratto, divenendo l'arbitro speciale per l'incontro.\nNel 2011, per la sua prima volta in carriera, Cole ricevette una propria musica d'entrata, \"Texas Fight\", canzone dell'Universit\u00e0 del Texas di Austin. Nella puntata di Raw del 14/03 Michael Cole commenta in una gabbia di vetro per proteggersi dall'attacco di Jerry Lawler. Durante la stessa puntata Cole rivela delle notizie che riguardano la famiglia di Lawler, facendo arrivare addirittura il figlio di Jerry Lawler Brian Christoper che incolpa il padre per vari motivi. Poco dopo arriva anche Jim Ross che sfida Michael Cole, Cole accetta ma ad aiutarlo arriva Jack Swagger che esegue due \"Ankle Lock\" su Ross e Lawler. Nella puntata di Raw del 21/03 esegue un Ankle Lock su Lawler su ordine di Jack Swagger. Nella puntata di Raw del 28/03 versa del caff\u00e8 in faccia a Jerry Lawler che aveva cercato di attaccarlo. A Wrestlemania XXVII affronter\u00e0 Jerry Lawler. A WrestleMania 27 viene sconfitto da Lawler che lo sottomette alla Ankle Lock, ma il GM inverte il risultato del match dando la vittoria a Cole per squalifica.\nDopo Wrestlemania 27 Cole ha detto che ormai Wrestlemania ha bisogno di un Mr. Wrestlemania dato che Shawn Michaels si \u00e8 ritirato, dicendo che proprio lui Cole \u00e8 il nuovo \"Mr. Wrestlemania\". Nella puntata di Smackdown del 08/04 Cole introduce Jack Swagger ma subito dopo quest'ultimo viene attaccato da Sin Cara. Nella puntata di Smackdown del 15/04 durante la battle royal per decretare il number one contender che affronter\u00e0 Alberto Del Rio a WWE Extreme Rules per il World Heavyweight Championship, Jack Swagger stava per subire una 619 da Rey Mysterio ma Cole interviene beccandosela lui sulla schiena. Durante la puntata di Raw del 18/04 dice che la Regina Elisabetta d'Inghilterra sarebbe stata presente per nominarlo \"Sir\". La \"regina\" (in realt\u00e0 un'attrice) si presenta sul ring e lo nomina \"Sir Michael Cole\". Subito dopo Cole ordina a Jim Ross di baciargli il suo piede in segno di rispetto, prima Ross rifiuta ma poi viene costretto da Jack Swagger che prima ha attaccato Jerry Lawler e poi ha eseguito un ankle lock su Ross facendogli baciare il piede di Cole. Nella puntata successiva di Raw del 25/04, Michael Cole affronta Jim Ross in un match perdendo per squalifica. Durante il match Cole si rompe il labbro per colpa di un pugno da parte di Jim Ross. Nella puntata di Smackdown del 29/04 continua a sbeffeggiare Jim Ross e Jerry Lawler. Poco dopo introduce Jack Swagger. A WWE Extreme Rules in coppia con Jack Swagger affronter\u00e0 Jerry Lawler e Jim Ross. A Extreme Rules 2011 Michael Cole &amp; Jack Swagger sconfiggono Jim Ross &amp; Jerry Lawler. Nella puntata di Raw del 2 maggio, compleanno di The Rock, quest'ultimo chiama Cole sul ring e, dopo essersi scusato per le prese in giro in tutti gli anni passati nelle WWE, colpisce il giornalista con una Rock Bottom e un People's Elbow. Nella puntata di Smackdown del 13/05 Michael Cole discute sul ring con Layla che subito dopo viene attaccata da Kharma. Poco dopo Kharma cerca di attaccare Michael Cole che fa in tempo a rifugiarsi nella sua gabbia di vetro. Nella puntata di Raw del 16/05, Michael Cole firma il contratto con Jerry Lawler per il loro match a WWE Over the Limit ma poco dopo Cole viene abbandonato da Jack Swagger che si era arrabbiato con lui. A WWE Over the Limit affronter\u00e0 Jerry Lawler in un \"Kiss my foot match\". A Over The Limit ritorna clamorosamente Bret Hart che effettua una Sharpshooter su Michael Cole che \u00e8 costretto per forza a baciare il piede di Jerry Lawler.\nFaida con Jim Ross (2011-2012).\nNella puntata di Raw del 23/05 si presenta sul ring con una faccia triste e dispiaciuta. Prende un microfono e dice di voler smettere con il wrestling lottato e di voler far tornare tutto come era prima, chiedendo scusa a Jerry Lawler, Josh Mathews, Justin Roberts e altre persone nei dintorni, ma soprattutto chiede scusa al pubblico. Torna poi a sedersi sul tavolo dei commentatori insieme a Lawler e Mathews e non pi\u00f9 nella sua gabbia di vetro. Da qui si deduce che abbia effettuato un turn face. Nella puntata di Smackdown del 27/05 Michael Cole viene preso in giro da Booker T che mostra nel Titantron la foto di Cole che bacia il piede di Jerry Lawler. Nella puntata di Raw del 31/05, Michael Cole si presenta sul ring fischiatissimo dal pubblico anche se ha effettuato un probabile Turn Face, e introduce Alex Riley che la settimana prima aveva attaccato The Miz. Alex Riley dopo aver parlato con Cole cerca di attaccarlo ma non ci riesce per colpa dell'arrivo di The Miz. Per\u00f2 ha la meglio Riley come la settimana prima. Nella puntata di WWE NXT Redemption, Michael Cole viene introdotto da Maryse. Durante la sua entrata si capisce che il suo Turn Face \u00e8 falso, perch\u00e9 \u00e8 fischiatissimo dal pubblico, poi bacia la mano di Maryse che \u00e8 una divas heel, e poi si rifiuta di stringere la mano a Todd Grisham. Nella puntata di Raw del 06/06 viene malmenato da Stone Cold Steve Austin perch\u00e9 il GM anonimo di Raw ha dato la vittoria a The Miz e R-Truth durante il match contro John Cena e Alex Riley che aveva come arbitro speciale lo stesso Stone Cold. Allora Stone Cold porta sul ring Michael Cole e gli fa una Stunner, poco dopo riceve anche una Attitude Adjustment da John Cena. Nella puntata di Smackdown del 10/06 viene chiamato sul ring da Christian per parlare della vittoria di Christian contro Randy Orton che ci sar\u00e0 nel prossimo PPV. Michael Cole dice che Christian merita di vincere il titolo del mondo e non Randy Orton. Nella puntata d Raw All Stars del 13/06 il GM anonimo manda un'e-mail che viene letta come al solito da Michael Cole. Mentre Cole sta per leggere l'e-mail che vedeva coinvolto Stone Cold proprio quest'ultimo cerca di attaccare Cole come la settimana prima, ma Cole riesce a fuggire nel pubblico. Pi\u00f9 tardi ritorna a sedersi al tavolo dei commentatori. Al PPV WWE Capitol Punishment durante il match fra The Miz contro Alex Riley viene attaccato da quest'ultimo perch\u00e9 Cole gli aveva detto che non era degno di essere l'allievo di The Miz e altre cose. Nella puntata di Raw chiamata \"Power to the People\" del 20/06 Michael Cole sconfigge Vickie Guerrero in un Dance-Off match. Vickie poteva affrontare anche Jerry Lawler o Booker T perch\u00e9 entrambi erano al televoto con Cole. A fine puntata di Raw del 27/06 quando le telecamere era gi\u00e0 spente, Michael Cole annuncia due informazioni al WWE Universe: la prima informazione riguarda CM Punk, Michael Cole dice che \u00e8 stato sospeso dalla WWE a tempo indeterminato, mentre la seconda Michael Cole dice che Mason Ryan si \u00e8 infortunato durante degli show in Texas dell'ultimo week-end. Attualmente Raw \u00e8 commentato da Michael Cole, Jerry Lawler e Jim Ross quest'ultimo ritorna dopo 2 mesi quando ancora lui e Lawler avevano il feud con Jack Swagger e Cole. Nella puntata di Raw del 25/07 Michael Cole perde contro Zack Ryder in poco tempo. Durante la sua entrata prima del match contro Ryder, Cole \u00e8 entrato con la musica di Triple H imitando anche i suoi movimenti quando entra. Attualmente Michael Cole non ha feud e in queste settimane continua ad essere al commento sia alle puntate di Raw che di Smackdown. A Raw commenta insieme a Jerry Lawler (ormai tornato amico con quest'ultimo), Jim Ross e delle volte con Booker T e Josh Mathews, questi ultimi due vengono delle volte per sostituire Jim Ross o Jerry Lawler oppure lo stesso Michael Cole. A Smackdown invece commenta insieme a Josh Mathews e Booker T. In rare occasioni commenta anche WWE NXT insieme a William Regal oppure Jack Korpela. Attualmente \u00e8 ancora un grande tifoso di The Miz e tutti gli altri wrestler heel. Nella puntata di Raw del 03/10 Michael Cole decide anche lui di non dare la sua fiducia a Triple H e se ne va anche lui dall'arena come tutti gli altri wrestler che sono contro Triple H.\nNella puntata di Raw del 10 ottobre 11 Jim Ross viene licenziato dal nuovo General Manager di Raw John Laurinaitis. Nella puntata di Raw del 17/10 viene mostrato un video da John Laurinaitis in cui c'\u00e8 Michael Cole che insieme a Alberto Del Rio e Ricardo Rodriguez sbeffaggiano e prendono in giro Jim Ross che \u00e8 stato licenziato la settimana prima. Allora il nuovo GM di Raw, John Laurinaitis sancisce il main event della puntata di Raw del 17 di ottobre: il main event sar\u00e0 un tag team match che vedr\u00e0 John Cena e Jim Ross contro Cole e Alberto Del Rio. La vittoria va al team face che vince grazie ad una Ankle Lock da parte di Jim Ross sullo stesso Michael Cole. Nella puntata di Raw del 24 ottobre Cole mostra delle foto modificate di Jim Ross all'intero WWE Universe. Poco dopo dice che la prossima puntata di Raw ci sar\u00e0 il \"Michael Cole Challenge\" dove lo stesso Michael Cole affronter\u00e0 Jim Ross e dice anche che se Jim Ross lo batte potr\u00e0 avere di nuovo la sua poltrona al tavolo dei commentatori e Michael Cole se ne andr\u00e0 dalla WWE. Nella puntata di Smackdown del 28 ottobre Cole mostra di nuovo al WWE Universe le foto di Jim Ross e ripropone di nuovo il \"Michael Cole Challenge\", che poi vincer\u00e0 giocando sporco.\nNella pay-per-view Royal Rumble 2012 partecipa al Royal Rumble match, ma viene eliminato subito, poich\u00e9 esce di sua volont\u00e0 dalla terza corda per sfuggire a Kharma e viene buttato sul pavimento e quindi eliminato da Jerry Lawler e Booker T che si trovavano all'esterno del ring.\nNella puntata di Raw del 4 giugno John Cena lo sconfigge e lo umilia e in un No Disqualification Match.\nRitorno al commento (2012-presente).\nDopo l'ennesima faida con Jim Ross e la Royal Rumble, Cole riprende a svolgere il ruolo di commentatore sia per SmackDown (affiancato da Josh Mathews e successivamente da John \"Bradshaw\" Layfield) che per Raw (affiancato da JBL e Jerry Lawler) in maniera neutrale e corretta, senza pi\u00f9 avere alcun tipo di ruolo nelle storyline degli show ma limitandosi al commento dei match.\nNella puntata di Raw del 10 settembre 2012 Cole annuncia che Jerry Lawler \u00e8 stato colpito da un malore durante la puntata. Alle 2:31 (ora italiana) del 13 settembre, Cole scrive sul suo profilo Twitter di essere riuscito a parlare al telefono con Lawler e di poter dire che sta bene e che \u00e8 su di giri. Nella puntata di Raw del 24 settembre intervista \"The King\" via satellite, ponendoli domande sul suo stato di salute e i suoi tempi di recupero. Durante questo periodo Lawler viene sostituito prima da JBL e successivamente da Jim Ross, che torna dopo parecchio tempo al fianco di Michael Cole per il commento degli episodi di Raw. Al ritorno di Lawler, oltre che da quest'ultimo, Cole viene affiancato da JBL per quanto riguarda Raw, e dal solo JBL per SmackDown."}
{"id": "3308278", "revid": "1452073", "url": "https://it.wikipedia.org/wiki?curid=3308278", "title": "Armored Core 2", "text": " \u00e8 un videogioco pubblicato nel 2000, ed \u00e8 il primo titolo della serie \"Armored Core\" ad essere pubblicato per PlayStation 2 e rappresenta il primo vero sequel del primo \"Armored Core\" del 1997.\nIl gioco consiste in una serie di missioni in cui \u00e8 necessario completare degli obiettivi prefissati per conto di societ\u00e0 diverse che ricompenseranno il successo della missione con una remunerazione, che servir\u00e0 al giocatore per acquistare aggiornamenti per il proprio mecha o eventualmente per ripararlo. Ogni mecha \u00e8 aggiornabile nuovi armamenti, nuovi sistemi di difesa, ed elementi per aumentare la precisione e la velocit\u00e0. Inoltre alcune missioni richiedono un aggiornamento particolare per poter soddisfare l'obiettivo richiesto.\n\u00c8 inoltre disponibile una modalit\u00e0 di gioco, eventualmente anche in multiplayer in cui il giocatore pu\u00f2 sfidare in combattimento un altro mecha in ambienti a scelta ed opzionalmente entro un tempo prefissato."}
{"id": "3308279", "revid": "101699451", "url": "https://it.wikipedia.org/wiki?curid=3308279", "title": "Costa Vermiglia", "text": "La Costa Vermiglia (in francese \"C\u00f4te Vermeille\") \u00e8 il tratto di litorale francese tra il Mar Mediterraneo e i Pirenei. Appartiene alla regione Linguadoca-Rossiglione ed al dipartimento dei Pirenei Orientali. \u00c8 una costiera rocciosa che comincia al limite meridionale del comune di Argel\u00e8s-sur-Mer fino al confine con la Spagna, segnatamente il promontorio di \"Cap C\u00e8rbere\". Le localit\u00e0 che costituiscono la Costa Vermiglia sono da nord a sud Collioure, Port-Vendres, Banyuls-sur-Mer e Cerb\u00e8re."}
{"id": "3308284", "revid": "729019", "url": "https://it.wikipedia.org/wiki?curid=3308284", "title": "OVW Light Heavyweight Championship", "text": "L'OVW Light Heavyweight Championship \u00e8 stato un titolo della divisione maschile della Ohio Valley Wrestling (OVW), una federazione di wrestling statunitense. \nIl titolo fu vinto per la prima volta il 9 febbraio 1999 da Jason Lee ed \u00e8 stato ritirato nel 2001 quando l'ultimo vincitore fu Chris Michaels."}
{"id": "3308287", "revid": "2011865", "url": "https://it.wikipedia.org/wiki?curid=3308287", "title": "Delhi Durbar", "text": "Il Delhi Durbar (in hindi: \u0926\u093f\u0932\u094d\u0932\u0940 \u0926\u0930\u094d\u092c\u093e\u0930, in urdu: \u062f\u0644\u0651\u06cc \u062f\u0631\u0628\u0627\u0631), che significa \"Corte di Delhi\", era un'assemblea di massa che si teneva al Coronation Park di Delhi, in India durante la quale il re e della regina del Regno Unito venivano acclamati imperatore e imperatrice d'India. Conosciuto anche col nome di Imperial Durbar, la cerimonia si tenne tre volte nella storia dell'Impero Britannico: nel 1877, nel 1903 e nel 1911. Il Durbar del 1911 fu l'unica cerimonia direttamente presenziata dal sovrano regnante, all'epoca re Giorgio V. Il termine derivava da una cerimonia simile che aveva luogo nell'Impero Moghul.\nIl Durbar del 1877.\nChiamata anche \"Proclamation Durbar\", la cerimonia tenutasi nel 1877 venne celebrata il 1\u00ba gennaio dell'anno e indic\u00f2 l'insediamento della regina Vittoria d'Inghilterra quale imperatrice d'India. Nel 1877 il Durbar fu un grande evento ufficiale ma non venne accolto a furor di popolo come quelli successivi. La cerimonia venne compiuta alla presenza di Robert Bulwer-Lytton, I conte di Lytton, vicer\u00e9 d'India, e di diversi maharaja, nawab e intellettuali indiani. La cerimonia segn\u00f2 il culmine della potenza britannica in India ed il definitivo passaggio dei poteri al governo del Regno Unito.\nPer l'occasione venne costruito il Victoria Memorial a Kolkata, ove si trova anche un'iscrizione tratta dal messaggio che la regina Vittoria d'Inghilterra present\u00f2 al popolo indiano nel 1877:\n\"\"Confidiamo che la presente occasionepossa unire ancora di pi\u00f9 i nostri legamie l'affezione che abbiamo con nostri sottoposti;dai pi\u00f9 alti ai pi\u00f9 bassi,affinch\u00e9 tutti sentano che sotto il nostro governoi grandi principi di libert\u00e0, equit\u00e0,e giustizia sono assicurati; epossa promuovere la vostra felicit\u00e0, per aumentarela vostra prosperit\u00e0, e avanzare la vostraeconomia, questi sono gli obbiettivi attualidel nostro Impero.\"\nPer l'occasione il governo britannico emise una medaglia commemorativa distribuita alle autorit\u00e0 militari e pubbliche intervenute alla cerimonia.Ramanath Tagore venne nominato Maharaja da Robert Bulwer-Lytton, I conte di Lytton, vicer\u00e9 d'India.\nIl Durbar del 1903.\nQuesto durbar si tenne per celebrare l'incoronazione di Edoardo VII e della regina Alessandra come Imperatore e Imperatrice d'India.\nLe due settimane di festivit\u00e0 che accompagnarono questo evento vennero dirette nei minimi dettagli da Lord Curzon che ebbe l'incarico di mostrare al massimo la ricchezza e la potenza degli inglesi a tal punto che n\u00e9 il precedente Durbar n\u00e9 quello che seguir\u00e0 poi nel 1911 poterono eguagliare questo evento. In tempi record, negli ultimi mesi del 1902 venne completata l'elettrificazione delle citt\u00e0 che avrebbero dovuto ospitare le celebrazioni, la costruzione di un ufficio postale, collegamenti telefonici e telegrafici, un ospedale, un tribunale, oltre a una serie di negozi, uniformi della polizia appositamente disegnate e molte altre innovazioni. Vennero anche realizzate delle guide souvenir del luogo da vendere in occasione dell'incoronazione oltre a fuochi d'artificio, balli e una medaglia come di consueto.\nEdoardo VII, con grande disappunto di Curzon, non pot\u00e9 presenziare alle cerimonie ma vi invi\u00f2 invece suo fratello, il principe Arturo, duca di Connaught e Strathearn il quale giunse in India con uno stuolo di dignitari su un treno speciale a Bombay mentre Curzon e il suo governo lo attendevano a Calcutta. Quando i due gruppi si riunirono erano presenti tutti i principi nativi indiani oltre al comandante in capo Horatio Herbert Kitchener e una grande folla di popolo.\nIl primo giorno dei festeggiamenti, i Curzon fecero il loro ingresso nell'area delle festivit\u00e0 assieme a tutti i maharaja cavalcando degli elefanti riccamente addobbati con oro e gioielli. Per celebrare l'evento, oltre alla stampa, fu impiegato anche uno dei primi cinematografi che intervenne a registrare un famoso filmato dell'evento.\nL'evento culmin\u00f2 nel grande ballo dell'incoronazione a cui furono invitati unicamente i pi\u00f9 alti rappresentanti della societ\u00e0 indiana sotto la supervisione di Lord e Lady Curzon.\nIl Durbar del 1911.\nL'evento si tenne nel dicembre del 1911 e coinvolse tutta l'aristocrazia indiana e inglese presente in India in quell'anno dato che la presenza del re fu un vero punto di svolta nella celebrazione dell'evento. Il sovrano apparve con le vesti regali e per la prima volta in pubblico con la Corona imperiale d'India, la quale era nota per essere uno degli oggetti pi\u00f9 preziosi al mondo con i suoi circa 6000 diamanti, oltre a rubini, smeraldi e altre pietre preziose. L'apparizione dei sovrani avvenne al balcone del Forte rosso di fronte ad una folla di circa mezzo milione di persone. Per l'occasione venne realizzato un film-documentario \"With Our King and Queen Through India\" (1912) - conosciuto anche col nome di \"The Durbar in Delhi\" - che venne realizzato con un primitivo sistema a colori denominato Kinemacolor e proiettato il 2 febbraio 1912.\nPer il Durbar del 1911 vennero previsti anche le figure di un araldo e del suo assistente nelle persone di William Peyton e Malik Umar Hayat Khan, ma i loro incarichi furono perlopi\u00f9 cerimoniali e legati poi all'evento.\nPer l'occasione la regina ricevette una tiara apposita ed un prezioso collare di smeraldi donati dalle donne della nobilt\u00e0 indiana. Nel 1912 i gioiellieri Garrard &amp; Co modificarono il collare rendendolo smontabile e utilizzabile in pezzi separati, oltre ad aggiungervi un secondo pendente di diamanti, il Cullinan VII. Il collare pass\u00f2 in eredit\u00e0 alla regina Elisabetta II del Regno Unito alla sua ascesa al trono nel 1953 e recentemente indossato da Camilla Parker-Bowles, duchessa di Cornovaglia, al ballo al quale ha incontrato la famiglia reale norvegese.\nPer l'occasione vennero create circa 30.000 medaglie commemorative che vennero assegnate in prevalenza a militari oltre ad un ristretto numero di medaglie in oro assegnate ai principi indiani ed ai pi\u00f9 alti ranghi di governo.\nLa fine dei Durbar.\nMentre ancora Edoardo VIII del Regno Unito stava discutendo in Inghilterra nel dicembre del 1936 circa la sua decisione di abdicare prima di qualsiasi incoronazione, gi\u00e0 aveva l'idea di reggere le sorti delle colonie facendo incoronare suo fratello con un Delhi Durbar durante una visita programmata per il 1937 in India. Tuttavia il precipitare degli eventi e l'opposizione della compagine comunista inglese che si oppose al grande dispendio previsto a svantaggio di una popolazione in miseria, la cerimonia non ebbe luogo. Quando Giorgio VI ascese al trono, in un discorso alla radio nell'Ottobre 1937 disse \"Attendo con interesse e piacere il momento in cui sar\u00e0 possibile visitare il mio Impero Indiano\", ma la seconda guerra mondiale glielo imped\u00ec. Con l'indipendenza dell'India 15 agosto 1947 e con la definitiva proclamazione della Repubblica indiana (1950) il Delhi Durbar decadde definitivamente."}
{"id": "3308298", "revid": "729019", "url": "https://it.wikipedia.org/wiki?curid=3308298", "title": "OVW Hardcore Championship", "text": "L'OVW Hardcore Championship \u00e8 stato un titolo della divisione maschile della Ohio Valley Wrestling (OVW), una federazione di wrestling statunitense. \nIl titolo fu vinto per la prima volta il 23 giugno 2000 da Trailer Park Trash ed \u00e8 stato ritirato nel 2001 quando l'ultimo vincitore fu Randy Orton."}
{"id": "3308299", "revid": "33528", "url": "https://it.wikipedia.org/wiki?curid=3308299", "title": "Diga Atat\u00fcrk", "text": ""}
{"id": "3308301", "revid": "46291", "url": "https://it.wikipedia.org/wiki?curid=3308301", "title": "Carapichea ipecacuanha", "text": "L'ipecacuana (Carapichea ipecacuanha ) \u00e8 una pianta arbustiva appartenente alla famiglia delle Rubiaceae, originaria del Brasile e coltivata anche in India.\nUsi.\nNella farmacopea viene usata la radice come emetico ed espettorante molto energico: lo sciroppo di ipecac."}
{"id": "3308304", "revid": "155634", "url": "https://it.wikipedia.org/wiki?curid=3308304", "title": "Hong Kong Tennis Classic 2011", "text": "Il Hong Kong Tennis Classic 2011 \u00e8 stato un torneo di tennis giocato sul cemento. \u00c8 stata la 13\u00aa edizione del torneo, che non fa parte del WTA Tour, ma \u00e8 solo una esibizione in preparazione dell'Australian Open. Si \u00e8 giocato a Hong Kong in Cina, dal 5 all'8 gennaio 2011.\nLa formula del torneo prevedeva 4 gruppi zonali composti da 3 elementi ciascuno:Team Americas, Team Asia-Pacific, Team Europe e Team Russia. Ogni sfida tra i gruppo prevedeva 3 match di singolare e uno di doppio.\nCollegamenti esterni.\nSito ufficiale"}
{"id": "3308307", "revid": "1494169", "url": "https://it.wikipedia.org/wiki?curid=3308307", "title": "Sneijder", "text": ""}
{"id": "3308309", "revid": "97216", "url": "https://it.wikipedia.org/wiki?curid=3308309", "title": "Biabiany", "text": ""}
{"id": "3308310", "revid": "2117439", "url": "https://it.wikipedia.org/wiki?curid=3308310", "title": "Fossato (Rodigo)", "text": "Fossato \u00e8 una localit\u00e0 della Lombardia, frazione del comune di Rodigo.\nIl nome deriva dalle fosse scavate lungo il Mincio a scopo di bonifica. \nDeve la sua notoriet\u00e0 alla presenza della villa che fu acquistata dalla famiglia Nievo nel 1756, le cui propriet\u00e0 comprendevano anche vasti appezzamenti agricoli.\nVi soggiorn\u00f2 lungamente negli anni dal 1855 al 1861 il patriota, poeta e scrittore Ippolito Nievo che si dedic\u00f2 alla scrittura di alcune delle sue opere pi\u00f9 celebri: \"Gli Amori Garibaldini\", \"Rivoluzione Nazionale, Rivoluzione Politica\", \"Venezia e la libert\u00e0 d'Italia\" e l'ultima parte delle \"Confessioni di un italiano\".\nDi particolare interesse l\"'Oratorio della Vergine Annunciata\", del XIV secolo."}
{"id": "3308314", "revid": "45927", "url": "https://it.wikipedia.org/wiki?curid=3308314", "title": "Usbechistan", "text": ""}
{"id": "3308321", "revid": "45927", "url": "https://it.wikipedia.org/wiki?curid=3308321", "title": "Turchestan", "text": ""}
{"id": "3308323", "revid": "729019", "url": "https://it.wikipedia.org/wiki?curid=3308323", "title": "OVW Television Championship", "text": "L'OVW Television Championship \u00e8 il secondo titolo per importanza della divisione maschile della Ohio Valley Wrestling (OVW), una federazione di wrestling statunitense. \nIl titolo \u00e8 stato creato il 5 gennaio 2005 ed \u00e8 tuttora attivo.\nCampione attuale.\nL'attuale detentore \u00e8 Jade Dawson che ha sconfitto Reverend Stuart Miles e Shane Andrews il 24 maggio 2017 a Louisville."}
{"id": "3308327", "revid": "339392", "url": "https://it.wikipedia.org/wiki?curid=3308327", "title": "Leonzio Calcio", "text": ""}
{"id": "3308329", "revid": "729019", "url": "https://it.wikipedia.org/wiki?curid=3308329", "title": "Arteria occipitale", "text": "L'arteria occipitale \u00e8 il terzo ed ultimo ramo posteriore dall'arteria carotide esterna.\nDecorso e rami.\nL'arteria occipitale nasce dalla faccia posteriore della carotide esterna allo stesso livello dell'arteria linguale, si dirige posteriormente e in alto, incrocia il margine mediale del muscolo sternocleidomastoideo ed \u00e8 contornata dal nervo ipoglosso, passa sotto il ventre posteriore del muscolo digastrico, incrocia il nervo spinale, fino a giungere al processo mastoideo del temporale; qui si interpone nel solco del processo mastoideo. Lungo il suo percorso cede numerosi rami muscolari, un ramo mastoideo e uno auricolare. L'arteria in s\u00e9 va a vascolarizzare la regione del cuoio capelluto.\nTerritorio di irrorazione.\nComprende i muscoli della nuca:"}
{"id": "3308332", "revid": "599013", "url": "https://it.wikipedia.org/wiki?curid=3308332", "title": "Gianluca Musumeci", "text": "Carriera da calciatore.\nCresciuto nell'Acireale, esordisce con la squadra nel campionato di Interregionale 1986-1987, collezionando solo quella presenza. Nella stagione successiva non ha presenze in prima squadra, mentre nella stagione 1988-1989 gioca nelle file dell'Enna, sempre in Interregionale, collezionando 23 presenze e 2 reti.\nLa stagione successiva passa al Chioggia, ancora in Interreggionale, dove segna un gol in 20 partite.\nNella stagione 1990-1991 torna ad Enna, in Serie C2, esordendo fra i professionisti e collezionando 29 presenze e 3 reti.\nPer la stagione 1991-1992 passa al Foggia, in quel periodo allenato da Zden\u011bk Zeman, con cui esordisce in Serie A il 22 settembre 1991 in Foggia-Cagliari (3-1). In massima serie gioca in tutto 3 partite.\nLe successiva due stagioni le gioca in Serie B con la Fidelis Andria, collezionandovi 9 presenze in totale, e dal novembre in Serie C1 con la Leonzio, con la quale disputa 25 partite segnando 2 reti. Seguono annate in Serie C1 (dal 1994 all'ottobre 1996) all'Atletico Catania dove colleziona 66 presenze e 4 reti in tutto.\nSeguono poi Trapani, due anni al Savoia, Gela, tre stagioni al , Siracusa, Ragusa, e Spar Calcio dove ha concluso l'attivit\u00e0 agonistica nella stagione 2004-2005.\nCarriera da allenatore.\nNell'anno 2007-2008 allena le giovanili del Trecastagni Calcio."}
{"id": "3308335", "revid": "36426", "url": "https://it.wikipedia.org/wiki?curid=3308335", "title": "Enguerrand Charonton", "text": ""}
{"id": "3308338", "revid": "1632387", "url": "https://it.wikipedia.org/wiki?curid=3308338", "title": "L'ultima riga delle favole", "text": "L'ultima riga delle favole \u00e8 una favola moderna di Massimo Gramellini, nella quale il protagonista impara a realizzarsi e a vincere le proprie paure guardando dentro di s\u00e9.\nTrama.\nTom\u00e0s deve incontrarsi con Arianna, una ragazza che ha appena conosciuto a una conferenza intitolata \"Il peggiore dei mondi possibili\", ma lei gli telefona e rinuncia all'appuntamento. Deluso, Tom\u00e0s si reca al mare, dove sul molo viene aggredito da un balordo e sta per annegare.\nAl risveglio si ritrova alle Terme dell'Anima, dove viene accolto da Stella Maris e dal Direttore. Con l'aiuto dei Maestri Uma (l'Allenatrice della Palestra dell'Anima), Noah (il Medico delle Acque che parla per sentenze), Lys (la Massaggiatrice di Anime) e Andrea (il Cantastorie che \"rac-canta\" filastrocche simboliche) Tom\u00e0s inizia un percorso che lo conduce a vincere le sue paure, ad imparare a guardare dentro di s\u00e9, a riconoscere e accettare i propri desideri. Durante questo percorso (durante il quale ripercorre le varie fasi della sua vita imparando a considerarle in modo pi\u00f9 positivo) Tom\u00e0s conosce Morena, attrice delusa dai suoi rapporti con il regista Mok\u00f2 e dagli uomini inconcludenti, e Polvere, riparatore di windsurf insoddisfatto e cinico. Al termine del percorso Tom\u00e0s capisce che il suo vero desiderio \u00e8 trovare la sua anima gemella, e che questa \u00e8 Arianna. Accetta per questo di superare la prova della morte, per cui si deve gettare in una cascata: anche Morena si \u00e8 gettata, Polvere non ne ha il coraggio. Sulla cartella di Tom\u00e0s redatta al suo arrivo da Stella Maris c'era una frase: \"durata del soggiorno da definire\"; Tom\u00e0s pensava che si riferisse al suo soggiorno alle Terme dell'Anima, invece \u00e8 riferita alla sua permanenza \"nella dimensione che gli uomini chiamano vita\".\nTom\u00e0s si risveglia dopo qualche ora ancora nell'acqua ma riprende le forze e riesce a tornare all'automobile. Su una rivista legge la notizia di una diva che \u00e8 caduta in acqua durante una crociera ma \u00e8 stata ritrovata viva (Morena), mentre di un windsurfer disperso (Polvere) non si hanno pi\u00f9 notizie. Tom\u00e0s ha perso il numero di telefono di Arianna, l'unico contatto che aveva con lei, ma sente che riuscir\u00e0 a ritrovarla; nella stessa rivista legge un breve articolo di una filosofa che scrive filastrocche e che racconta, rammaricata, la storia del suo mancato appuntamento con l'uomo nel quale aveva creduto di vedere la propria anima gemella: Tom\u00e0s riconosce la vicenda di se stesso e Arianna, la cui foto compare tra quelle dei collaboratori."}
{"id": "3308344", "revid": "767487", "url": "https://it.wikipedia.org/wiki?curid=3308344", "title": "With Our King and Queen Through India", "text": "With Our King and Queen Through India \u00e8 un documentario inglese del 1912 nel quale successivamente venne utilizzato il processo additivo del colore denominato come Kinemacolor.\nProduzione.\nIl film venne girato il 12 dicembre 1911 durante le celebrazioni del Delhi Durbar di Giorgio V del Regno Unito in India.\nDistribuzione.\nIl 2 febbraio 1912, quando il filmato venne proiettato ufficialmente, gi\u00e0 circolavano molte altre versioni dell'evento in pellicole in bianco e nero ma la grande popolarit\u00e0 di questo filmato fu probabilmente data dall'innovazione introdotta del colore che contribu\u00ec a rendere ancora pi\u00f9 realistico lo sfarzo dei costumi e degli ori della cerimonia.\nIl documentario venne distribuito dalla Natural Colour Kinematograph Co.. Fu presentato in prima allo Scala Theatre di Londra in una versione di due ore e mezza dal titolo \"With Our King and Queen through India\", con il teatro trasformato scenograficamente in modo da ricordare il Taj Mahal.\nLe parti attualmente presenti del filmato sono di circa 2 ore ma si calcola che l'originale documentario fosse di oltre sei ore."}
{"id": "3308347", "revid": "73843", "url": "https://it.wikipedia.org/wiki?curid=3308347", "title": "Chaotic Wrestling Heavyweight Championship", "text": "Il Chaotic Wrestling (CW) Heavyweight Championship \u00e8 il massimo alloro della Chaotic Wrestling."}
{"id": "3308353", "revid": "339392", "url": "https://it.wikipedia.org/wiki?curid=3308353", "title": "Michael Cole (commentatore)", "text": ""}
{"id": "3308354", "revid": "1442080", "url": "https://it.wikipedia.org/wiki?curid=3308354", "title": "Internazionali di Modena 2005 - Singolare", "text": "Il singolare degli Internazionali di Modena 2005 \u00e8 stato un torneo di tennis facente parte del WTA Tour 2005.\nAnna Smashnova ha vinto in finale contro Tathiana Garbin che si \u00e8 ritirata sul punteggio di 6\u20136."}
{"id": "3308361", "revid": "599013", "url": "https://it.wikipedia.org/wiki?curid=3308361", "title": "Florensi", "text": "I florensi furono i religiosi della congregazione monastica fondata da Gioacchino da Fiore, gi\u00e0 abate cistercense di Corazzo, a San Giovanni in Fiore.\nLa congregazione florense, approvata da papa Celestino III nel 1196, ebbe notevole diffusione grazie al sostegno di papa Gregorio IX e dei sovrani svevi dell'Italia meridionale ma decadde gi\u00e0 sotto gli angioini; i monasteri superstiti vennero riuniti all'Ordine Cistercense nel 1570.\nStoria.\nLe origini del monachesimo florense sono piuttosto oscure e ignote sono le ragioni che spinsero Gioacchino a lasciare i cistercensi per fondare un nuovo ordine: verosimilmente cercava una nuova forma di vita che fosse pi\u00f9 conforme alle sue aspirazioni ascetiche. Nel 1189 Gioacchino lasci\u00f2 il monastero cistercense di Corazzo e si ritir\u00f2, assieme al discepolo Ranieri, a Pietralata; poi, con il permesso del vescovo di Cosenza Bonomo, fond\u00f2 il monastero di San Giovanni in Fiore.\nIl 25 agosto 1196 papa Celestino III approv\u00f2 le regole del monastero sanzionando la separazione dei florensi dai cistercensi. Enrico VI nel 1194 concesse numerosi privilegi terrieri ai florensi, confermati da Costanza d'Altavilla nel 1198 e poi da Federico II.\nIl monachesimo florense propugnava il ritorno all'antica osservanza benedettina.\nL'appoggio dei papi Onorio III, Gregorio IX e Alessandro IV consent\u00ec una rapida diffusione dei monasteri florensi in Calabria, Puglia, Lucania, Napoli, Campagna e Marittima e Toscana.\nIl cardinale Ugolino, prima di essere eletto papa con il nome di Gregorio IX, fond\u00f2 i monasteri di Sant'Angelo in Monte Mirteto, presso Ninfa, e di Santa Maria della Gloria, presso Anagni.\nI florensi giunsero a contare sessanta monasteri maschili e quattro femminili.\nCon l'arrivo degli angioini inizi\u00f2 la decadenza e la situazione fu aggravata dallo scisma d'Occidente. Nel 1570, con l'approvazione di papa Sisto V, i monasteri florensi superstiti vennero riuniti all'ordine cistercense e nel 1605 entrarono a far parte della congregazione calabro-lucana dell'ordine.\nGli ultimi monasteri di fondazione florense, San Giovanni in Fiore e Santa Maria di Fonte Laurato, vennero soppressi in epoca napoleonica, nel 1808."}
{"id": "3308369", "revid": "729019", "url": "https://it.wikipedia.org/wiki?curid=3308369", "title": "Ruri Hoshino", "text": " \u00e8 un personaggio immaginario della serie manga e anime \"Mobile Battleship Nadesico\" creata da Kia Asamiya.\nIl personaggio.\nLa dodicenne Ruri \u00e8 il membro pi\u00f9 giovane dell'equipaggio di \"Mobile Battleship Nadesico\", l'astronave spaziale intorno alla quale ruota l'intera serie. Ci\u00f2 nonostante, Ruri \u00e8 spesso ritratta come la pi\u00f9 intelligente fra tutti i personaggi della serie, ed \u00e8 considerata in qualche modo una specie di \"bambino prodigio\". Ruri \u00e8 spesso mostrata come sprezzante di fronte alle buffonate dei suoi colleghi che di solito apostrofa con l'uso della sua frase tormentone .\nRuri Hoshino \u00e8 frutto di ingegneria genetica e nanotecnologia, disegnata come operatrice in grado di connettersi direttamente con i computer, con i quali ha un'affinit\u00e0 speciale, ed \u00e8 un qualcosa che influenza anche il suo comportamento nei confronti degli altri. Infatti Ruri \u00e8 cresciuta in un laboratorio in cui le \u00e8 stata impartita un'educazione essenziale, priva di informazioni superflue come quelle relative ai sentimenti ed alle interazioni sociali. Per buona parte dell'anime, si pensa che Ruri sia l'unica sopravvissuta di quegli esperimenti perpetrati dalla Nergal Corporation, bench\u00e9 in seguito verr\u00e0 dimostrato il contrario.\nRuri \u00e8 una talentuosa cantante, ed il suo migliore amico \u00e8 Omoikane, il computer di bordo, a cui abitualmente si rivolge per consultarsi anche su argomenti relativi alla vita in generale. Dopo la guerra Ruri viene adottata da Yurika, e si trasferisce a vivere con lei e con il suo fidanzato, Akito, nel ristorante di lui. Dopo la morte di Akito e Yurika, la custodia di Ruri passer\u00e0 ad Haruka Minato, un altro membro dell'equipaggio della Nadesico. Successivamente, Ruri si arruoler\u00e0 di nuovo nei corpi militari per distrarsi dal dolore della perdita.\nNel film \"Mobile Battleship Nadesico the Movie - Il principe delle tenebre\" del 1998, che rappresenta il finale della serie, Ruri, che \u00e8 tre anni pi\u00f9 grande rispetto agli eventi raccontati nella serie televisiva, diventa capitano dell'astronave Nadesico-B (ed in seguito, Nadesico-C) ed \u00e8 il personaggio principale della vicenda.\nSviluppo.\nSecondo Keiji Gotoh, la versione cinematografica di Ruri \u00e8 stato il personaggio pi\u00f9 facile da lui mai disegnato, ed il suo concept \"gli \u00e8 venuto in mente subito\". Dan Kanemitsu, l'adattatore in inglese di \"Mobile Battleship Nadesico\", ha notato che la frase di Ruri \"baka bakka\" \u00e8 stata una delle frasi pi\u00f9 difficili da tradurre dalla sua forma originale giapponese.\nIl personaggio di Ruri, inaspettatamente divenne uno dei preferiti fra i fan degli anime che la considerano l'ideale del personaggio moe. per via del suo aspetto serioso e privo di espressione e per il suo carattere estremamente calmo e riflessivo, Ruri Hoshino \u00e8 spesso paragonata a Rei Ayanami, protagonista di \"Neon Genesis Evangelion\", al punto che il critico culturale giapponese Hiroki Azuma \u00e8 convinto chela creazione di Ruri \u00e8 stata direttamente influenzata da Rei.\nDoppiatori.\nIn \"Mobile Battleship Nadesico\", Ruri Hoshino \u00e8 doppiata in giapponese da Omi Minami, in inglese da Kira Vincent-Davis, in spagnolo da Azucena Rodriguez, in portoghese da Fernanda Bolara mentre in italiano da Gemma Donati nella serie e da Patrizia Mottola nel film.\nAccoglienza.\nRuri ha ricevuto il premio Anime Grand Prix della rivista \"Animage\" come miglior personaggio femminile del 1996 e 1998, classificandosi rispettivamente al terzo e al primo posto. Retrospettivamente, la rivista \"Famits\u016b\" l'ha classificata come la ventitreesima eroina pi\u00f9 famosa degli anime degli anni '90."}
{"id": "3308373", "revid": "123005212", "url": "https://it.wikipedia.org/wiki?curid=3308373", "title": "EuroLeague Women 2010-2011", "text": "L'Eurolega di pallacanestro femminile 2010-2011 \u00e8 la ventesima edizione della massima competizione europea per club.\nLe squadre partecipanti erano 24, in rappresentanza di 12 nazioni. Le formazioni sono state divise in 4 gironi di 6 squadre ciascuna, con partite di andata e ritorno. Le prime 4 di ogni girone si sono qualificate alla fase a eliminazione diretta.\nLe squadre qualificate sono state classificate in base ai punti e, in caso di parit\u00e0, alla differenza canestri. Gli accoppiamenti della fase a eliminazione diretta sono stati cos\u00ec determinati secondo un tabellone di tipo tennistico.\nOttavi e quarti di finale si sono giocati al meglio delle tre partite. La squadra meglio classificata ha giocato in casa la prima partita e l'eventuale bella.\nLa \"final four\" \u00e8 stata disputata dall'8 al 10 aprile 2011 a Ekaterinburg, in Russia."}
{"id": "3308375", "revid": "767487", "url": "https://it.wikipedia.org/wiki?curid=3308375", "title": "Angelo Ferrari", "text": "Biografia.\nAffermatosi molto giovane in varie discipline sportive, fu attore cinematografico dal 1916, quando esord\u00ec con il film \"La sepolta viva\". Chiamato alle armi durante la prima guerra mondiale, fu costretto ad abbandonare l'attivit\u00e0 lavorativa, che riprese nel 1919.\nNel 1923 fu il primo attore italiano ad emigrare in Germania dopo la crisi del cinema italiano del primo dopoguerra. Nel cinema tedesco ottenne subito un ruolo importante nel suo primo film dal titolo \"Die gr\u00fcne Manuela\" diretto da Ewald Andr\u00e9 Dupont. Negli anni seguenti ebbe comunque modo di collaborare con delle produzioni italiane, come nei film \"I volti dell'amore\" (1924) e \"Napoli \u00e8 una canzone\" (1927).\nEbbe una carriera lunghissima, fu infatti interprete di quasi 200 film girati tra il 1916 e il 1944, in prevalenza tedeschi e austriaci, divenendo popolarissimo nei paesi di lingua tedesca. Inizialmente interpret\u00f2 ruoli primari in commedie girate negli anni venti, ma dopo l'introduzione del sonoro, nella maggior parte dei film a cui prese parte gli vennero affidate parti secondarie o da \u00abcomparsa\u00bb.\nLa sua ultima partecipazione alle riprese di un film risalirebbe al 1945, quando venne girata una pellicola dal titolo \"Verlobte Leute\", rimasta incompleta. Ferrari sarebbe morto proprio in quell'anno in una Berlino insanguinata dalle ultime fasi della guerra in corso. Non si conoscono le cause della sua morte, qualche tardo necrologio italiano parl\u00f2 di un ictus, ma in realt\u00e0, sembra che Ferrari sia stato fucilato per un tragico errore, non si sa per\u00f2 se dai nazisti o dai sovietici."}
{"id": "3308383", "revid": "144796", "url": "https://it.wikipedia.org/wiki?curid=3308383", "title": "Robert Bulwer-Lytton", "text": "Fu Vicer\u00e9 dell'India (dal 1876 al 1880) e ambasciatore della Gran Bretagna in Francia (dal 1887 al 1891). Fu anche poeta col nome d'arte di Owen Meredith.\nBiografia.\nLe origini e la carriera diplomatica.\nRoberto Bulwer-Lytton era figlio dello scrittore e poeta Edward Bulwer-Lytton, I barone Lytton e di Rosina Doyle Wheeler. Egli venne educato alla Harrow School e successivamente frequent\u00f2 l'Universit\u00e0 di Bonn.\nNel 1849 entr\u00f2 nel servizio diplomatico, all'et\u00e0 di 18 anni, e venne nominato \"attach\u00e9\" (segretario privato) di suo zio, Sir Henry Bulwer, il quale era ministro plenipotenziario a Washington, D.C.. Fu durante questo periodo che egli conobbe Henry Clay e Daniel Webster. Egli inizi\u00f2 la propria carriera diplomatica da stipendiato nel 1852 come addetto a Firenze, poi a Parigi nel 1854 e all'Aia nel 1856. Nel 1858 venne trasferito all'ambasciata di San Pietroburgo, poi a Costantinopoli ed infine a Vienna. Nel 1860 venne nominato Console Generale a Belgrado.\nNel 1862 Lytton venne promosso Secondo Segretario a Vienna, ma il suo successo a Belgrado port\u00f2 Lord Russell a nominarlo ben presto Segretario di Legazione a Copenaghen nel 1863. Durante questo periodo fu per ben due volte \"Charg\u00e9 d'Affaires\" nel conflitto dello Schleswig-Holstein. Nel 1864 venne trasferito alla corte di Grecia come consigliere del giovane principe danese che aveva da poco occupato quel trono. Nel 1865 venne avanzato a Lisbona ove riusc\u00ec a concludere un proficuo trattato commerciale tra Regno Unito e Portogallo.\nDopo la nomina a Madrid divenne Segretario all'Ambasceria di Vienna e, nel 1872, venne destinato a Parigi con il medesimo ruolo. Dal 1874 venne nominato Ministro Plenipotenziario a Lisbona dove rimase sino alla sua nomina a Vicer\u00e9 d'India nel 1876.\nVicer\u00e9 d'India.\nLa carestia indiana.\nLord Lytton giunse in India come vicer\u00e9 nel 1876. Nello stesso anno scoppi\u00f2 nel paese una tremenda carestia che uccise dai 6 ai 10 milioni di persone.\nSebbene la maggior parte degli storici sia concorde nel ritenere questa grande carestia un fattore naturale dato dalla scarsa attitudine agricola del suolo, altri ritengono che essa sia stata causata di proposito dal malgoverno di Lytton e dalla sua inesperienza nella gestione del paese.\nNonostante questo nel 1877, Lord Lytton era riuscito ad organizzare il primo Delhi Durbar della storia, ovvero una cerimonia ufficiale con la quale la regina Vittoria ricevette ufficialmente la corona imperiale indiana. Nel 1878 egli fece delle riforme in campo di censura portando alla confisca molto materiale di stampa giudicato sedizioso dal governo britannico. Il risultato di quest'azione furono alcune rivolte scoppiate a Calcutta e guidate dagli indipendentisti indiani.\nLa seconda guerra anglo-afghana, 1878\u20131880.\nNel settembre del 1878, Lytton invi\u00f2 un emissario in Afghanistan al quale venne negato l'ingresso nel paese. Un mese dopo, nell'ottobre del 1878, Lytton ordin\u00f2 l'invasione del paese straniero la quale ebbe l'effetto desiderato, ma fu una delle cause principali della caduta del governo conservatore inglese di Benjamin Disraeli a favore dei liberali di William Ewart Gladstone nel 1880. Lytton diede quindi le proprie dimissioni dalla carica di vicer\u00e9 nell'anno della caduta di Disraeli.\nPolitica e ritorno alla carriera diplomatica.\nCome si \u00e8 detto nel 1880 Bulwer-Lytton diede le proprie dimissioni da vicer\u00e9 d'India simultaneamente alle dimissioni del primo ministro inglese Benjamin Disraeli, ma ottenne il titolo di Conte di Lytton, nella Contea di Derby, e quello di Visconte Knebworth, di Knebworth nella Contea di Hertford. Il 10 gennaio 1881, Lytton rientr\u00f2 in politica in madrepatria con un acceso discorso nella Camera dei Lord contro la politica che il nuovo primo ministro Gladstone stava conducendo in Afghanistan. Nella sessione estiva del 1881, egli si oppose anche al Second Irish Land Act. Al termine della sessione parlamentare, si concesse un viaggio per l'Inghilterra, visitando Oxford per la prima volta e facendo una gita sul Tamigi oltre a visitare gli stabilimenti idroterapici di Malvern nel Worcestershire dove era stato in giovent\u00f9 col padre. Nel 1887, dopo un periodo di riposo, venne nominato ambasciatore a Parigi, dopo che il posto si era reso vacante a seguito delle dimissioni di George Burnett.\nMor\u00ec a Parigi il 24 novembre 1891.\nLa carriera come scrittore.\nQuando Lytton aveva 25 anni, egli diede alle stampe a Londra un volume di poesie da lui scritte con il nome d'arte di Owen Meredith, nome che utilizz\u00f2 poi per altre sue pubblicazioni di cui la pi\u00f9 importante \u00e8 indubbiamente \"Lucile\", una storia in versi pubblicata nel 1860. Tra le sue opere citiamo:\nMatrimonio e figli.\nIl 4 ottobre 1864 Lytton spos\u00f2 Edith Villiers, figlia di Edward Ernest Villiers (1806\u20131843) e di Elizabeth Charlotte Liddell. I nonni materni della moglie erano stati George Villiers e Theresa Parker, mentre quelli materni erano Thomas Liddell, I barone Ravensworth e Maria Susannah Simpson.\nGeorge Villiers era figlio a sua volta di Thomas Villiers, I conte di Clarendon e di Charlotte Capell. Theresa Parker era invece figlia di John Parker, I barone Boringdon e della sua seconda moglie, Theresa Robinson. Maria Susannah Simpson era figlia di John Simpson e di Anne Lyon.\nCharlotte Capell era invece figlia di William Capell, III conte di Essex e di Lady Jane Hyde. Theresa Robinson era figlia di Thomas Robinson, I barone Grantham e di Frances Worsley. Anne Lyon era figlia di Thomas Lyon, VIII conte di Strathmore e Kinghorne e di Jean Nicholsen.\nLady Jane Hyde era figlia di Henry Hyde, IV conte di Clarendon e di Jane Leveson-Gower.\nLa coppia ebbe sette figli:"}
{"id": "3308384", "revid": "125133061", "url": "https://it.wikipedia.org/wiki?curid=3308384", "title": "Evidenziatore", "text": "L'evidenziatore \u00e8 un pennarello dalla punta a scalpello utilizzato per richiamare l'attenzione su alcune sezioni di un documento, grazie ad una marcatura effettuata con colori particolarmente vividi e traslucidi o fluorescenti.\nIl primo evidenziatore fu inventato da Francis Honn nel 1963 (un anno prima, nel 1962, il giapponese Yukio Horie della Pentel invent\u00f2 il pennarello con inchiostro a base d'acqua) e commercializzato dalla Carter's Ink Company con il nome Hi-Liter. Nel 1971 l'azienda tedesca Schwan-Stabilo lanci\u00f2 l'evidenziatore Stabilo Boss, che contribu\u00ec alla diffusione di massa di questo prodotto.\nAl giorno d'oggi ne esistono di una vasta gamma di colori (azzurro, arancione, giallo, rosso, rosa, viola, fucsia, verde...); il desiderio diffuso tra i giovani di vivacit\u00e0 e originalit\u00e0 \u00e8 sfociato nella produzione di evidenziatori sempre pi\u00f9 stravaganti e variegati.\nL'utilizzo degli evidenziatori, nel nostro \"mondo tecnologico\", \u00e8 tuttora diffuso. Anzi, pensare che alcuni software di elaborazione testi offrono la possibilit\u00e0 di simulare la colorazione di alcune parole, come se fossero sottolineati da un evidenziatore."}
{"id": "3308386", "revid": "124123", "url": "https://it.wikipedia.org/wiki?curid=3308386", "title": "Jacob van Artevelde", "text": "Biografia.\nNacque in una famiglia di ricchi commercianti di cotone. Si spos\u00f2 due volte e fece fortuna nell'industria tessile. Cominci\u00f2 ad assumere rilievo politico all'inizio della Guerra dei cento anni, ed entr\u00f2 in politica nel 1338 al fine di proteggere gli interessi di Gand ai margini delle ostilit\u00e0 tra Francia e Inghilterra.\nLe politiche di Luigi I di Fiandra, figlio del Conte di Nevers, che aveva abbandonato le visioni del padre per appoggiare i francesi e quindi Filippo VI di Valois, avevano causato un'interruzione delle esportazioni inglesi nelle Fiandre; questo accese i tessitori fiamminghi, la nuova forza politica della regione, i quali organizzarono una rivolta in cui Artevelde ebbe un ruolo centrale.\nQuesti prese il potere a Gand, fondando nel 1338 un concilio di cinque Capitani (\"Audi\u00ebntie\") di cui egli era il leader, in un regime semi-dittatoriale. Nell'aprile 1339 un'assemblea pubblica propose una neutralit\u00e0 armata per alcune citt\u00e0 delle Fiandre: i Tre Membri, un'alleanza tra Bruges, Ypres e Gand (cui anni dopo s'aggiunse Brugse Vrije, le zone rurali attorno a Bruges, cambiando il nome in \"Quattro membri\" \"Vier Leden\"). Il conte di Nevers fu costretto alla fuga dai suoi territori, sostituito da Simone di Mirabello (Simon Van Halen).\nIl blocco delle esportazioni inglesi e la relativa rivolta qualche anno prima avevano evidenziato che l'Inghilterra era un partner commerciale molto pi\u00f9 interessante della Francia per le Fiandre; pertanto, nonostante la neutralit\u00e0, Artevelde cerc\u00f2 di spingere le politiche dei Tre Membri a prendere le parti degli inglesi. Furono proprio i Capitani di Gand a persuadere Edoardo III di Inghilterra a rivendicare il trono di Francia; proprio a Gand, l'8 febbraio 1340, Edoardo III si proclam\u00f2 re di Francia. Ci\u00f2 guadagn\u00f2 alle Fiandre privilegi e concessioni economiche.\nNel maggio del 1345 iniziarono le ostilit\u00e0 tra Inghilterra e Francia, e, mentre la regione fiamminga e il settore tessile prosperavano, il consenso verso Artevelde cal\u00f2 parecchio.\nIl motivo della rivolta che port\u00f2 alla sua morte il 24 luglio 1345 \u00e8 incerto, probabilmente una combinazione del suo regime dispotico e violento, della disapprovazione verso la sua decisione di appoggiare la nomina di Edoardo il Principe Nero come conte di Fiandra, rinnegando la casata dei Dampierre, sospetti di malversazione e la scomunica da parte di papa Clemente VI. Alla sua morte le Fiandre ricaddero in mano della Francia. Suo figlio Filips van Artevelde divent\u00f2 leader della causa fiamminga.\nUna statua di Jacob van Artevelde fa mostra di s\u00e9 nella piazza Vrijdagmarkt di Gand, un'opera di Pieter De Vigne risalente al 1863."}
{"id": "3308389", "revid": "4106", "url": "https://it.wikipedia.org/wiki?curid=3308389", "title": "Edmond De Goncourt", "text": ""}
{"id": "3308390", "revid": "921573", "url": "https://it.wikipedia.org/wiki?curid=3308390", "title": "Logan Henderson", "text": "\u00c8 meglio conosciuto per aver interpretato il ruolo di Hortance \"Logan\" Mitchell in \"Big Time Rush\", ed \u00e8 un membro dei Big Time Rush, band con lo stesso nome. Il suo primo singolo da solista \"Sleepwalker\" \u00e8 uscito il 27 gennaio 2017.\nBiografia.\nNato in Texas, Logan si trasferisce in California con la sua famiglia di origini scozzesi all'et\u00e0 di 18 anni per intraprendere la carriera di attore. L'occasione arriva nel 2009, grazie alla boyband \"Big Time Rush\" in cui interpreta il personaggio di Hortense \"Logan\" Mitchell, l'intelligente della band. Il serial lancia Henderson anche come membro del gruppo omonimo, il cui album di debutto viene pubblicato l'11 ottobre 2010 dalla Columbia Records. L'album ha debuttato alla terza posizione della Billboard 200, ed alla prima di iTunes.\nNel 2011, durante la settimana dal 18 al 22 di aprile del 2011, ha partecipato a un episodio di Brainsurge. Nel 2014 dopo la pausa a tempo indeterminato dei Big Time Rush, Logan scrive \"She Drives\" con l'aiuto di RAS e Luigi Grosu, e viene pubblicata poco dopo su internet.Il 17 Gennaio 2017 Logan annuncia che il suo singolo Sleepwalker uscir\u00e0 il 27 gennaio 2017 su tutti i suoi social.\nNel 2017 escono due nuovi singoli \"Bite My Tongue\" e \"Speak of the Devil\" seguiti da un EP acustico contenente i suoi primi tre singoli .\nNel 2018 esce la prima parte del suo disco \"Echoes of departures and the endless street of dreams\" con i tre singoli gi\u00e0 rilasciati piu tre canzoni inedite . Sempre nel 2018 esce il nuovo singolo \"Pull Me Deep\".\nNel 2019 escono due nuovi singoli \"End of the World\" e \"Disappear\". Nel 2020 esce un nuovo singolo \"Zodiac\" in collaborazione con il rapper Call Me Kharizma ma viene eliminata dopo poche ore dallo stesso autore dopo essere venuto a sapere di alcune controversie legali legate all'artista in questione . \nDiscografia.\nAlbum in Studio.\n2018 - Ehcoes of Departures and the Endless Street of Drems Pt.1"}
{"id": "3308391", "revid": "1509129", "url": "https://it.wikipedia.org/wiki?curid=3308391", "title": "Vesperbild", "text": "La Vesperbild (pl. \"Vesperbilder\", letteralmente \"immagine del Vespro\") \u00e8 un tipo di scultura devozionale nata nel XIV secolo in Germania e che consiste nella \"Piet\u00e0\", cio\u00e8 nella Madonna con in grembo il corpo di Ges\u00f9 morto.\nStoria e iconografia.\nNel corso del Trecento si diffuse nell'Europa centrale di lingua tedesca un nuovo soggetto iconografico in una serie di piccole sculture in legno dipinto, in gesso o in terracotta, che rappresentano la Madonna seduta che sostiene, sulle proprie gambe, il corpo esanime e irrigidito di Ges\u00f9, morto la sera del venerd\u00ec santo. Questa rappresentazione non \u00e8 riconducibile ad alcun racconto presente nei Vangeli, n\u00e9 nei testi apocrifi che narrano le vicende della vita di Cristo. Una invenzione, dunque, o pi\u00f9 semplicemente una interpretazione popolare di ci\u00f2 che verosimilmente potrebbe essere accaduto subito dopo la deposizione di Ges\u00f9 dalla croce: i testi sacri narrano che al momento della crocifissione e della sepoltura la Madonna era presente accanto al proprio Figlio. La consueta rappresentazione della Vergine in et\u00e0 non certo avanzata, per\u00f2, lascia piuttosto propendere per una prefigurazione della Passione di Cristo negli occhi della madre che in realt\u00e0 ha tra le braccia il figlio ancora bambino.\nIl soggetto, destinato a una vastissima diffusione, era legato alla pratica devozionale di confrontarsi con i dolori della Passione, di Maria e Ges\u00f9, compatendone le sofferenze in modo da partecipare al sentimento religioso delle feste cristiane (soprattutto la Pasqua) e trovare conforto per le sofferenze proprie del fedele, attraverso l'immedesimazione e la preghiera ispirata.\nLe figure tedesche della \"Piet\u00e0\" sono spesso caratterizzate da accenti intensamente espressivi e patetici, con la soluzione del gruppo in un contrasto tra il corpo sostanzialmente verticale di Maria e quello per lo pi\u00f9 orizzontale di Ges\u00f9, generando un contrasto di linee che ben si adattava alla tensione psicologica della scena.\nAnche in Italia il tema della \"Piet\u00e0\" ebbe un ampio seguito, a partire soprattutto da quelle zone legate al nord Europa per contiguit\u00e0 geografica (come il Veneto, vicino al Tirolo) o per ragioni di interessi culturali ed economici, come Ferrara.\nAll'inizio del XVI secolo, proprio ispirandosi alle \"Vesperbilder\" tedesche, Michelangelo rivoluzion\u00f2 definitivamente il tema della \"Piet\u00e0\", risolvendo il rapporto madre-figlio in una composizione pi\u00f9 morbida, di forma piramidale, come nella \"Piet\u00e0 vaticana\", destinata a un ampio successo."}
{"id": "3308396", "revid": "2130303", "url": "https://it.wikipedia.org/wiki?curid=3308396", "title": "Chiesa dei Domenicani (Andrano)", "text": "La chiesa dei Domenicani di Andrano \u00e8 situata nel centro storico del paese. La prima denominazione fu \"chiesa di Santa Maria della Grazia\". Successivamente divenne un convento per ospitare l'Ordine dei domenicani e pi\u00f9 recentemente \u00e8 stata affidata alla Confraternita dell'Immacolata.\nLa storia.\nVerso la fine del XV secolo, il Salento era preda di scorribande e attacchi da parte dei Saraceni. Nel 1480, ci fu un attacco in tutto il territorio salentino, motivo per cui il barone di Andrano, Giovanni Antonio Saraceno, part\u00ec per contrastare i nemici. In seguito in paese giunse la notizia che il nobile era morto. Le famiglie andranesi in un primo tempo si rassegnarono, anche perch\u00e9 i paesi limitrofi caddero tutti sotto l'assedio. Di qui la decisione di rivolgersi alla Vergine per scongiurare il peggio. Il miracolo si comp\u00ec e il popolo andranese, in segno di ringraziamento, decise di erigere una chiesa sotto la quale avrebbe trovato sepoltura il tanto amato barone. Fu cos\u00ec che avvenne la consacrazione con la denominazione \"chiesa di Santa Maria della Grazia\".\nCirca due secoli dopo, la chiesa ospit\u00f2 l'Ordine dei domenicani. Per tale motivo avvenne una ristrutturazione. La chiesa fu ampliata e modificata e con il tempo acquis\u00ec il nome attuale.\nLa chiesa.\nL'edificio \u00e8 in stile rinascimentale e al suo interno si trovano diversi affreschi. I pi\u00f9 celebri sono due. Il primo, risalente al 1480, raffigura il miracolo della Madonna delle Grazie, intenta a respingere gli attacchi nemici dei Saraceni. Vi \u00e8 anche una piccola chiesa dalla quale escono delle fiamme che investono gli assediatori. Il secondo dipinto celebra un altro miracolo della Vergine; ricorda la notte del 17 ottobre 1819, quando in Andrano si scagli\u00f2 una tromba d'aria che provoc\u00f2 il cedimento del campanile della chiesa su una casa vicina. Miracolosamente la famiglia rimase illesa. Il quadro perci\u00f2 rappresenta una notte buia, nella quale il cielo \u00e8 squarciato da un fulmine che provoca il cedimento del campanile. Tuttavia la santa patrona \u00e8 l\u00ec che assiste con Ges\u00f9 Bambino in braccio e maestosa protegge la famiglia che, seppur seppellita dalle macerie, non avr\u00e0 conseguenze. Sotto le fondamenta della chiesa ci sono i corpi sepolti di Giovanni Antonio Saraceno e dei suoi discendenti."}
{"id": "3308397", "revid": "282579", "url": "https://it.wikipedia.org/wiki?curid=3308397", "title": "Ej\u00e9rcito argentino", "text": ""}
{"id": "3308398", "revid": "36426", "url": "https://it.wikipedia.org/wiki?curid=3308398", "title": "Vesperbilder", "text": ""}
{"id": "3308399", "revid": "767487", "url": "https://it.wikipedia.org/wiki?curid=3308399", "title": "La sepolta viva (film 1916)", "text": "La sepolta viva \u00e8 un film muto italiano del 1916 diretto da Enrico Vidali."}
{"id": "3308400", "revid": "83531", "url": "https://it.wikipedia.org/wiki?curid=3308400", "title": "Giorgio Bandiera", "text": ""}
{"id": "3308401", "revid": "1565657", "url": "https://it.wikipedia.org/wiki?curid=3308401", "title": "Experience Music Project and Science Fiction Museum and Hall of Fame", "text": "L'Experience Music Project and Science Fiction Museum and Hall of Fame (EMP/SFM), \u00e8 un museo situato a Seattle dedicato alla fantascienza e alla popular music. L'edificio, progettato da Frank Gehry, si trova nel Seatte Center, vicino allo Space Needle e alla Monorotaia di Seattle che attraversa l'edificio stesso.\nExperience Music Project.\nIl museo contiene prevalentemente cimeli della storia del rock, con una particolare attenzione a tutte le band e i musicisti originari della citt\u00e0 come Jimi Hendrix, i Nirvana, i Pearl Jam, i Foo Fighters e gli Alice in Chains.\nScience Fiction Museum.\nIl museo di fantascienza \u00e8 attualmente uno dei rarissimi musei del mondo su questo tema. Il museo apr\u00ec nel 2004 e fu finanziato dal cofondatore di Microsoft Paul Allen e oggi conta dei consulenti del calibro di Steven Spielberg, Ray Bradbury, James Cameron e George Lucas.\nArchitettura.\nLa struttura ricorda molto da vicino altri complessi realizzati da Frank Gehry come la Walt Disney Concert Hall, il Guggenheim Museum di Bilbao o la Gehry Tower a causa della forma molto particolare e per via dell'utilizzo dell'acciaio come materiale di rivestimento. L'edificio \u00e8 stato accolto in maniera contrastante, suscitando sia approvazione che aspre critiche."}
{"id": "3308402", "revid": "282579", "url": "https://it.wikipedia.org/wiki?curid=3308402", "title": "Operation Bowler", "text": ""}
{"id": "3308403", "revid": "287204", "url": "https://it.wikipedia.org/wiki?curid=3308403", "title": "Bella Madonna", "text": "La Bella Madonna (in tedesco \"Sch\u00f6ne Madonna\") \u00e8 un tipo di produzione scultorea caratteristico del tardo-gotico, diffuso nel XV secolo soprattutto nell'Europa centrale e del Nord.\nStoria e descrizione.\nLe \"belle Madonne\" erano figure di Maria stante che regge su un braccio il Bambino, spesso in legno, ispirate a eleganti modelli gotici francesi ma improntate a una maggiore serenit\u00e0 sorridente (come la \"Madonna di Krumlov\" o quella \"di Kru\u017clowa\"). \nEsse ebbero un'ampia diffusione anche in tutto l'arco alpino orientale, dalla Germania meridionale all'Italia del nord, passando per l'Austria. Un esempio celebre \u00e8 la \"Madonna di Krumlov\", al Kunsthistorisches Museum di Vienna, mentre uno dei pi\u00f9 antichi esemplari noti (1370-1380) \u00e8 la \"Madonna della torre dei Frisoni\"."}
{"id": "3308405", "revid": "36426", "url": "https://it.wikipedia.org/wiki?curid=3308405", "title": "Belle Madonne", "text": ""}
{"id": "3308406", "revid": "439868", "url": "https://it.wikipedia.org/wiki?curid=3308406", "title": "Teatro de Cristobal Col\u00f3n", "text": "Il Teatro de Cristobal Col\u00f3n, conosciuto anche come Teatro Col\u00f3n, si trova a Bogot\u00e0, Colombia ed \u00e8 il suo Teatro Nazionale.\nFu costruito in stile neoclassico dall'architetto italiano Pietro Cantini nel 1885 e inaugurato il 12 ottobre 1892 in occasione del quarto centenario della scoperta dell'America. Alcuni affreschi sono stati eseguiti dal pittore italiano Filippo Mastellari.\nIl Teatro Colon \u00e8 stato dichiarato monumento nazionale l'11 agosto 1975."}
{"id": "3308407", "revid": "459531", "url": "https://it.wikipedia.org/wiki?curid=3308407", "title": "La donna nuda (film 1918)", "text": ""}
{"id": "3308410", "revid": "287204", "url": "https://it.wikipedia.org/wiki?curid=3308410", "title": "Palmesel", "text": "Il Palmesel (in italiano \"Cristo sull'asino\") \u00e8 un tipo di produzione scultorea popolare nel XV secolo, soprattutto in area tedesca.\nStoria e descrizione.\nSi tratta di sculture lignee di Ges\u00f9 benedicente a calvalcioni di un asino e dotate di un supporto con ruote, che permetteva di trascinarle durante le processioni della Domenica delle Palme, commemoranti l'entrata di Cristo a Gerusalemme. Le dimensioni di circa met\u00e0 del reale facilitavano il trasporto.\nFaceva parte di quelle tradizioni devozionali, popolari prima della Riforma protestante, in cui la divinit\u00e0 era rappresentata direttamente in modo da facilitarne la figurazione (e quindi l'immedesimazione) da parte del fedele."}
{"id": "3308411", "revid": "1971044", "url": "https://it.wikipedia.org/wiki?curid=3308411", "title": "Karel Husa", "text": "Vincitore del Premio Pulitzer nel 1969 e del Grawemeyer Award nel 1993; si trasfer\u00ec nel 1954 negli Stati Uniti ottenendo la cittadinanza americana nel 1959.\nBiografia.\nInizi\u00f2 sin da piccolo lo studio del violino e del pianoforte, entrando, poi, nel Conservatorio di Praga nel 1941 dove studi\u00f2 composizione con \"Jaroslav \u0158\u00eddk\u00fd\" e direzione d'orchestra con \"Metod Dole\u017eil\" e \"Pavel D\u011bde\u010dek\". Alla fine della Seconda guerra mondiale, fu ammesso all'accademia di Praga dove studi\u00f2 sempre con \"Jaroslav \u0158\u00eddk\u00fd\". Laureatosi nel 1947, decide di continuare i suoi studi a Parigi, sotto la guida di Arthur Honegger, Nadia Boulanger e Andr\u00e9 Cluytens (oltre che con\" Jean Fournet\" e \"Eug\u00e8ne Bigot\"). Finiti i suoi studi di direzione al Conservatoire de Paris, incominci\u00f2 la sua carriera come direttore proprio nella capitale francese, diventando in breve tempo al centro della scena musicale parigina, non perdendo mai, tuttavia, il suo interesse per la composizione che continu\u00f2 a coltivare. Il suo primo \"Quartetto d'archi\" (1948), port\u00f2 il compositore all'attenzione della scena internazionale ricevendo il \"Lili Boulanger Award\" nel 1950. Da allora fu molto eseguito anche in altri festival (a Bruxelles e a Salisburgo nel 1950, a Darmstadt nel 1951) e in altre occasioni in tutto il mondo (Paesi Bassi, Francia, Svezia, Regno Unito, Svizzera, Australia, Stati Uniti). Altre sue opere abbastanza conosciute, composte durante il periodo parigino sono: \"Divertimento per Orchestra d'archi\", \"Concertino per Pianoforte e Orchestra\", \"\u00c9vocations de Slovaquie\", \"Musique d'amateurs\", \"Portrait per Orchestra d'archi\", \"Sinfonia n\u00ba1\", \"Sonata per Pianoforte n\u00ba1\" e \"Quartetto per archi n\u00ba2\". Trasferitosi negli Stati Uniti, su invito del musicologo Donald Grout, dal 1954 al 1992 \u00e8 professore al Cornell University, continuando comunque la sua carriera di compositore ormai affermato, scrivendo opere quali \"Music for Prague 1968\", probabilmente la sua composizione pi\u00f9 conosciuta, dedicata alla cosiddetta primavera di Praga. Gli fu assegnato il Premio Pulitzer nel 1969 per il \"Quartetto d'archi n\u00ba3\" e il Grawemeyer Award nel 1993 per il \"Concerto per Violoncello e Orchestra\".. \u00c8 ricordato anche per aver diretto la prima europea, nel 1953, de \"Il mandarino miracoloso\" di B\u00e9la Bart\u00f3k. Abitava a Apex nella Carolina del Nord."}
{"id": "3308412", "revid": "76963", "url": "https://it.wikipedia.org/wiki?curid=3308412", "title": "Sasha Barrese", "text": ""}
{"id": "3308413", "revid": "36426", "url": "https://it.wikipedia.org/wiki?curid=3308413", "title": "Rinascimento tedesco", "text": "Il Rinascimento tedesco fu una delle declinazioni del Rinascimento. Stretti tra gli importanti poli culturali dell'Italia e le Fiandre, nel corso del XV secolo i paesi di lingua tedesca stentarono a sviluppare una scuola artistica in grado di gareggiare alla pari con le altre scuole europee, sia pure con le dovute eccezioni, soprattutto nell'arte dell'intaglio. Fu solo con alcune figure decisive, tra cui quella di spicco di Albrecht D\u00fcrer, che anche l'area tedesca, tra la fine del XV e l'inizio del XVI secolo, abbracci\u00f2 in pieno le tematiche rinascimentali, arrivando a traguardi memorabili e a una duratura influenza nell'arte dei paesi vicini.\nFu D\u00fcrer stesso a coniare la traduzione del \"Rinascimento\" in \"Wiedererwachung\", a conferma come egli fosse pienamente cosciente dell'importanza di tale processo storico.\nCon la Riforma protestante, in un primo tempo l'arte venne sfruttata anche per la propaganda religiosa; in un secondo momento le rappresentazioni figurate vennero viste come una cattiva consuetudine legata all'ostentazione del cattolicesimo romano e si diede il via a una vera e propria iconoclastia, culminata dopo il 1530. Scrisse a tale proposito Luigi I di Baviera nel 1842: \u00abDove sorgeva la Riforma, l'arte figurativa tramontava\u00bb.\nSviluppo storico e territoriale.\nLa Germania si trovava alla soglie del XV secolo frammentata in parecchie decine di poteri locali, senza che l'autorit\u00e0 imperiale, di fatto, riuscisse ad imporre il suo potere unitariamente, come avveniva in Francia o in Inghilterra. I vasti territori di lingua tedesca erano frammentati in principati praticamente autonomi, taluni vasti, taluni minuscoli, retti ora da un signore, ora da un vescovo, ai quali si aggiungevano poi le citt\u00e0 \"libere\" imperiali, dotate di particolari statuti che le investivano di importanti privilegi commerciali e di un'ampia autonomia amministrativa. Tra queste ultime spiccavano le citt\u00e0 della Lega Anseatica.\nIl retaggio gotico.\nPer tutto il XV secolo l'area tedesca fu dominata dall'influenza del mondo gotico, riuscendo a sviluppare alcune caratteristiche proprie molto stimate anche all'estero. Tra le zone artisticamente pi\u00f9 attive, che spesso coincidevano con quelle dall'economia pi\u00f9 florida, spiccavano le citt\u00e0 anseatiche (con artisti come Bernard von Minden, il Maestro Francke), Colonia (patria dello \"stile tenero\" di Konrad von Soest o Stephan Lochner), Basilea (con lo stile severo e monumentale di Konrad Witz), l'Alsazia (Martin Schongauer e Nikolaus Gerhaert von Leyden).\nApertura all'umanesimo.\n\u00ab Gli artisti tedeschi passano in secondo piano, quelli italiani, solitamente avidi di fama, ti rendono la mano, i francesi ti salutano come maestro. \u00bb\nIl primo artista tedesco di rilievo che entr\u00f2 in contatto con l'umanesimo italiano fu, per l'area alpina, Michael Pacher, pittore e scultore che aveva lavorato nella bottega di Francesco Squarcione a Padova (la stessa da cui usc\u00ec Mantegna), arrivando a padroneggiare uno stile in cui la ricchezza dell'ornato tipicamente gotico \u00e8 inserita in spazi organizzati prospetticamente. La sua commistione tra razionalit\u00e0 anatomica e spaziale italiana e gli intensi valori espressivi nordici diede come frutto uno stile atipico, tra i pi\u00f9 singolari nell'arte europea del secondo Quattrocento.\nIn quegli anni l'arte tedesca elabor\u00f2 alcuni modelli devozionali che ebbero poi una vasta diffusione. Tra questi la \"Bella Madonna\", derivata da prototipi francesi ma di una pi\u00f9 intensa, sorridente dolcezza, il \"Palmesel\", cio\u00e8 il Cristo sull'asino destinato ad essere portato in processione durante la Domenica delle palme, le \"Crocifissioni\" caricate di accenti patetici, la \"Vesperbild\", ovvero la \"Piet\u00e0\" con la Madonna che tiene il Cristo morto sulle ginocchia.\nTra le figure chiave di questa stagione ci sono artisti come Hans Multscher, pittore e soprattutto scultore che lavor\u00f2 in tutta la Germania meridionale fino al Tirolo e le Alpi, e Hans Memling, tedesco di nascita ma destinato a diventare una stella di prima grandezza della pittura fiamminga.\nAltari scolpiti e dipinti.\nTra le produzioni di maggior importanza spiccavano gli altari lignei a sportelli, complicate combinazioni di pittura, scultura e carpenteria architettonica, in cui si possono leggere i segni del graduale passaggio dal gotico a un timido Rinascimento, fino alle soglie delle trasformazioni pi\u00f9 radicali seguenti la Riforma. Il legno, soprattutto di tiglio, si afferm\u00f2 presto come materiale di facile reperimento per la produzione artistica religiosa, con uno sviluppo soprattutto a partire dagli anni 1470 nella Germania centromeridionale. Oltre agli altari venivano prodotte altre parti dell'arredo ecclesiastico, quali pulpiti, tabernacoli, portali, tombe scolpite e stalli da coro.\nGli altari in particolare erano composti da una cassa, quasi sempre scolpita, e una coppia o pi\u00f9 di ante mobili, che grazie alle cerniere montate permettevano di aprire e chiudere la pala, mostrandone parti diverse, a seconda della celebrazione liturgica da festeggiare. Le ante erano spesso dipinte oppure scolpite a bassorilievo o comunque con figure a sporgenza minore rispetto alla cassa centrale. Altri elementi di complemento erano di solito una predella alla base e un coronamento di cuspidi. Tutti questi elementi, dipinti, scolpiti, policromati e dorati, erano solitamente eseguiti all'interno delle medesime botteghe, specializzate in queste produzioni che richiedevano l'uso di pi\u00f9 tecniche. Tra i maestri pi\u00f9 noti in questa attivit\u00e0 ci furono Michael e Gregor Erhart, Tilman Riemenschneider, Veit Stoss e lo stesso Michael Pacher.\nIl numero di altari superstiti \u00e8 oggi molto ridotto, a causa dell'iconoclastia protestante e dei mutamenti del gusto, e per la fragilit\u00e0 stessa del materiale, per cui i rari esempi integri sono pezzi davvero straordinari.\nAllo splendore di ori e colori della produzione tradizionale, verso la met\u00e0 del XV secolo J\u00f6rg Syrlin sostitu\u00ec, nel coro del Duomo di Ulma, i colori naturali dei materiali e le venature del legno.\nUmanesimo nordico.\nL'invenzione della stampa a caratteri mobili a Magonza, dal tedesco Johann Gutenberg nel 1455, fu una vera e propria rivoluzione culturale che, nel giro di qualche decina d'anni, port\u00f2 a una straordinaria diffusione del libro, pi\u00f9 economico e veloce da realizzare, con conseguenze nell'alfabetizzazione, nell'istruzione e nella diffusione della cultura in tutta Europa.\nAlla fine del XV secolo l'accesso a una cultura umanistica non era ormai pi\u00f9 riservato a pochi centri d'avanguardia, ma si diffondeva lungo le vie commerciali in lungo e largo per il continente. L'area nordica in generale fu terra di vivace fermento, con moltiplicati contatti con l'umanesimo italiano. Se da una parte si diffondeva la cultura classica, dall'altro si facevano sempre pi\u00f9 impellenti i richiami a una religiosit\u00e0 pi\u00f9 intensa e diretta, in opposizione sempre pi\u00f9 aperta agli scandali della Curia romana. Protagonista di questa stagione fu Erasmo da Rotterdam, ma anche Konrad Celtis, Johann Reuchlin, gli intellettuali dell'Universit\u00e0 di Vienna, e i vari committenti acculturati, quali i principi elettori, i duchi, i cardinali, i finanzieri e gli intellettuali.\nSe da un lato iniziava il declino dell'Hansa, dall'altro prosperavano moltissimi centri dall'Alsazia al Reno, fino alla ricca e colta Basilea.\nLa corte di Massimiliano I.\nLegato all'Italia anche per vincoli matrimoniali, colto e imbevuto di umanesimo, Massimiliano I d'Asburgo cerc\u00f2 di dare un nuovo aspetto, aulico e classicheggiante, al suo impero radicato soprattutto nella zona alpina, dalla Svizzera a Trieste. Nel 1501 affianc\u00f2 all'Universit\u00e0 di Vienna, allora ancora dominata dalla scolastica, il \"collegium poetarum et mathematicorum\" d'impronta umanistica, invitandovi come docenti numerosi intellettuali ed umanisti italiani.\nMassimiliano stabil\u00ec la sua corte nella piccola ma elegante Innsbruck, al centro del Tirolo, dove diede avvio a importanti imprese artistiche, come una serie di incisioni celebrative e la realizzazione di un corteo di statue bronzee colossali da destinare al suo sepolcro. A lui si presentarono i pi\u00f9 grandi ingegni del suo tempo, da D\u00fcrer ad Altdorfer, da Cranach il Vecchio a Burgkmair, fino allo scultore Peter Vischer il Vecchio, il poeta Conrad Celtis, il geografo Georg Peutinger, l'astronomo Erhard Etzlaub e l'umanista Willibald Pirckheimer. Se alla sua corte l'architettura restava legata all'arte gotica, in pittura si svilupp\u00f2 la cosiddetta scuola danubiana, impostata a una maggiore predominanza del paesaggio sulle figure, che ebbe forti echi internazionali.\nCon la morte dell'imperatore nel 1519 il passaggio del potere a suo nipote Carlo V segn\u00f2 un brusco spostamento dell'asse dell'impero, con un rapido declino della corte tirolese, dove per\u00f2 si continu\u00f2 a lavorare al mausoleo di Massimiliano per decenni.\nA Innsbruck si ebbe comunque una rinascita artistica dopo il 1564, quando l'arciduca Ferdinando II d'Asburgo eredit\u00f2 il titolo di conte del Tirolo, trasferendovisi. A lui spetta il rinnovo del castello di Ambras, dove posizion\u00f2 le sue raccolte, tra cui anche una celebre Wunderkammer, una delle pi\u00f9 ricche e integre d'Europa.\nL'arte dell'incisione.\nDurante tutto il Cinquecento, l'arte dell'incisione si diffuse rapidamente, affermandosi presto come il pi\u00f9 efficace e rapido mezzo per la diffusione di idee figurative. Uno dei primi grandi maestri incisori, divenuto celebre in tutta Europa, fu Martin Schongauer, di base a Colmar, seguito presto dall'altissimo culmine espressivo delle stampe di Albrecht D\u00fcrer, originario di Norimberga.\nLa facile ed economica diffusione delle incisioni, spesso allegate alle opere a stampa a titolo di illustrazioni (facendo rapidamente eclissare l'arte della miniatura), offre ad artisti e semplici appassionati un nuovo, potenzialmente enorme, serbatoio di temi iconografici da cui attingere. Accanto alle novit\u00e0 infatti si diffondono presto anche le riproduzioni di grandi opere d'arte del passato, prima antiche e poi anche moderne, che permettono un'inedita e rapida diffusione delle novit\u00e0 artistiche.\nSe nel XV secolo l'incisione era stata praticata soprattutto dai pittori, nel corso del XVI secolo si and\u00f2 delineando la figura dell'incisore professionista, dedito all'espressione esclusivamente tramite la stampa.\nSassonia.\nLa corte dell'elettore di Sassonia Federico il Saggio a Wittenberg fu un importante circolo culturale. Visitando Norimberga nel 1496 rimase colpito dal talento del giovane Albrecht D\u00fcrer, al quale commission\u00f2 tre opere, diventando il suo primo, importante committente: un ritratto, eseguito in quattro e quattr'otto con la veloce tecnica della tempera, e due polittici per arredare la chiesa che andava costruendo nel castello di Wittenberg, sua residenza: l'\"Altare di Dresda\" e il \"Polittico dei Sette Dolori\". Artista e committente avviarono un durevole rapporto che si mantenne negli anni, anche se Federico spesso preferiva a D\u00fcrer il coetaneo Lucas Cranach, che divenne pittore di corte e ricevette anche un titolo nobiliare.\nGli anni d'oro di Norimberga.\nNorimberga, capoluogo della Franconia, grazie alla fiorente lavorazione dei metalli preziosi e ai privilegi commerciali, divenne, con Colonia e Augusta, una delle pi\u00f9 ricche e popolose citt\u00e0 tedesche, con un cospicuo ceto di mercanti colti e benestanti, che promossero un'intensa vita culturale e artistica. Precoce e abbondante fu la presenza di tipografie, con una fiorente produzione di libri illustrati a stampa in pi\u00f9 lingue, che aveva rivali solo nella citt\u00e0 di Basilea.\nLe biblioteche patrizie della citt\u00e0 vantavano centinaia di volumi, spesso legati agli studi umanistici. Alla fine del Quattrocento la citt\u00e0 si presentava come una delle pi\u00f9 cosmopolite d'Europa, nelle cui strade si incontrano letterati, matematici, geografi, teologi, artisti e mercanti, grazie a una rete commerciale che andava da Cracovia a Lisbona, da Venezia a Lione.\nMentre in tutta Europa spopolavano gli orologi, gli automi, gli strumenti musicali e la apparecchiature per la navigazione e l'astronomia prodotti a Norimberga, nei cantieri architettonici cittadini, improntati a canoni gotici, spiccavano le costruzioni delle chiese di San Lorenzo (dove lavorarono il vetraio Peter Hemmel e gli scultori Adam Kraft e Veit Stoss) e di San Sebaldo (dove lavor\u00f2 l'orafo-scultore Peter Vischer e lo stesso Stoss).\nProprio in questo clima effervescente si form\u00f2 il giovane Albrecht D\u00fcrer.\nD\u00fcrer in Italia.\nNell'autunno del 1494, poco dopo essersi sposato, il ventitreenne Albrecht D\u00fcrer, affermato pittore e incisore in patria, part\u00ec per l'Italia, in un viaggio di studio che dur\u00f2 fino al 1495 toccando Padova, Mantova e, soprattutto Venezia. Autore di una serie di straordinari acquarelli sul paesaggio alpino durante il viaggio, giunto a destinazione visit\u00f2 le Universit\u00e0, i luoghi legati all'umanesimo, gli atelier di celebri artisti locali, nei quali fu colpito dall'alto status sociale di cui godevano gli artefici in Italia.\nInteressatosi alla rappresentazione spaziale prospettica e alla ricerca delle proporzioni anatomiche ideali del corpo umano, D\u00fcrer torn\u00f2 a Norimberga carico di nuovi interessi e propositi. Dedicatosi a una fortunata serie di incisioni che lo resero celebre in tutta Europa, decise, ormai da artista affermato, di recarsi una seconda volta a Venezia dal 1505 al 1507. In questo nuovo viaggio egli aveva ormai maturato la propria padronanza artistica, e riusc\u00ec a impostare un dialogo alla pari con la cultura figurativa del Rinascimento italiano, ora pi\u00f9 splendida che mai. In questo secondo viaggio incontr\u00f2 probabilmente Luca Pacioli, che lo avrebbe introdotto ai segreti della prospettiva, ed ottenne importanti commissioni artistiche, tra cui spicca la \"Festa del Rosario\" per la chiesa veneziana di San Bartolomeo, dove si riunivano i mercanti del Fondaco dei Tedeschi.\nAll'indomani del rientro in Germania si dedic\u00f2, sull'esempio di artisti come Leonardo da Vinci, alla stesura di un trattato, mai completato, sulle proporzioni del corpo umano, la cui \"summa\" figurativa si ebbe nella doppia tavola di \"Adamo ed Eva\" (1507), i primi nudi a grandezza naturale dell'arte tedesca.\nLa scuola danubiana.\nI primi trent'anni del Cinquecento rappresentarono un apice dell'arte tedesca, con una generazione di grandi artisti in continuo dialogo tra loro, spesso in viaggio per conoscere altre realt\u00e0 e scambiare esperienze.\nLa percezione di un mondo vasto e vario, allargato nei confini, si innest\u00f2 su un'attenzione ai fenomeni naturali e alla loro viva rappresentazione, una tematica gi\u00e0 molto sentita a nord delle Alpi. Fondamentale fu il fiorente sviluppo della cartografia, che registrava le scoperte geografiche nel Nuovo Mondo e nell'Oriente, grazie all'apertura di nuove rotte commerciali. Da queste premesse, con il fondamentale contributo di D\u00fcrer e della sua rinnovata sensibilit\u00e0 paesistica nell'acquerello, nonch\u00e9 della tradizione del paesaggio nella pittura fiamminga del XV secolo, si svilupp\u00f2 la cosiddetta scuola danubiana, con una serie di maestri attivi tra Passavia, Ratisbona e Vienna, sostenuta da importanti mecenati tra cui lo stesso imperatore Massimiliano I.\nI maestri di questa corrente, tra cui Albrecht Altdorfer, Wolf Huber, Lucas Cranach il Vecchio e Joachim Patinir (quest'ultimo attivo nei Paesi Bassi), sensibili ai nuovi confini del mondo che colpivano l'immaginario collettivo, si ispiravano soprattutto alla magia del paesaggio boscoso, aspro e selvaggio, che arriva a prendere porzioni sempre pi\u00f9 rilevanti dei dipinti, evocando un'arcana atmosfera densa di suggestioni, in cui le figure umane, capovolgendo il rapporto tradizionale, appaiono piccole e succubi delle forze naturali, quasi un pretesto per la rappresentazione. Spesso ricche di dettagli miniaturistici, le opere di questi artisti si caratterizzarono anche per l'uso di costumi stravaganti e per l'originalit\u00e0 delle composizioni, talvolta anche venate da accenti umoristici.\nIl bacino del Reno.\nA partire dagli anni dieci del Cinquecento l'area renana, dalla Franconia alla Renania, dall'Alsazia alla Foresta Nera fino a Basilea, vede una notevole fioritura artistica, con la contemporanea attivit\u00e0 di artisti come D\u00fcrer, Altdorfer, Hans Baldung Grien e Mathias Gr\u00fcnewald, nonch\u00e9 gli esordi artistici di Hans Holbein il Giovane.\nLa committenza richiedeva ora soprattutto altari interamente dipinti, al posto dei tradizionali complessi intagliati. Tra le opere pi\u00f9 significative ci fu l'\"Altare di Isenheim\" di Gr\u00fcnewald, in cui il pittore rivers\u00f2 un'espressivit\u00e0 drammatica e tumultuosa, capace di eclissare la cassa scolpita di Nicolas Hagenauer.\nMentre i traffici commerciali lungo il fiume, e citt\u00e0 come Colonia, entravano in crisi soppiantati dalle nuove potenze commerciali oceaniche, la Renania viene lacerata dalla Riforma. Emblematico \u00e8 il caso del potente arcivescovo di Magonza Alberto di Brandeburgo, che lasci\u00f2 gli artisti senza committenza indirizzando le proprie risorse in altre attivit\u00e0.\nIl predominio di Augusta.\nGrazie alle smisurate fortune finanziarie della dinastia dei Fugger, nel corso del XVI secolo Augusta si apprest\u00f2 gradualmente a scalzare Norimberga dal podio di fulcro culturale della Germania. Jacob Fugger il \"Ricco\" fece realizzare, dal 1514, la Fuggerei, un quartiere residenziale destinato agli indigenti, mentre la cappella familiare, nella chiesa di Sant'Anna registr\u00f2 per la prima volta l'introduzione di elementi di gusto classico e italianeggiante. I maggiori pittori attivi in citt\u00e0, capaci di sintetizzare gli stimoli cosmopoliti della nuova realt\u00e0, furono soprattutto Hans Holbein il Vecchio e Hans Burgkmair.\nNel 1518, un anno dopo l'affissione delle 95 tesi, Jacob Fugger favor\u00ec l'apertura della Dieta di Augusta per tentare la via della conciliazione tra Lutero, l'imperatore Massimiliano I e il canonico domenicano Tetzel: D\u00fcrer assistette alle riunioni, ritraendo alcuni dei partecipanti. L'iniziativa fu un fallimento dal punto di vista religioso, tuttavia essa apr\u00ec la strada a riunioni politiche di primo livello che si tennero in citt\u00e0. Nel 1530 Melantone vi consegn\u00f2 la dichiarazione dottrinale della \"Confessio Augustana\", mentre nel 1555 Carlo V, pi\u00f9 volte ospite in citt\u00e0, vi firm\u00f2 la definitiva pace tra cattolici e protestanti.\nLa produzione artistica si basava soprattutto sull'eccellenza negli oggetti di precisione, sull'oreficeria e sui tipici altaroli in ebano e argento. Alla fine del secolo la scena \u00e8 dominata dall'adesione al manierismo internazionale, con le fontane di Adriaen de Vries e le prime architetture di Elias Holl e Joseph Heintz. Negli anni quaranta del Cinquecento vi soggiorn\u00f2 anche Tiziano, al seguito dell'imperatore Carlo.\nUltimi anni di D\u00fcrer.\nTornato dall'Italia, a quasi quarant'anni D\u00fcrer si stabil\u00ec nuovamente a Norimberga, dipingendo per il Municipio e per alcune chiese, opere come la pala dell'\"Adorazione della Santissima Trinit\u00e0\" (1511), di sfolgorante ricchezza. Anche l'attivit\u00e0 incisoria andava avanti, con la serie dei \"Meisterstiche\", i capolavori: tre fogli realizzati tra il 1513 e il 1514 e venduti separatamente, anche se spesso considerati come un trittico, con \"Il cavaliere, la morte e il diavolo\", \"San Girolamo nella cella\" e \"Melencolia I\". Per l'imperatore Massimiliano I realizz\u00f2 la straordinaria serie dell'\"Arco trionfale\", composto da ben 192 xilografie da ricomporre in un'unica grande immagine, e il corteo dei diciotto \"Carri trionfali\", opere ambiziose che vennero inviate in tutto il regno. In segno di ringraziamento ricevette dall'imperatore un vitalizio, che per\u00f2 venne sospeso con la morte di Massimiliano nel 1519. L'artista allora intraprese un viaggio nei Paesi Bassi per incontrare il nuovo imperatore Carlo V e vedersi confermato il privilegio.\nPartito il 12 luglio 1520 stette via da casa quasi un anno esatto, conoscendo molte personalit\u00e0 dell'epoca, da Erasmo da Rotterdam a re Cristiano di Danimarca, dai diplomatici e i mercanti ad artisti come Quentin Metsys, Joachim Patinier, Luca da Leida, Mabuse. Riuscito nel suo scopo, alla fine del viaggio per\u00f2 l'artista annot\u00f2 un bilancio tutto sommato in perdita, tornando a Norimberga probabilmente gi\u00e0 contagiato dalla malattia che lo port\u00f2 alla morte pochi anni dopo.\nGli ultimi anni dell'artista furono dominati da una tormentata riflessione religiosa. L'avvicinamento alla dottrina protestante si riflett\u00e9 anche nella sua arte, abbandonando quasi completamente i temi profani e i ritratti, preferendo sempre pi\u00f9 i soggetti evangelici, mentre il suo stile si faceva pi\u00f9 severo ed energetico. Il progetto per una sacra conversazione, di cui restano numerosi, stupendi studi, venne probabilmente accantonato proprio per le mutate condizioni politiche e il clima ormai ostile verso le immagini sacre, accusate di alimentare l'idolatria. Per difendersi forse da questa accusa, nel 1526, in piena epoca luterana, dipinse le due tavole con i monumentali \"Quattro apostoli\", veri campioni di virt\u00f9 cristiana, che don\u00f2 al municipio della propria citt\u00e0.\nRiforma e iconoclastia.\nRisalgono ai primi anni del Cinquecento, in Europa centrosettentrionale, i sintomi di insoddisfazione verso le forme tradizionali di devozione religiosa, che sembrano sempre pi\u00f9 spesso imposte dalla lontana Curia papale, avida di denari e di privilegi. Il migliore interprete di queste inquietudini, indirizzate a un rapporto pi\u00f9 diretto ed empatico con la divinit\u00e0, si leggono probabilmente nell'opera, espressiva a tormentata, di Mathias Gr\u00fcnewald.\nA partire da questa situazione scoppi\u00f2 la Riforma, avviata materialmente da Martin Lutero nel 1518, con l'affissione a Wittenberg delle 95 tesi. La risposta papale fu inizialmente indifferente e incapace di prevedere la portata degli eventi, culminando con la scomunica di Lutero, il 2 luglio 1520 da parte di Leone X. Il rogo pubblico della bolla di condanna, da parte di Lutero, segn\u00f2 ufficialmente l'inizio dello scisma (10 dicembre 1520). Focolai di rivolta iniziarono a scoppiare un po' ovunque, culminanti con una grave guerra dei contadini, finita in un bagno di sangue.\nGli artisti che dimostrarono simpatie verso i rivoltosi vennero ostracizzati o perseguitati: Gr\u00fcnewald venne licenziato dall'arcivescovo di Magonza e Tilman Riemenschneider fu addirittura torturato e incarcerato.\nIn un primo momento Lutero e la sua cerchia sfruttarono le immagini per diffondere la propaganda religiosa. D\u00fcrer mostr\u00f2 simpatie verso il predicatore, attratto dalle sue dottrine, senza per\u00f2 riuscire ad incontrarlo. Fu invece Lucas Cranach il Vecchio il principale artista legato, anche da amicizia personale, a Lutero. A lui spettarono i numerosi ritratti di Lutero, di sua moglie Caterina Bore e di Melantone che diffusero in tutto l'impero le effigi dei protagonisti della Riforma.\nLutero respingeva il culto della Madonna e dei santi, incitando a \"strapparne le immagini dai cuori\" inteso come rinuncia alle classiche immagini devozionali, ma non \"dagli altari\". Nonostante ci\u00f2 le sue direttive vennero presto confuse arrivando a una vera e propria iconoclastia, che vide la distruzione delle immagini religiose per decenni. Di fatto l'arte tedesca sub\u00ec un brusco arresto specie dopo il 1528, quando morirono sia D\u00fcrer che Gr\u00fcnewald, mentre Holbein il Giovane part\u00ec per l'Inghilterra. Di fatto dopo il 1530, nei territori protestanti, non si dipingevano pi\u00f9 pale d'altare n\u00e9 si scolpivano altari lignei. Solo Cranach, con la sua vicinanza ai protagonisti della Riforma, continu\u00f2 a produrre immagini, volutamente scarne e concise.\nLa Baviera.\nBaluardo cattolico dotato di ampia autonomia politica e culturale, la Baviera nel XVI secolo inizialmente non si distinse per dinamismo artistico, con la sua capitale, Monaco, superata anche da piccoli centri come le citt\u00e0 fortificate di N\u00f6rdlingen e Rothenburg (dove lavor\u00f2 lo scultore Tilman Riemenschneider).\nLa corte monacese entr\u00f2 in una stagione particolarmente attiva dalla met\u00e0 del secolo in poi, aprendosi, tra le prime zone in Europa, alle sofisticatezze del manierismo, grazie alla promozione alle arti di Alberto V di Baviera, committente e collezionista di dipinti, sculture, antichit\u00e0, oreficerie e curiosit\u00e0 esotiche, che teneva raccolte nella sua celebre Wunderkammer. Nel 1569 fece creare nella sua \"Residenz\" un Antiquarium, sala di precisa ispirazione italiana e manierista, decorata dall'olandese Friedrich Sustris, seguito da un bizzarro cortile con grotta. A riprova della fede cattolica Alberto fece collocare sul suo palazzo una statua bronzea della Madonna \"patrona della Baviera\" e fece costruire la chiesa di San Michele con annesso oratorio di una congregazione mariana."}
{"id": "3308414", "revid": "144796", "url": "https://it.wikipedia.org/wiki?curid=3308414", "title": "Governatori generali dell'India", "text": "I Governatori generali dell'India (dal 1858 al 1947 \"Vicer\u00e9 e governatore generale dell'India\") dal 1774 al 1948 furono i seguenti.\nLista.\nCompany Raj (1757-1858).\nDal 1757 al 1773.\nLa carica di \"governatore generale\" fu istituita nel 1773 mediante il \"Regulating Act of 1773\".\nDominion dell'India (1947\u20131950).\nNel 1947 il Pakistan si separ\u00f2 dall'India e, contestualmente, il titolo di vicer\u00e9 fu abbandonato sia in India che in Pakistan, che divennero domini britannici. L'incarico di governatore generale, tuttavia, continu\u00f2 ad esistere anche durante le prime costituzioni repubblicane del 1950 e del 1956."}
{"id": "3308415", "revid": "104914990", "url": "https://it.wikipedia.org/wiki?curid=3308415", "title": "Codificazione entropica", "text": "Nella teoria dell'informazione una codificazione entropica (in inglese \"entropy encoding\") \u00e8 uno schema di compressione dati lossless (cio\u00e8 senza perdita d'informazione) che \u00e8 indipendente dalle specifiche caratteristiche del mezzo.\nDescrizione.\nUno dei principali tipi di codificazione entropica crea e assegna un codice prefisso a ciascun simbolo unico che si presenta nell'input. Questi codificatori entropici poi comprimono i dati sostituendo ciascun simbolo dell'input a lunghezza fissa con la corrispondente parola del codice prefisso a lunghezza variabile. La lunghezza di ciascuna parola del codice \u00e8 approssimativamente proporzionale al logaritmo negativo della probabilit\u00e0. Perci\u00f2, i simboli pi\u00f9 comuni usano i codici pi\u00f9 brevi.\nSecondo il teorema della codifica di sorgente di Shannon, la lunghezza ottimale del codice per un simbolo \u00e8 \u2212log\"bP\", dove \"b\" \u00e8 il numero di simboli usati per formare i codici dell'output e \"P\" \u00e8 la probabilit\u00e0 del simbolo dell'input.\nDue delle pi\u00f9 comuni tecniche di codificazione entropica sono la codifica di Huffman e la codifica aritmetica. Se le caratteristiche approssimative dell'entropia di un flusso di dati sono conosciute in anticipo (specialmente per la compressione dei segnali), pu\u00f2 essere utile un pi\u00f9 semplice codice statico. Questi codici statici comprendono i codici universali (come la codifica gamma o la codifica di Fibonacci) e i codici di Golomb (come la codifica unaria o la codifica di Rice).\nEntropia come misura di similarit\u00e0.\nOltre ad utilizzare la codificazione entropica come metodo per la compressione dei dati digitali, un codificatore entropico pu\u00f2 anche essere usato per misurare il livello di similarit\u00e0 tra flussi di dati. Questo si fa generando un codificatore/compressore entropico per ogni classe di dati; i dati sconosciuti sono poi classificati immettendo i dati non compressi in ogni compressore e vedendo quale di essi fornisce la compressione pi\u00f9 elevata. Il codificatore con la migliore compressione \u00e8 probabilmente il codificatore addestrato sui dati che \u00e8 stato pi\u00f9 simile ai dati sconosciuti."}
{"id": "3308416", "revid": "110157", "url": "https://it.wikipedia.org/wiki?curid=3308416", "title": "Amministrazione apostolica di \u0141emkowszczyzna", "text": "L'amministrazione apostolica di \u0141emkowszczyzna (in latino: \"Apostolica Administratio Lemkowszczyznaensis\") \u00e8 una sede soppressa della Chiesa greco-cattolica ucraina.\nTerritorio.\nL'amministrazione apostolica si estendeva nella parte meridionale e montuosa degli odierni voivodati della Precarpazia e della Piccola Polonia, abitata dalla popolazione dei lemchi.\nStoria.\nL'amministrazione apostolica fu eretta il 10 febbraio 1934 con il decreto \"Quo aptius\" della Congregazione per le Chiese Orientali, ricavandone il territorio dall'eparchia di Przemy\u015bl (oggi arcieparchia di Przemy\u015bl-Varsavia).\nSede dell'amministrazione apostolica era originariamente la citt\u00e0 di Ryman\u00f3w. Verso la fine del 1937 la sede dell'amministrazione fu trasferita a Sanok Nei primi mesi del 1944 la sede dell'amministrazione fu nuovamente trasferita a Krynica e da qui nel febbraio del 1945 fu traslata a Wr\u00f3blik Szlachecki dove rimase fino all'aprile dello stesso anno.\nL'amministrazione apostolica fu soppressa al termine della Seconda guerra mondiale, in seguito al trasferimento con l'operazione Vistola della maggior parte dei fedeli di etnia lemko in Ucraina e al passaggio dei restanti al rito romano. In qualche parrocchia rimasero alcuni fedeli di rito bizantino, ma in numero ridotto, cosicch\u00e9 la liturgia era celebrata alternativamente in rito romano e in rito bizantino.\nNel 1945 per sfuggire all'NKVD l'amministratore apostolico O\u0142eksander Ma\u0142ynow\u015bki fugg\u00ec in Baviera attraverso la Cecoslovacchia. Anche la curia cess\u00f2 le attivit\u00e0. Formalmente l'amministrazione apostolica non fu canonicamente soppressa.\nDopo il 1989, quando in Polonia ritorn\u00f2 alla luce la Chiesa greco-cattolica, l'amministrazione apostolica di \u0141emkowszczyzna non fu ripristinata. Il territorio dell'amministrazione apostolica attualmente costituisce un decanato dell'arcieparchia di Przemy\u015bl-Varsavia.\nStatistiche.\nLa diocesi nel 1943 contava 127.580 battezzati."}
{"id": "3308419", "revid": "1543377", "url": "https://it.wikipedia.org/wiki?curid=3308419", "title": "Fabio Fornasari", "text": "Biografia.\nLaureatosi nel 1994 presso l'Universit\u00e0 degli Studi di Firenze, nel 1998 si trasferisce a Milano dove sviluppa ed esercita la attivit\u00e0 professionale occupandosi di progetti che pongono il mostrare e il raccontare storie di valore al centro della propria ricerca: allestimenti museografici, progetti di installazioni, progetti espositivi, ambienti di apprendimento. Sviluppa e usa codici comunicativi di natura visiva, acustica e tattile per la costruzione di installazioni/dispositivi cognitivi che coinvolgono le persone all\u2019interno dello spazio chiamandole ad assumere un ruolo all\u2019interno di una dimensione relazionale.\nNel 2010 ha realizzato insieme all'architetto Italo Rota il Museo del Novecento (ex Arengario in Piazza Duomo) a Milano. Nel 2011 si trasferisce a Roma portando la sua esperienza di design della relazione e delle interfacce progettando installazioni e allestendo mostre all\u2019interno del parco archeologico di Roma antica: Terme di Caracalla, Foro Romano, Terme di Diocleziano, Villa di Livia.\nHa sviluppato e progetti in ambiente digitale per la creazione e diffusione del patrimonio culturale. Collabora e ha collaborato con istituti scientifici quali CNR e CERN sui temi della comunicazione della scienza. \nDal 2014 \u00e8 direttore artistico del Museo Tolomeo dell'Istituto dei Ciechi \"Francesco Cavazza\" di Bologna, con il quale dal 1998 si occupa di sviluppare temi di accessibilit\u00e0 e inclusione intorno alla trasmissione della conoscenza. In particolare lavora intorno alla coscienza geografica e ai linguaggi utili per l\u2019orientamento e la creazione di mappe tattili. Inoltre \u00e8 docente di Museologia presso l'Accademia di Belle Arti Aldo Galli di Como e collabora con il Disability Manager della citt\u00e0 di Bologna.\nIl 10 febbraio 2015 \u00e8 stato duramente criticato per alcune immagini con rendering prodotte per la manifestazione Expo 2015 di Milano, pubblicate sulla pagina Facebook ufficiale dell'evento.\nOpere pi\u00f9 rappresentative.\nAllestimenti e installazioni.\n2016\n2015\n2014\n2013\n2012\n2011\n2010\n2009\nAttivit\u00e0 didattica.\nFabio Fornasari ha insegnato Storia del design contemporaneo alla facolt\u00e0 di sociologia dell'Universit\u00e0 di Urbino, Metodologia della progettazione e scenografia alla NABA Nuova accademia di belle arti di Milano e Metodi e tecniche dell'uso dell'immagine fotografica all'Accademia di belle arti di Bologna.\nAttualmente \u00e8 docente di Museologia presso l'Accademia di Belle Arti Aldo Galli di Como."}
{"id": "3308420", "revid": "144796", "url": "https://it.wikipedia.org/wiki?curid=3308420", "title": "Louis Mountbatten, I conte Mountbatten di Burma", "text": ""}
{"id": "3308422", "revid": "767487", "url": "https://it.wikipedia.org/wiki?curid=3308422", "title": "I volti dell'amore", "text": "I volti dell'amore \u00e8 un film muto italiano del 1924 diretto da Carmine Gallone."}
{"id": "3308423", "revid": "122338854", "url": "https://it.wikipedia.org/wiki?curid=3308423", "title": "Medagliati olimpici nel tennis", "text": "Elenco dei vincitori di medaglia olimpica nel tennis a partire dal 1896. Sono compresi nell'elenco anche gli eventi legati ai Giochi olimpici intermedi."}
{"id": "3308425", "revid": "99228444", "url": "https://it.wikipedia.org/wiki?curid=3308425", "title": "Convivenza", "text": ""}
{"id": "3308427", "revid": "1000783", "url": "https://it.wikipedia.org/wiki?curid=3308427", "title": "Conte di Lytton", "text": "Conte di Lytton, nella contea di Derby, \u00e8 un titolo della Par\u00eca del Regno Unito.\nStoria.\nIl titolo venne creato nel 1880 per il diplomatico e poeta Robert Bulwer-Lytton, II barone Lytton. Egli fu Vicer\u00e9 d'India dal 1876 al 1880 e ambasciatore inglese in Francia dal 1887 al 1891. Egli ottenne anche i titoli di Visconte Knebworth, di Knebworth nella contea di Hertford. Robert Bulwer-Lytton era inoltre figlio del poeta e politico Edward Bulwer-Lytton, I barone Lytton, il quale era stato autore di numerose novelle popolari, poemi e drammi ed aveva prestato servizio come Segretario di stato per le colonie sotto il governo di Edward Smith-Stanley, XIV conte di Derby dal 1858 al 1859. Edward Bulwer era a sua volta il figlio terzogenito del generale William Earle Bulwer e di sua moglie Elizabeth Barbara, figlia di Richard Warburton Lytton di Knebworth House, Hertfordshire. Egli era gi\u00e0 stato creato baronetto di Knebworth House nella contea di Hertford nel 1838 e nel 1866 venne elevato nella Par\u00eca del Regno Unito col rango di Barone Lytton, di Knebworth nella contea di Hertford. Nel 1844 ottenne di poter aggiungere anche il cognome di Lytton.\nIl primo conte di Lytton venne succeduto da suo figlio, il secondo conte. Anch'egli fu un politico e prest\u00f2 servizio come sottosegretario per l'India dal 1920 al 1922 e come Governatore del Bengala dal 1922 al 1927. Lord Lytton spos\u00f2 Pamela Plowden, ricordata per essere stato il primo grande amore di Winston Churchill. I loro due figli, Antony Bulwer-Lytton, visconte Knebworth, e Alexander Bulwer-Lytton, visconte Knebworth, gli premorirono entrambi. La loro figlia Lady Hermione Lytton spos\u00f2 Cameron Cobbold, I barone Cobbold. Lord Lytton venne succeduto dal suo fratello minore, il terzo conte, che fu artista paesaggista. Nel 1899 egli spos\u00f2 Judith Blunt-Lytton, XVI baronessa Wentworth, figlia del poeta Wilfrid Scawen Blunt e di sua moglie Anne, XV baronessa Wentworth e pronipote di Lord Byron. Questo matrimonio venne sciolto nel 1923.\nLord Lytton e Lady Wentworth vennero succeduti dal loro figlio, il IV conte e XVI barone. Egli assunse per decreto anche il cognome di Milbanke nel 1925, ma continu\u00f2 sino al 1951 ad utilizzare solo i due cognomi principali. Dal 1985 i titoli sono detenuti da suo figlio, V conte.\nConti di Lytton (1880).\nL'erede apparente \u00e8 attualmente il figlio del conte, Philip Anthony Scawen Lytton, visconte Knebworth (n. 1989)"}
{"id": "3308431", "revid": "767487", "url": "https://it.wikipedia.org/wiki?curid=3308431", "title": "Villa Falconieri (film)", "text": "Villa Falconieri (\"Villa Falconieri\") \u00e8 un film muto tedesco del 1929 diretto da Richard Oswald.\nProduzione.\nIl film fu una co-produzione italo tedesca e venne prodotto dalla Richard Oswald Film Produktion GmbH e dalla SASP.\nDistribuzione.\nIn Germania, il film venne distribuito dalla Messter Film e dalla Messtro-Film Verleih GmbH, mentre la distribuzione italiana - che fece uscire il film nel marzo 1929 - fu curata dalla Societa Anonima Stefano Pittaluga."}
{"id": "3308433", "revid": "1728", "url": "https://it.wikipedia.org/wiki?curid=3308433", "title": "Cistellaria", "text": "La Cistellaria (titolo italiano: \"La commedia della cesta\") \u00e8 una commedia di Tito Maccio Plauto, che rientra nel novero delle commedie latine. Della produzione dell'autore \u00e8 l'opera che ci \u00e8 giunta con pi\u00f9 frammenti mancanti: oltre 600 versi, difatti, mancano tuttora nella stesura in nostro possesso. Fu probabilmente rappresentata durante la seconda guerra punica.\nClassico esempio di commedia degli inganni e degli scambi di persona, la \"Cistellaria\" trova il suo modello nella \"Synaristosae\" di Menandro, della quale riporta alcune analogie, ammesse peraltro da Plauto stesso, sebbene non troppo chiaramente, in alcuni anonimi scambi epistolari.\nLa forma stessa della commedia ha dato agli studiosi modo di pensare che vi siano stati operati dei rimaneggiamenti - detti retractatio - ad opera forse dello stesso Plauto.\nTrama.\nIl titolo deriva da una cesta (\"cistella\") nella quale la protagonista, Selenio, allevata dalla cortigiana Mel\u00e9nide, era stata esposta da piccola e che contiene le cose che ne consentiranno il riconoscimento finale. Di lei si innamora il giovane Alcesimarco, il quale, dopo aver superato alcuni ostacoli, potr\u00e0 finalmente sposarla, quando si scoprir\u00e0 che Selenio \u00e8 la figlia del vicino di casa Demefone e che era stata abbandonata perch\u00e9 frutto di un rapporto extraconiugale."}
{"id": "3308441", "revid": "1979289", "url": "https://it.wikipedia.org/wiki?curid=3308441", "title": "Francesco Berardi", "text": "Biografia.\nI primi anni.\nSi trasfer\u00ec giovanissimo a Genova, al Campasso, in Polcevera, poi a Pra' dopo il matrimonio e l'assunzione, dato che nel 1956 entr\u00f2 nell'Italsider di Cornigliano, nel reparto zincatura. Di qui fu inviato per un corso negli Stati Uniti e in fabbrica gli venne dato il nomignolo de \"l'americano\". Al rientro ader\u00ec al PCI, poi entr\u00f2 nella formazione di estrema sinistra di Lotta Continua, ma, deluso dal movimento, si avvicin\u00f2 sempre pi\u00f9 alle Brigate Rosse. Durante la militanza in Lotta Continua era conosciuto con il soprannome di \"poeta della rivolta\".\nAttivit\u00e0 terroristica nelle Brigate Rosse.\nEntr\u00f2 nelle Brigate Rosse con la funzione di \"postino\", allo scopo di diffondere ciclostilati inneggianti alle BR all'interno dell'Italsider. Fu sospettato da Guido Rossa, anche lui operaio dello stabilimento, di coinvolgimento con l'organizzazione terroristica e il 25 ottobre 1978 venne scoperto dallo stesso Rossa, mentre stava nascondendo in un distributore di bevande un ciclostilato in cui era scritto :\nTent\u00f2 di fuggire, ma venne fermato dalla vigilanza della fabbrica, consegnato ai carabinieri e si dichiar\u00f2 prigioniero politico. Poco dopo venne denunciato da Guido Rossa e processato per direttissima alla corte d'assise di Genova. La vigilanza e i Carabinieri vanificarono le intenzioni di Rossa e degli altri operai del PCI che si erano organizzati in una struttura di vigilanza alternativa. Questo gruppo aveva lo scopo, in stretta collaborazione con la DIGOS del commissario Rosa, di arrivare ai contatti e ai mandanti del Berardi. Le intercettazioni telefoniche giudiziarie interessarono per mesi solo l'avvocato Arnaldi, mentre l'utenza del Berardi fu controllata per soli tre giorni. Gli inquirenti chiesero ai carabinieri di interromperla poich\u00e9 le telefonate erano valutate sia esigue che di poca importanza.\nLe intercettazioni preventive e non utilizzabili in giudizio riguardarono anche il Prof. Enrico Fenzi, ma pi\u00f9 che altro riguardarono ambiti lontani dalle Brigate Rosse, in primis si concentravano su un partigiano della Severino, da sempre il maestro del latitante prof. Gianfranco Faina, fondatore di Azione Rivoluzionaria e suo pi\u00f9 caro amico. Il suo corrispondente telefonico pi\u00f9 frequente e quasi quotidiano era un impiegato Italsider extraparlamentare, compagno di Rossa nell'amore per la montagna e in anni di scalate in comune. L'intercettazione del partigiano fu prorogata di quindici giorni in quindici giorni dall'arresto di Berardi fino alla morte di Rossa, tra fine ottobre e fine gennaio. Fu registrato tutto quello che poteva essere stato discusso e commentato in quei mesi, ma, al primo possibile rinnovo dopo l'uccisione dell'operaio, l'intercettazione non fu pi\u00f9 prorogata.\nProcesso e il carcere.\nIl 31 ottobre 1978, Francesco Berardi fu processato dalla corte d'assise di Genova e condannato a quattro anni e sei mesi di reclusione per partecipazione a banda armata, associazione sovversiva, pubblica istigazione e apologia. Al processo continu\u00f2 a dichiararsi prigioniero politico, e, dopo la sentenza venne recluso nel carcere di Novara, detenuto in una cella singola, in isolamento, e, su ordine della magistratura, sotto stretta sorveglianza delle forze dell'ordine.\nSuccessivamente, nel corso del 1979, fu tradotto ad altre carceri. A ottobre fu trasferito nel carcere di massima sicurezza di Cuneo, dove gi\u00e0 era recluso Enrico Fenzi, che un rapporto dei carabinieri del generale Carlo Alberto dalla Chiesa accusava di far parte delle Brigate Rosse, sulla base della presunta testimonianza dell'operaio, avvenuta dopo l'arresto. Berardi da un anno ormai non era pi\u00f9 sottoposto a sorveglianza stretta; si tagli\u00f2 i polsi, fu soccorso, riportato in sezione, ma continu\u00f2 a non essere controllato. Aveva per\u00f2 la possibilit\u00e0 di parlare con il Fenzi nel refettorio comune. \nMorte.\nIl 24 ottobre 1979, dopo avere chiesto nel pomeriggio che gli si cambiasse una lampadina bruciata, si impicc\u00f2 nella sua cella, con le lenzuola tagliate. Il suo corpo senza vita venne ritrovato verso le 19 dagli addetti alle pulizie. Il generale Carlo Alberto Dalla Chiesa venne subito informato. La magistratura di Cuneo iniziava le indagini, sia con atti relativi ad un ipotetico suicidio che per istigazione. La stampa e gli avvocati mettevano invece sotto accusa il Ministero di Grazia e Giustizia, responsabile del trasferimento del Berardi a Cuneo.\nLa \u00abColonna Francesco Berardi\u00bb.\nPoco dopo il suo arresto, la colonna genovese delle Brigate Rosse venne chiamata \"Francesco Berardi\". Tra gli atti principali della colonna vi fu il ferimento di 15 persone di cui 7 contro dirigenti industriali, uno contro un dirigente dell'Italsider, uno contro la sede dell'Intersind, l'omicidio di Guido Rossa del 24 gennaio 1979, oltre che l'omicidio di quattro carabinieri e a vari incendi ad auto di dirigenti. Con la retata in via Fracchia, la colonna Berardi venne completamente distrutta: rimasero uccisi Annamaria Ludmann, Piero Panciarelli, Lorenzo Betassa, Riccardo Dura. In realt\u00e0 la colonna genovese intitolata a Berardi oper\u00f2 solo sei mesi, proprio durante il periodo di \"quelle nove morti\": brigatisti, carabinieri e l'avvocato Arnaldi a sua volta suicida."}
{"id": "3308446", "revid": "767487", "url": "https://it.wikipedia.org/wiki?curid=3308446", "title": "Napoli \u00e8 una canzone", "text": "Napoli \u00e8 una canzone \u00e8 un film muto italiano del 1927 diretto da Eugenio Perego."}
{"id": "3308448", "revid": "775372", "url": "https://it.wikipedia.org/wiki?curid=3308448", "title": "Cactus Hill", "text": "Cactus Hill \u00e8 un sito archeologico nel sud-est della Virginia, negli Stati Uniti d'America. Il sito, sulle dune di sabbia al di sopra del fiume Nottoway, circa 45 miglia a sud di Richmond, \u00e8 di propriet\u00e0 della \"International Paper Corporation\".\nIl sito presenta pi\u00f9 livelli che rivelano vari stati di occupazione umana primordiale del Nord America.\nIl materiale ritrovato nei livelli superiori, \u00e8 relativo allo stadio arcaico \u00e8 alla base di strumenti di pietra scanalati associati alla cultura Clovis, e datati a 10920 anni fa. \nNei livelli inferiori invece sono stati sorprendentemente trovati manufatti pre-Clovis, compresi strumenti litici bifacciali con date comprese fra 17000 a 15000 anni fa\nUn ritrovamento tuttora contestato consiste in un presunto focolare contenente carbone di legna di pino bianco, ove la datazione al radiocarbonio ha rivelato un'et\u00e0 risalente a 15070 anni fa. \nUlteriori campioni di carbone sono stati ritrovati, datati addirittura 19700 anni fa, anche se questi depositi possono essere stati prodotti da incendi boschivi.\nCactus Hill \u00e8 forse il pi\u00f9 antico sito archeologico del Nord America."}
{"id": "3308459", "revid": "352448", "url": "https://it.wikipedia.org/wiki?curid=3308459", "title": "Barral I di Baux", "text": ""}
{"id": "3308464", "revid": "352448", "url": "https://it.wikipedia.org/wiki?curid=3308464", "title": "Guglielmo d'Aumelas", "text": ""}
{"id": "3308468", "revid": "767487", "url": "https://it.wikipedia.org/wiki?curid=3308468", "title": "Crossfade", "text": "I Crossfade sono un gruppo musicale rock statunitense formatosi nel 1993 a Columbia, Carolina del Sud.\nStoria.\nPrimi anni e \"Crossfade\" (1999-2005).\nI Crossfade sono nati nel 1999, originariamente con il nome di The Nothing. La band composta da Ed Sloan alla chitarra solista e voce, Mitch James al basso e cori e Brian Geiger alla batteria. Pi\u00f9 tardi lo stesso anno la band cambi\u00f2 il nome in Sugardaddy Superstar, dopo che il cantante e DJ Tony Byroads si un\u00ec al gruppo. La band ha registrato i brani della \"Sugardaddy Superstar\", in uno studio che Ed Sloan aveva costruito nel suo garage. Le canzoni alla fine hanno attirato l'interesse di Los Angeles, in California, A &amp; R company Taxi (indipendente A&amp;R), che alla fine ha portato alla firma di un contratto discografico con la divisione Earshot della Columbia Records. Nel 2002, hanno cambiato il loro nome, ancora una volta, questa volta in Crossfade. Nel 2004, James Branham sostituisce il batterista Brian Geiger, che ha lasciato il gruppo per perseguire altri interessi. In quell'anno la band entra in studio per registrare due brani da aggiungere alle otto che avevano registrato nel \"Sugardaddy Studio\" per il loro album di debutto. Hanno pubblicato il loro primo album, Crossfade il 13 aprile 2004. Il primo singolo dell'album, \"Cold\" ha dato alla band un sacco di successo. Due singoli sono usciti dopo - \"So Far Away\" del 2004 e \"Colors\" del 2005. Nel febbraio 2005 il loro primo album, Crossfade divenne disco d'oro dalla RIAA ed \u00e8 stato attestato come platino sei mesi dopo. I Crossfade hanno fatto la loro prima apparizione in radio (\"So Far Away\"), sentiti sulla 94,5 Buzz (Houston, Texas), Cage Match alle 22:00 dove ha gareggiato con una nuova canzone ogni notte e ha avuto la meglio rispetto alla concorrenza per oltre tre settimane. Quell'anno, Tony Byroads lascia la band e non \u00e8 sostituito.\n\"Falling Away\" (2006-2007).\nDopo il successo del loro primo album, la band ha iniziato a scrivere un follow-up. Il loro secondo album, Falling Away, uscito il 29 agosto 2006. L'album esce con tre singoli, \"Invincible\", \"Drown You Out\" e \"Already Gone\". Dopo aver pubblicato l'album avevano bisogno di un altro chitarrista per il loro prossimo tour. Les Hall, un vecchio amico di Ed Sloan, ricopre la posizione. Dopo il tour Hall voleva diventare un membro ufficiale della band ma solo se poteva partecipare alla scrittura delle canzoni. Sloan accetta e Les Hall divenne il chitarrista e tastierista dei Crossfade. Sebbene il loro album di debutto ha venduto oltre un milione di copie Falling Away ne ha venduto solo 200.000.\n\"We All Bleed\" (2008-presente).\nNel 2008, vengono lasciati dalla Columbia Records. Essere lasciati \u00e8 devastante per Sloan e la band rimane inattiva per quasi un anno. Les Hall alla fine lo ha convinto a continuare come musicista, e dopo molta considerazione, la band ha firmato con la Eleven Seven Music. Dopo il batterista James Branham ha lasciato la band ed \u00e8 stato sostituito dal membro temporaneo Will Hunt per la registrazione dell'album. Il 2 gennaio 2009, i Crossfade pubblicano un demo intitolato \"We All Bleed\". \u00c8 stato annunciato che avrebbero fatto uscire un nuovo album l'anno successivo. Secondo la band, il nuovo album avr\u00e0 un suono pi\u00f9 scuro, e possibilmente diverso rispetto ai loro precedenti release. Nel giugno del 2010, la tracklist di We All Bleed \u00e8 stato rivelata, e il primo singolo, \"Killing Me Inside\", \u00e8 stato pubblicato insieme a un video musicale. La data di uscita di We All Bleed era originariamente il 26 ottobre 2010 ma \u00e8 stato rinviato al primo gennaio 2011 e poi al 12 aprile 2011 prima di essere spostato per la terza volta al 21 giugno 2011. Il brano \"Make Me A Believer\" \u00e8 stato reso disponibile per il download gratuito nel frattempo, \u00e8 la canzone pi\u00f9 lunga che la band abbia mai registrato. Il 24 novembre 2010, i Crossfade hanno annunciato sul loro canale YouTube, CrossfadeMusicTV, che Marco Castillo da Bury Your Dead \u00e8 il loro nuovo batterista. Lo stesso giorno in cui il primo singolo, \"Killing Me Inside\" \u00e8 stato ufficialmente pubblicato ai rivenditori digitali, la band ha annunciato sul proprio Twitter che l'album sarebbe stata finalmente pubblicato il 21 giugno 2011."}
{"id": "3308469", "revid": "466539", "url": "https://it.wikipedia.org/wiki?curid=3308469", "title": "Sargent Shriver", "text": "Biografia.\nNato nel 1915 in una famiglia cattolica in Maryland, Sargent Shriver frequent\u00f2 la scuola di New Milford, Connecticut. Suo padre, un banchiere, avendo perso gran parte della sua fortuna durante la Grande depressione, dovette lavorare per finanziare i suoi studi. Entrato nel 1934 a Yale, si laure\u00f2 con un Bachelor of Laws in Diritto nel 1941 e fu destinato ad una carriera come avvocato.\nLo stesso anno, si arruol\u00f2 in Marina durante la seconda guerra mondiale, nonostante la sua iniziale opposizione alla entrata in guerra degli Stati Uniti (la famiglia Shriver \u00e8 di origine tedesca) e la sua partecipazione alla fondazione del gruppo neutralista \"America First Comitee\". Combatt\u00e9 come artigliere sulla nave da battaglia \"South Dakota\" e prese parte alle battaglie navali e delle isole Santa Cruz (ottobre 1942) e di met\u00e0 novembre 1942. Nel 1945 prest\u00f2 servizio nel sottomarino \"Sand Lance\".\nDopo la guerra, durante la quale consegu\u00ec il grado di tenente, lavor\u00f2 dapprima presso uno studio legale di New York e poi, brevemente, per la rivista \"Newsweek\", prima di unirsi nel 1946 all'agenzia newyorkese di una societ\u00e0 appartenente al miliardario Joe Kennedy. Fu qui che fece amicizia con la famiglia del suo capo, che nel 1948 gli affid\u00f2 la gestione del Merchandise Mart di Chicago. Il 23 maggio 1953 spos\u00f2 una delle figlie di Joe Kennedy, Eunice, entrando quindi nel potente clan dei Kennedy.\nShriver fu nominato nel 1961 dal Presidente Kennedy quale primo Direttore di Peace Corps, l'organizzazione di volontariato internazionale creata da Kennedy per la realizzazione di programmi di aiuto sociale ed economico nei Paesi in via di sviluppo. Egli ne svilupp\u00f2 l'attivit\u00e0, portando il numero dei volontari dalle poche decine iniziali sino ai circa 15.000 del 1966, anno in cui lasci\u00f2 l'incarico.\nFu poi ambasciatore degli Stati Uniti d'America in Francia dal 1968 al 1970, dove contribu\u00ec a rafforzare l'amicizia franco-americana, minata da anni dalla politica del generale de Gaulle. Fu candidato alla Vice Presidenza per il Partito Democratico alle Elezioni presidenziali statunitensi del 1972."}
{"id": "3308487", "revid": "729019", "url": "https://it.wikipedia.org/wiki?curid=3308487", "title": "Anna Casagrande", "text": "Carriera.\nIn aggiunta alla medaglia d'argento conquistata con la squadra, alle Olimpiadi di si classifico al 5\u00ba posto nella gara individuale di completo."}
{"id": "3308489", "revid": "599013", "url": "https://it.wikipedia.org/wiki?curid=3308489", "title": "Marina Sciocchetti", "text": "Biografia.\nEx moglie del conte Ranieri Campello, che pure partecip\u00f2 a due Olimpiadi nell'equitazione a e , senza tuttavia andare a medaglia.\nCarriera.\nIn aggiunta alla medaglia d'argento conquistata con la squadra, alle Olimpiadi di si classifico al 9\u00ba posto nella gara individuale di completo, mentre si classific\u00f2 al 7\u00ba posto in entrambe le gare a ."}
{"id": "3308490", "revid": "135491", "url": "https://it.wikipedia.org/wiki?curid=3308490", "title": "Gainsbourg, vie h\u00e9ro\u00efque", "text": ""}
{"id": "3308492", "revid": "599013", "url": "https://it.wikipedia.org/wiki?curid=3308492", "title": "Mauro Roman", "text": "Biografia.\nFratello di Federico Roman, anch'egli componente della squadra medaglia d'argento a , che fu anche medaglia d'oro nella gara individuale.\nCarriera.\nIn aggiunta alla medaglia d'argento conquistata con la squadra, alle Olimpiadi di si classifico all'8\u00ba posto nella gara individuale di completo."}
{"id": "3308494", "revid": "592085", "url": "https://it.wikipedia.org/wiki?curid=3308494", "title": "Giambattista Coletti", "text": ""}
{"id": "3308496", "revid": "599013", "url": "https://it.wikipedia.org/wiki?curid=3308496", "title": "Giuseppe Raimondi", "text": ""}
{"id": "3308497", "revid": "1851848", "url": "https://it.wikipedia.org/wiki?curid=3308497", "title": "Roberto Ferraris", "text": "Carriera.\nVanta tre partecipazioni olimpiche, avendo preso parte anche a e ."}
{"id": "3308498", "revid": "729019", "url": "https://it.wikipedia.org/wiki?curid=3308498", "title": "Campionato argentino di rugby a 15 1978", "text": "Il Campionato argentino di rugby a 15 1978 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Rosario"}
{"id": "3308504", "revid": "729019", "url": "https://it.wikipedia.org/wiki?curid=3308504", "title": "Campionato argentino di rugby a 15 1979", "text": "Il Campionato argentino di rugby a 15 1979 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Rosario"}
{"id": "3308506", "revid": "729019", "url": "https://it.wikipedia.org/wiki?curid=3308506", "title": "Campionato argentino di rugby a 15 1980", "text": "Il Campionato argentino di rugby a 15 1980 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Cuyo (Mendoza)"}
{"id": "3308508", "revid": "110157", "url": "https://it.wikipedia.org/wiki?curid=3308508", "title": "Challapata", "text": "Challapata \u00e8 un comune (\"municipio\" in spagnolo) della Bolivia nella provincia di Eduardo Avaroa (dipartimento di Oruro) con 27.638 abitanti dato 2010.\nCantoni.\nIl comune \u00e8 suddiviso in 4 cantoni."}
{"id": "3308509", "revid": "729019", "url": "https://it.wikipedia.org/wiki?curid=3308509", "title": "Campionato argentino di rugby a 15 1981", "text": "Il Campionato argentino di rugby a 15 1981 \u00e8 stato vinto dalla selezione di Buenos Aires che ha battuto in finale la selezione della Uni\u00f3n de Rugby de Tucum\u00e1n"}
{"id": "3308511", "revid": "1718925", "url": "https://it.wikipedia.org/wiki?curid=3308511", "title": "Konko", "text": ""}
{"id": "3308515", "revid": "15756", "url": "https://it.wikipedia.org/wiki?curid=3308515", "title": "Bonifiche Ferraresi", "text": "Bonifiche Ferraresi \u00e8 una societ\u00e0 per azioni che \u00e8 stata quotata all'MTA della Borsa Valori di Milano dal 1947 al 2017, quando \u00e8 stata revocata in seguito al successo dell'OPAS lanciata da B.F. S.p.A. (gi\u00e0 B.F. Holding S.p.A.) che dal 23 giugno 2017 \u00e8 quotata alla Borsa Italiana.\nStoria.\nBonifiche Ferraresi venne costituita in Inghilterra nel 1871 col nome di \"Ferrarese Land Reclamation Company Limited\" e aveva come oggetto sociale la \"bonifica di laghi, nell'acquisto di paludi e terreni nelle vicinanze di Ferrara e in altre localit\u00e0 del Regno d'Italia e nella costruzione o la compera di canali, corsi d'acqua, lavori d'irrigazione, moli, scali, ferrovie, strade, fabbricati e macchine locomotive\".\nUn regio decreto del gennaio 1872 abilit\u00f2 la societ\u00e0 ad operare nel Regno d'Italia ed assunse il nome di Societ\u00e0 per la bonifica dei terreni ferraresi.\nL'operazione di bonifica incontr\u00f2 grandi difficolt\u00e0 tecniche e le idrovore, fatte venire anche dall'Olanda, si dimostrarono inefficienti, anche nella contermine bonifica di San Giorgio. In conseguenza la societ\u00e0 nel 1882 deliber\u00f2 la propria liquidazione, ma, superato il momento di crisi dal 1898 torn\u00f2 pienamente operativa. Oltre alle bonifiche in provincia di Ferrara, oper\u00f2 in provincia di Arezzo, di Brindisi e di Lecce. La superficie posseduta arriv\u00f2 ai 16.000 ettari, che per effetto di alienazioni decrebbero fino a 6.500.\nNel periodo 1918-1929 la societ\u00e0 riprese l'attivit\u00e0 di bonifica e le propriet\u00e0 aziendali tornarono ingenti, giungendo a 25.000 ettari.\nLa crisi mondiale del 1929 cre\u00f2 una situazione di nuovo molto pesante fino alla richiesta del concordato preventivo avanzata nel 1930. Secondo lo schema anche di altri salvataggi degli incagli bancari l'Istituto di liquidazione, poi IRI trasform\u00f2 i propri crediti concordatari, acquisiti dalle banche finanziatrici, in azioni. Nell'operazione partecip\u00f2 anche la Banca d'Italia che si era accollata crediti in sofferenza del sistema bancario, diventando la maggiore azionista nel 1942. Lo \u00e8 stata sino al giugno 2014 quando Bonifiche Ferraresi \u00e8 stata acquisita per il 78,3% (valore di circa 178 milioni) da \"B.F. Holding\" (ridenominata nel 2017 B.F.), una societ\u00e0 veicolo costituita da investitori privati, con la leadership di Federico Vecchioni, ex presidente di Confagricoltura, nel ruolo di amministratore delegato, e con lo scopo di creare un polo agroindustriale europeo di eccellenza. Partono quindi una serie di aumenti di capitale per 260 milioni, con il risultato che il principale socio risulta la Fondazione Cariplo con il 35,7%, poi il gruppo farmaceutico del milanese Sergio Domp\u00e9 con il 17,9%. Carlo De Benedetti ha il 14,7%, con quote inferiori sono presenti Fondazione Cassa di Risparmio di Lucca con il 7,1%, il gruppo autostradale Gavio, la famiglia piemontese Mondino, il gruppo Cremonini, l'imprenditrice Ornella Randi Federspiel. Presenti anche Cdp Equity e tre casse previdenziali: l'Enpia degli agricoltori, l'Enpam dei medici e l'Inarcassa degli ingegneri e architetti.\nNel febbraio 2017 la societ\u00e0, che in seguito alla Riforma agraria e agli espropri fatti dall'Ente colonizzazione del Delta Padano si era vista ridurre la superficie posseduta a poco pi\u00f9 di 5.000 ettari acquisisce l'azienda (un migliaio di ettari) di propriet\u00e0 di Bonifiche Sarde, in liquidazione da dieci anni, situato nei comuni di Arborea, Marrubiu e Terralba (Oristano) per 9,5 milioni di euro. Diventando, con complessivi 6500 ettari coltivati, il primo proprietario terriero in Italia. Oltre il 70% dei terreni di propriet\u00e0 si trovano a Jolanda di Savoia (Ferrara), cui si sommano circa 300 ettari a Mirabello (Ferrara), 1350 ettari nella provincia di Arezzo, mille ettari ad Arborea (Oristano). I dipendenti sono 40 fissi e 120 stagionali. I terreni sono destinati a coltivazioni di riso, mais, grano duro e tenero, orzo, barbabietole da zucchero, erba medica, girasole, soia, orticole piante officinali e frutta.\nNel 2017 rileva anche Sis (Societ\u00e0 italiana sementi) e d\u00e0 vita a Leopoldine, societ\u00e0 creata dopo la scissione del patrimonio immobiliare dalla controllata B.F. Dal 14 novembre 2017, al termine dell'OPAS (prevedeva due alternative: un corrispettivo unitario pari a 10 azioni di BF Holding di nuova emissione e pagamento in denaro pari a 1,05 euro, oppure 9,5 azioni BF Holding con il pagamento di 2,25 euro) e\nla conseguente revoca della sua quotazione in Borsa, B.F. \u00e8 l'azionista unico. Nel 2018 il bilancio consolidato raggiunge i 78,6 milioni, l'Ebitda \u00e8 di 4,8 milioni, scende l'utile mentre l'indebitamento finanziario sale a 65 milioni."}
{"id": "3308516", "revid": "57342", "url": "https://it.wikipedia.org/wiki?curid=3308516", "title": "Anselmo Silvino", "text": "Carriera.\nDopo essersi dedicato dall'et\u00e0 di 14 anni a pugilato e ciclismo, a 18 inizia a praticare il sollevamento, nella categoria dei pesi leggeri, ottenendo in breve tempo il primo successo, conseguendo nel 1964 a Milano il primo posto nel trofeo \"Talian\". L'anno seguente diventa campione italiano juniores e riceve le prime convocazioni in nazionale.\nNel periodo in cui presta il servizio militare perfeziona il bagaglio tecnico presso la Compagnia Atleti della Cecchignola di Roma, iniziando a gareggiare per le Fiamme Oro, e per poi passare (1968) ai Vigili del Fuoco con i quali svolge tutta la carriera sportiva. Nel 1966 arriva secondo nel Campionato italiano assoluto, che dall'anno successivo vince per 8 volte, fino al 1977 (cinque titoli vengono conquistati gareggiando per il Gruppo Sportivo \"Grippo\" di Benevento, tre con il Gruppo Sportivo \"Di Pietro\" di Teramo).\nA livello internazionale ottiene il primo importante risultato nel 1967 ai Giochi del Mediterraneo svoltisi a Tunisi conquistando la medaglia d'argento e stabilendo il nuovo record italiano con 370\u00a0kg. L'anno successivo (1968) partecipa per la prima volta alle Olimpiadi di Citt\u00e0 del Messico giungendo 13\u00ba e migliorando tre primati nazionali. Ai mondiali di Columbus del 1970 giunge al 6\u00ba posto.\nNel 1971 passa alla categoria dei pesi medi e vince la medaglia d'oro ai Giochi del Mediterraneo di Smirne; ai Campionati Mondiali di Lima (Per\u00f9) ottiene la medaglia di bronzo e stabilisce 5 primati nazionali.\nIl 1972 \u00e8 l'anno della definitiva consacrazione internazionale di Silvino, con la conquista della medaglia di bronzo alle Olimpiadi di Monaco di Baviera, sollevando 140\u00a0kg. Sono questi gli anni in cui egli raccoglie i risultati pi\u00f9 importanti della sua carriera sportiva: dopo l'esperienza olimpica giunge terzo ai campionati europei del 1972 di Costanza. Nel 1974 conquista il primo posto nella Coppa della CEE svoltasi ad Udine. Nel 1975 vince invece la medaglia d'argento ai Giochi del Mediterraneo di Algeri. Conclusa la carriera agonistica, si \u00e8 dedicato all'allenamento nel gruppo sportivo dei Vigili del Fuoco e nella palestra Athlas di Teramo.\nNel corso della sua carriera ha battuto il record italiano per 43 volte. \u00c8 stato uno dei pochi atleti al mondo, nella categoria dei pesi leggeri, a sollevare pi\u00f9 di 400\u00a0kg. Ha collezionato 30 presenze in nazionale, ed \u00e8 stato capitano per circa sette anni. Nel 1991 la sua citt\u00e0 d'origine lo ha insignito del premio \"Il Paliotto d'oro\"."}
{"id": "3308525", "revid": "599013", "url": "https://it.wikipedia.org/wiki?curid=3308525", "title": "Jonathan McKain", "text": ""}
{"id": "3308527", "revid": "124770597", "url": "https://it.wikipedia.org/wiki?curid=3308527", "title": "Bruce Lipton", "text": " Lipton \u00e8 anche noto per le critiche senza alcun fondamento al dogma centrale della biologia molecolare e alla teoria dell'evoluzione di Charles Darwin. \u00c8 autore del best seller \"La biologia delle credenze\". \u00c8 professore ospite al New Zealand College of Chiropractic.\nBiografia e formazione.\nLipton \u00e8 nato a Mount Kisco, una localit\u00e0 nello Stato di New York. Nel 1966 consegue una laurea in biologia nella \"C.W. Post Campus of Long Island University\" e in seguito riceve il dottorato di ricerca in Biologia dello sviluppo dalla University of Virginia nel 1971. \nB.H. Lipton ha scritto un totale di 17 articoli scientifici sullo sviluppo dei muscoli, Il suo ultimo articolo su una rivista scientifica risale al 1992. Ha scritto e collaborato in diversi libri.\nHa anche partecipato a numerosi documentari, programmi radiofonici e televisivi, corsi e seminari. \nLa scienza non accetta le sue idee che sono considerate irrilevanti e criticate, in quanto non supportate da dimostrazioni scientifiche e pi\u00f9 volte smentite da numerosi studi.\nDavid Gorski, oncologo e professore di chirurgia alla Wayne State University School of Medicine, lo ha criticato, tra gli altri, affermando che Lipton non capisce la biologia evolutiva e ha travisato i risultati della sua ricerca in epigenetica, attribuendo ad essa delle sue convinzioni personali. Venne a chiamarlo \"ciarlatano\" (crank in inglese).\nIl primato dell'ambiente (ambiente e DNA).\nB.H. Lipton contesta il dogma centrale della biologia molecolare, il quale sostiene che il flusso dell'informazione genetica \u00e8 monodirezionale e che parte dagli acidi nucleici (DNA, RNA) per arrivare alle proteine (\"primato del DNA\"). Egli afferma che il flusso dell'informazione avrebbe in realt\u00e0 la sua sorgente nei segnali ambientali, per arrivare alle proteine passando per gli acidi nucleici (\"primato dell'ambiente\"), professando fondamentalmente una visione lamarckista, gi\u00e0 ampiamente screditata..\nSelezione e cooperazione.\nLipton critica la teoria dell'evoluzione di Darwin, perch\u00e9 questa sopravvaluterebbe la natura competitiva della vita (selezione naturale), minimizzando l'aspetto della cooperazione fra gli organismi. La teoria endosimbiotica a tal riguardo ipotizza che alcuni organismi abbiano instaurato una relazione mutualistica di natura cooperativa al fine della sopravvivenza e che abbia portato ad un superamento evoluzionistico di altri organismi nel proprio ambiente.\nEstese sperimentazioni, osservazioni scientifiche ed analisi genetiche attualmente rendono inaccettabili tali teorie.\nIn \"La biologia delle credenze\" Lipton fa riferimento al biologo francese Jean-Baptiste de Lamarck, il primo a formulare l'idea di evoluzione; la sua teoria suggerisce che l'evoluzione si basi su un'interazione \"istruttiva\" e cooperativa fra gli organismi."}
{"id": "3308530", "revid": "869733", "url": "https://it.wikipedia.org/wiki?curid=3308530", "title": "Perfetti innamorati", "text": "Perfetti innamorati \u00e8 stato un programma televisivo prodotto da Rai con Toro produzioni e condotto da Georgia Luzi e Marco Liorni. La puntata pilota \u00e8 andata in onda in prima serata su Rai1 il 18 gennaio 2011.\nIl programma.\nLo show consiste nella sfida tra cinque coppie, in procinto di sposarsi, che dovranno sottoporsi a cinque prove: dire, fare, baciare, lettera e testamento. La coppia vincitrice, vincer\u00e0 il viaggio di nozze per il loro futuro matrimonio.\nAscolti.\nPuntata pilota.\nLa puntata pilota, trasmessa in prima serata su Rai1 il 18 gennaio 2011, \u00e8 stata accolta da appena 2.927.000 telespettatori ed uno \"share\" pari al 10,97%*"}
{"id": "3308531", "revid": "287204", "url": "https://it.wikipedia.org/wiki?curid=3308531", "title": "Rosenborg Ballklub 2011", "text": "Questa pagina raccoglie i dati riguardanti il Rosenborg Ballklub nelle competizioni ufficiali della stagione 2011.\nStagione.\nLa stagione inizi\u00f2 con l'avvicendamento in panchina tra il vecchio tecnico Nils Arne Eggen e il nuovo Jan J\u00f6nsson. Il Rosenborg agganci\u00f2 il terzo posto finale, utile per la qualificazione in Europa League, soltanto all'ultima giornata. L'avventura nella Norgesmesterskapet termin\u00f2 ai quarti di finale, quando lo Aalesund - poi vincitore del trofeo - elimin\u00f2 il Rosenborg. La formazione non riusc\u00ec a superare i turni preliminari prima della Champions League (per mano del Viktoria Plze\u0148) e poi di Europa League (per mano dell'AEK Larnaca).\nIl trasferimento di Gunnarsson al V\u00e5lerenga.\nIl 30 luglio 2011, il V\u00e5lerenga annunci\u00f2 sul proprio sito l'ingaggio dell'attaccante islandese Veigar P\u00e1ll Gunnarsson, dallo Stab\u00e6k. TV2 riport\u00f2 l'indiscrezione per cui lo Stab\u00e6k rifiut\u00f2 un'offerta da parte del Rosenborg pari a 5.000.000 di corone, mentre la cifra prevista per il trasferimento al V\u00e5lerenga era di 1.000.000 per Gunnarsson e, contemporaneamente, di 4.000.000 per il giovane Herman Stengel. Precedentemente, al momento del trasferimento di Gunnarsson allo Stab\u00e6k dal Nancy, fu inserita una clausola che permetteva ai francesi di ricavare il 50% degli introiti di una futura cessione del calciatore. I due club norvegesi furono cos\u00ec accusati di aver trovato un espediente per far s\u00ec che la cifra intascata dal Nancy fosse pi\u00f9 bassa dell'effettivo valore dell'attaccante. Il Nancy reclam\u00f2 allora la cifra di 250.000 euro (2.500.000 corone), ossia la met\u00e0 di quanto offr\u00ec il Rosenborg per il cartellino di Gunnarsson. Il 17 novembre, il Nancy risolse la sua causa con lo Stab\u00e6k ottenendo 1.000.000 di corone.\nLa \"Norges Fotballforbund\" indag\u00f2 sul trasferimento e mult\u00f2 V\u00e5lerenga e Stab\u00e6k rispettivamente per 350.000 e 500.000 corone; i dirigenti Erik Loe, Inge Andr\u00e9 Olsen e Truls Haakonsen furono squalificati per 18 mesi (eccetto Haakonsen, la cui squalifica fu prevista per 12 mesi). La polizia indag\u00f2 su V\u00e5lerenga, Stab\u00e6k e Rosenborg, dopo essersi consultata con la commissione d'inchiesta della federazione norvegese. Olsen e Haakonsen furono arrestati in data 30 novembre.\nMaglie e sponsor.\nLo sponsor tecnico per la stagione 2011 fu Adidas, mentre lo sponsor ufficiale fu REMA 1000. La divisa casalinga era composta da una maglietta bianca con inserti neri, pantaloncini neri e calzettoni bianchi. Quella da trasferta era invece completamente nera, con inserti bianchi."}
{"id": "3308541", "revid": "254059", "url": "https://it.wikipedia.org/wiki?curid=3308541", "title": "Albertini von Ichtratzheim", "text": "Gli Albertini von Ichtratzheim sono un'antica famiglia appartenente alla nobilt\u00e0 alsaziana.\nStoria.\nFamiglia appartenente alla nobilt\u00e0 dell'Alta Alsazia, fu feudataria dei principi-vescovi di Strasburgo. Nel 1624, Ascagne Albertini, signore di Hochfelden, acquist\u00f2 il castello di Ichtratzenheim o Ichtersheim o Ichtratzheim con il relativo feudo di appartenenza. Nel 1631 ricostru\u00ec il castello per la seconda moglie Anna Barbara von Wallbrunn. Nel 1680 furono insigniti del titolo di cavalieri dell'impero ed ammessi nel cantone equestre della Bassa Alsazia. Con Francesco Rainaldo nel 1773 furono elevati al titolo di baroni dell'impero e con Rainaldo Annibale dal 1802 entrano a far parte del distretto equestre di Ortenau, aggregato al cantone nobiliare svevo del Neckar. La famiglia si estinse in linea maschile nel 1808."}
{"id": "3308543", "revid": "1442080", "url": "https://it.wikipedia.org/wiki?curid=3308543", "title": "Ismaeel Abdullatif", "text": "Carriera.\nClub.\nHa giocato nella prima divisione del Bahrein.\nNazionale.\nHa partecipato a 3 edizioni della Coppa d'Asia, nel 2007, nel 2011 e nel 2015."}
{"id": "3308547", "revid": "120721689", "url": "https://it.wikipedia.org/wiki?curid=3308547", "title": "Giuseppe Santelli", "text": "Biografia.\nNato nel Castello di Signa, ha la fortuna di avere come nonno paterno (Adamo) uno scalpellino e come padre (Pietro) un ornatista e di aver avuto la possibilit\u00e0 di conoscere Egisto Ferroni e lo scultore Torello Santini.\nNel riflesso del nonno e del padre e nella luce di quei due artisti, Santelli crescea maturandosi quei meriti umani, morali ed estetici dei quali avrebbe in seguito definito \u201cl'artista gentiluomo\u201d.\nIl giovane Giuseppe aveva ingegno e voglia per attingere alle fonti dell'arte maestra e presto, lavorando per cinque lire alla settimana in un magazzino di Firenze, oltre che della scuola del Santini, pot\u00e9 usufruire dell'Accademia fiorentina.\nConosce una maestrina benestante che divenuta sua moglie, mentre gli dava il contributo a comprare una casa e un pezzo di terra accanto alla dimora del padre Pietro, creava il nido dei propri figli; cinque, tutti maschi, e ai quali il padre artista dette tutti nomi di grandi artisti o di celebri umanisti: Arnolfo, Brunellesco, Donatello, Aldo, Tiziano.\n\u00c8 questo il tempo in cui Giuseppe si mette a scolpire e dipingere per conto suo, affinandosi cos\u00ec in quell'arte della quale, a sua volta, diverr\u00e0 maestro, come del resto gli aveva vaticinato il suo maestro dell'Accademia Giovanni Fattori.\nSuperato il periodo della guerra la sua arte di cui, a volte allievo o maestro, collega o decano, attorno a lui, nel comprensorio signese, form\u00f2 tutto un movimento il quale poteva dirsi come un piccolo nuovo Risorgimento. Pittori o scultori che, nella scia del gi\u00e0 citato Ferroni, oppure nell'alveo del su esaltato Fattori, il quale non manc\u00f2 di elogiarlo dai tempi dell'Accademia, vide, e nei viventi vede ancora, campeggiare artisti come Oreste Calzolari e il marchese d'Asnasch, Alimondo Ciampi e Torello Santini, Mario Moschi e Renato Bertelli, Bruno Catarzi e Lido Bagni, Alvaro Cartei e Aldo Rugi, Ugo Mori, Gino Paolo Gori e Ugo Fortini."}
{"id": "3308551", "revid": "88740", "url": "https://it.wikipedia.org/wiki?curid=3308551", "title": "Pasqualin", "text": ""}
{"id": "3308562", "revid": "113387722", "url": "https://it.wikipedia.org/wiki?curid=3308562", "title": "Winifred", "text": "Origine e diffusione.\nSi tratta di una forma anglicizzata del nome gallese \"Gwenfrewi\", alterata per associazione col nome maschile Winfred. \"Gwenfrewi\" \u00e8 composto dai termini \"gwen\" (\"bianco\", \"puro\", \"benedetto\", presente anche in Ginevra, Gwena\u00ebl e Guendalina) e \"frewi\" (\"riconciliazione\", \"pace\").\nCominci\u00f2 ad essere usato in Inghilterra nel XVI secolo; venne portato da una santa, patrona del Galles, il cui nome viene italianizzato in forme quali \"Winfreda\" o \"Vinfreda\". La forma ipocoristica \"Winnie\", prettamente femminile, venne data al noto personaggio maschile di Winnie the Pooh, ispirandosi ad un orso dello zoo di Londra chiamato \"Winnipeg\".\nOnomastico.\nL'onomastico si festeggia il 2 o il 3 novembre in memoria della gi\u00e0 citata Winfreda del Galles, martire, la pi\u00f9 nota santa gallese."}
{"id": "3308566", "revid": "599013", "url": "https://it.wikipedia.org/wiki?curid=3308566", "title": "Pascalis", "text": ""}
{"id": "3308571", "revid": "6923", "url": "https://it.wikipedia.org/wiki?curid=3308571", "title": "Jerome Brown", "text": "Gioc\u00f2 per 5 stagioni consecutive nella National Football League (-) nel ruolo di defensive tackle, militando per tutta la carriera nella squadra dei Philadelphia Eagles, prima di morire in seguito ad un incidente automobilistico.\nDurante la sua carriera Brown venne selezionato due volte per il Pro Bowl ed il suo numero di maglia (99) \u00e8 stato ritirato dagli Eagles.\nBiografia.\nBrown nacque nel 1965 a Brooksville, in Florida. Entr\u00f2 all'Universit\u00e0 di Miami nella cui squadra di football gioc\u00f2 fino al 1987, anno in cui intraprese la carriera professionistica nella NFL venendo scelto al primo turno nel Draft NFL 1987 dai Philadelphia Eagles.\nDurante il periodo del football professionistico, Brown venne scelto per due anni consecutivi ( e ) per partecipare al Pro Bowl.\nIl 25 giugno 1992, all'et\u00e0 di 27 anni, Brown mor\u00ec in seguito ad un incidente automobilistico insieme al nipote Gus. In suo ricordo la squadra degli Eagles ritir\u00f2 il suo numero di maglia (99) il 6 settembre 1992 in una cerimonia tenutasi al Veterans Stadium prima dell'inizio della prima partita della stagione NFL 1992.\nPalmar\u00e8s.\nTra i riconoscimenti ottenuti a livello individuale, i pi\u00f9 importanti furono i seguenti:"}
{"id": "3308572", "revid": "767487", "url": "https://it.wikipedia.org/wiki?curid=3308572", "title": "Arani (Bolivia)", "text": "Arani \u00e8 un comune (\"municipio\" in spagnolo) della Bolivia capoluogo della provincia di Arani (dipartimento di Cochabamba) con 9.609 abitanti (dato 2010).\nCantoni.\nIl comune \u00e8 suddiviso in 3 cantoni:"}
{"id": "3308574", "revid": "1576347", "url": "https://it.wikipedia.org/wiki?curid=3308574", "title": "Biennale di Dakar 1990", "text": "La Biennale di Dakar del 1990 \u00e8 la prima edizione della Biennale di Dakar organizzata a Dakar in Senegal nel 1990 e dedicata alla letteratura. Inaugurata a Dakar con il titolo \"Biennale des Lettres\" (Biennale delle lettere), la prima edizione della Biennale di Dakar \u00e8 dedicata a \"Aires Culturelles et Cr\u00e9ation Litt\u00e9raire en Afrique\" (Aree Culturali e la Creazione Letteraria in Africa).\nStoria.\nLa prima edizione della Biennale di Dakar del 1990 segna la nascita della manifestazione. La sua istituzione risale al 1989. Sono gli artisti e gli intellettuali senegalesi a richiedere a gran voce al presidente Abdou Diouf la creazione di un evento capace di promuovere la loro produzione e la diffusione a livello internazionale delle loro opere. Invocano il ruolo del Capo dello Stato come patrono delle arti (cos\u00ec sancito dalla costituzione), citano l'opera del precedente presidente L\u00e9opold S\u00e9dar Senghor nel sostenere la cultura e fanno riferimento alla gloria passata del Festival Mondial des Arts N\u00e8gres, organizzato nel 1966 e divenuto simbolo della vivacit\u00e0 creativa e intellettuale del continente e della capacit\u00e0 della nazione senegalese di farsi piattaforma e portavoce per l'intero continente.\nProgramma.\nLa biennale consiste in un dibattito internazionale strutturato in quattro laboratori. Al centro dell'attenzione vi sono sia le letteratura nazionali che un approccio panafricano, capace di collegare e valorizzare il continente ma anche tutta la sua diaspora. Lingua, generi, estetica e creazione di reti culturali sono temi che emergono dagli interventi. L'evento \u00e8 dedicato proprio a L\u00e9opold S\u00e9dar Senghor \u2013 primo presidente del Senegal dal 1960 al 1980 \u2013 che \u00e8 presente in sala durante l'inaugurazione e che viene invocato dal suo successore Abdou Diouf rivolgendosi a lui con l'espressione \"Monsieur le Pr\u00e9sident\".\nLa manifestazione \u00e8 accompagnata da musica, teatro, danza e alcune esposizioni. La Galleria nazionale di Dakar presenta circa un centinaio di opere delle collezioni di Stato, mentre il Villaggio della Biennale di Dakar \u2013 creato proprio per l'occasione \u2013 ospita all'aperto una serie di stand con mostra-vendita di lavori di artisti senegalesi.\nCaratteristiche.\nFin dalle parole del presidente senegalese Abdou Diouf che aprono la prima edizione della manifestazione, appaiono alcuni elementi che caratterizzeranno per sempre la biennale: la cultura come strumento di cooperazione e sviluppo, lo storico impegno senegalese a sostegno delle arti e l'attenzione per la produzione del continente.\n\"La creazione della Biennale di Dakar \u00e8 la manifestazione della nostra volont\u00e0 di dialogo ancorata alla certezza che la cultura \u00e8 l'inizio e la fine dello sviluppo\" \u2013 dichiara il presidente. Come mette in luce Iolanda Pensa, i termini dialogo, sviluppo e co-sviluppo continueranno ad apparire nelle parole di molti altri relatori durante il convegno del 1990 ma anche durante gli incontri delle biennali successive. Si parla di strategie di sviluppo culturale e, strettamente correlato, di sviluppo economico e sociale, senza spiegazioni, dimostrando che il collegamento tra la cultura e lo sviluppo \u00e8 un punto fermo, condiviso e assodato grazie all'opera di L\u00e9opold S\u00e9dar Senghor.\nL'evento \u00e8 dedicato proprio a Senghor \u2013 primo presidente del Senegal dal 1960 al 1980 \u2013 che \u00e8 presente in sala e che viene invocato da Abdou Diof rivolgendosi a lui con l'espressione \"Signor Presidente\". \"Grazie...\" \u2013 dice il presidente in carica \u2013 \"... \u00e8 proprio il momento della cultura e della libert\u00e0\". Senghor rappresenta il movimento della n\u00e8gritude, i convegni degli scrittori negri di Parigi e Roma del 1956 e 1958, la letteratura africana, la lotta contro la colonizzazione e per la libert\u00e0, l'indipendenza del Senegal, la volont\u00e0 nazionale di investire nelle arti e nella cultura, e il Festival Mondial des Arts N\u00e8gres, che viene ricordato poco pi\u00f9 avanti con l'espressione \"la traduzione delle manifestazioni culturali di grande ampiezza\".\nIl binomio \"cultura e libert\u00e0\" \u00e8 ancora fortemente legato ai movimenti intellettuali di Parigi degli anni Cinquanta e Sessanta e allo spirito con il quale Senghor aveva sostenuto le arti. Identit\u00e0 africana e identit\u00e0 nazionali rappresentano i due fronti della lotta per l'indipendenza: quello ideologico contro la colonizzazione e per l'autodeterminazione dei popoli, e quello territoriale, che intorno al 1960 ha portato alla nascita di molte delle nazioni del continente. Allo stesso modo anche la biennale sembra nascere con queste due direzioni: quella collegata all'identit\u00e0 culturale africana e quella a sostegno delle produzioni nazionali e in particolare senegalese. Non sar\u00e0 presente invece nelle successive biennali l'enfasi sulla dimensione n\u00e9gro-africane delle arti che il Ministro della Cultura Moustapha Ka menziona nel suo discorso, creando ancora una volta un collegamento diretto all'opera di Senghor e al Festival Mondial des Arts N\u00e8gres.\nUn altro aspetto della Biennale des Lettres del 1990 \u00e8 l'attenzione ai generi e alle lingue africane che continuer\u00e0 nelle successive manifestazioni. Nonostante dal 1992 in poi le biennali si focalizzino sulle arti visive, l'analisi linguistica continuer\u00e0 ad essere al centro dei discorsi critici. Le opere in mostra saranno spesso osservate con categorie letterarie, alla ricerca, ancora una volta, di generi e lingue specificatamente africane. La produzione da parte degli artisti di installazione e video varr\u00e0 commentata quasi fosse un'adozione di idiomi stranieri e tacciata di \"occidentalizzazione\"; lo stesso avverr\u00e0 per i lavori che non hanno collegamenti espliciti all'Africa nello stile e nei riferimenti. L'assonanza con le categorie linguistiche \u00e8 manichea: la produzione artistica \u00e8 semplicemente divisa in africana e occidentale, senza la ricerca di contaminazioni, metissaggi, ibridazioni. Ancora una volta \u00e8 importante menzionare il ruolo di L\u00e9opold S\u00e9dar Senghor nella definizione di una \"lingua africana\" dell'arte, ricca di riferimenti a maschere, cerimonie, tradizioni scultoree (tra l'altro assenti in Senegal), tessuti e colori della terra."}
{"id": "3308582", "revid": "729019", "url": "https://it.wikipedia.org/wiki?curid=3308582", "title": "Battaglia di Assandun", "text": "La battaglia di Assandun fu combattuta il 18 ottobre 1016. Esiste una discussione aperta sul luogo in cui si svolse, se Assandun fosse l'odierna Ashdon oppure Ashingdon, nell'Essex meridionale, in Inghilterra.\nSi tratt\u00f2 di una vittoria dei dani, guidati da Canuto I d'Inghilterra, che sconfissero l'esercito inglese guidato da re Edmondo II. Questa battaglia fu la conclusione della riconquista danese dell'Inghilterra.\nStoria.\nCanuto aveva assediato Londra con il supporto della nobilt\u00e0 inglese che si opponeva al dominio Sassone, e in particolare dei nobili di Southampton. L'assedio fu la risposta al tentativo effettuato da Edmondo di riconquistare il Wessex, recentemente occupato dai dani, nonch\u00e9 il tentativo di chiudere il conflitto. Londra resistette all'assedio ed Edmondo respinse i dani, ma aveva bisogno di guidare le truppe contro l'assalto danese alla Mercia.\nLasciando Londra, Edmondo intraprese un pericoloso attraverso il paese, dominato dai nemici. Le spie di Canuto seppero dei movimenti di Edmondo e, sulla strada verso l'Essex, gli uomini di Edmondo furono intercettati da Canuto. L'assalto a sorpresa fece fuggire alcuni uomini inglesi, ed i dani uccisero buona parte della nobilt\u00e0 presente. Secondo alcune fonti i dani stavano perdendo terreno, ed Eadric Streona aveva stretto un patto con Canuto per far scappare i suoi uomini.\nIn seguito a questa sconfitta re Edmondo II fu obbligato a firmare un trattato di pace in cui tutta l'Inghilterra, con l'eccezione dell'Essex, sarebbe stata controllata da Canuto, e alla morte di uno dei due l'altro si sarebbe preso tutto. I suoi figli sarebbero diventati gli eredi al trono. Dopo la morte di Edmondo avvenuta il 30 novembre, Canuto divenne re di tutto il regno.\nPochi anni dopo, nel 1020, sulla collina in cui si sarebbe combattuta la battaglia ad Ashingdon fu costruita una chiesa dedicata a Sant'Andrea che commemorava la battaglia; questa chiesa \u00e8 tuttora presente. La chiesa fu fondata dopo l'ascesa al trono di Canuto, avvenuta nel 1020.\nFonti primarie.\nLa Cronaca anglosassone racconta brevemente la battaglia.\nLa battaglia viene anche citata brevemente nella Kn\u00fdtlinga saga, che cita un verso di un poema scaldico di \u00d3ttarr svarti, uno dei poeti di corte di Canuto.\nIl racconto pi\u00f9 dettagliato della battaglia si trova nell'\"Encomium Emmae\"."}
{"id": "3308593", "revid": "592085", "url": "https://it.wikipedia.org/wiki?curid=3308593", "title": "Campionati mondiali di sollevamento pesi 1972", "text": ""}
{"id": "3308594", "revid": "592085", "url": "https://it.wikipedia.org/wiki?curid=3308594", "title": "Campionati mondiali di sollevamento pesi 1976", "text": ""}
{"id": "3308595", "revid": "592085", "url": "https://it.wikipedia.org/wiki?curid=3308595", "title": "Campionati mondiali di sollevamento pesi 1980", "text": ""}
{"id": "3308597", "revid": "592085", "url": "https://it.wikipedia.org/wiki?curid=3308597", "title": "Campionati mondiali di sollevamento pesi 1984", "text": ""}
{"id": "3308598", "revid": "767487", "url": "https://it.wikipedia.org/wiki?curid=3308598", "title": "Boleto de entrada", "text": "Boleto de entrada \u00e8 il secondo album della cantante portoricana Kany Garc\u00eda. Ha raggiunto subito la top ten di entrambe le classifiche latino-americane degli Stati Uniti, mentre in Porto Rico \u00e8 andato in prima posizione. \u00c8 stato nominato come \"Best Female Pop Vocal Album\" ai Latin Grammy e come \"Best Latin Pop Album\" ai Grammy Awards.\nBoleto de entrada: Edicion Deluxe.\nEsiste anche un'altra versione dell'album, chiamata \"Edizione Deluxe\", che contiene le stesse canzoni dell'album precedente, solo che ci sono tre canzoni in pi\u00f9 : \"Cuando t\u00fa no est\u00e1s (in acustico)\", \"No quiero escuchar un no\" e \"Pensar en ti\"."}
{"id": "3308607", "revid": "174925", "url": "https://it.wikipedia.org/wiki?curid=3308607", "title": "Ente filosofico", "text": ""}
{"id": "3308608", "revid": "767487", "url": "https://it.wikipedia.org/wiki?curid=3308608", "title": "Coppa dell'Unione Sovietica (pallacanestro maschile)", "text": "La Coppa dell'Unione Sovietica (ru. \u041a\u0443\u0431\u043e\u043a \u0421\u0421\u0421\u0420 \u043f\u043e \u0431\u0430\u0441\u043a\u0435\u0442\u0431\u043e\u043b\u0443 \u0441\u0440\u0435\u0434\u0438 \u043c\u0443\u0436\u0447\u0438\u043d) di pallacanestro \u00e8 un trofeo nazionale sovietico organizzato per la prima volta nel 1949, ma che non ha mai avuto notevole successo, dato che ha subito diverse sospensioni e tentativi di rilancio. L'ultima edizione si \u00e8 giocata nel 1987."}
{"id": "3308609", "revid": "2127271", "url": "https://it.wikipedia.org/wiki?curid=3308609", "title": "Permanent Waves Tour", "text": "Il Permanent Waves Tour \u00e8 il settimo tour ufficiale della band canadese Rush. Il tour \u00e8 composto da 2 parti: il Permanent Waves Warm-Up Tour, ed il Permanent Waves Tour propriamente detto.\nPermanent Waves Warm-Up Tour.\nStoria.\nPer la prima volta nella loro storia i Rush intraprendono un tour di riscaldamento di 19 date che anticipa le sedute di registrazione di un nuovo album. Il \"Permanent Waves Warm-Up Tour\", della durata di poco superiore ad un mese, precede l'ingresso in studio per le registrazioni dell'album \"Permanent Waves\"; talvolta viene indicato anche con il nome \"Semi-tour of Some of the Hemispheres\".\nIl tour si sviluppa tra Stati Uniti, Canada ed Inghilterra.\nGruppi di spalla per i Rush: FM, Wild Horses, Pat Travers. Uno show viene svolto nell'ambito del festival musicale \"Farewell to a Texas Summer Festival\" dove i Rush si esibiscono come una delle attrazioni di punta.\nDurata approssimativa dello show: 100/110 minuti.\nScaletta.\nIn questo mini tour vengono testate un paio di canzoni che faranno parte del futuro album \"Permanent Waves\": \"Freewill\" e \"The Spirit of Radio\", entrambe ancora prive di un assolo di chitarra definitivo. La scaletta, che include nel finale un medley tra 5 brani che si chiude con l'assolo di batteria, non subisce nessuna modifica nel corso del tour.\nPermanent Waves Tour.\nStoria.\nCorposo tour a sostegno dell'album \"Permanent Waves\", che si sviluppa ancora una volta tra Canada, Stati Uniti e Gran Bretagna, nella prima met\u00e0 del 1980. Il tour prevede 101 repliche, 3 delle quali vengono per\u00f2 annullate.\nAprono gli show per i Rush: Max Webster, 38 Special, Saxon, Quartz, Roadmaster, Saga.\nDurante questo tour si registrano affluenze di pubblico ancora superiori rispetto ai tour precedenti, con numerose date che registrano il tutto esaurito gi\u00e0 in fase di prevendita. Nel suo insieme (incluse quindi le date di riscaldamento) il pubblico presente agli show supera le 850.000 unit\u00e0.\nPer questo tour viene allestito un apparato luminoso molto complesso.\nDurata approssimativa dello show: 120/130 minuti.\nCome di consueto per il \"Permanent Waves Tour\" \u00e8 stato reso disponibile il \"Tourbook\" (in formato pi\u00f9 grande rispetto a quelli prodotti in passato); libretto contenente foto ed informazioni riguardanti la genesi del nuovo album, su testi di Peart, lo staff impegnato nella organizzazione del tour, e schede sui singoli componenti del gruppo.\nScaletta.\nLa scaletta, che rimane uguale per tutta la durata del tour, vede l'inserimento di alcuni brani estratti dal nuovo album \"Permanent Waves\". Nella parte terminale dell'esibizione i Rush propongono un medley di alcuni dei brani pi\u00f9 datati.\nDate.\nCalendario completo del tour\nDocumentazione.\nRiguardo al \"Permanent Waves Tour\" sono reperibili le seguenti testimonianze audio e cartacee:"}
{"id": "3308615", "revid": "9316", "url": "https://it.wikipedia.org/wiki?curid=3308615", "title": "Challapata (Oruro)", "text": ""}
{"id": "3308616", "revid": "729019", "url": "https://it.wikipedia.org/wiki?curid=3308616", "title": "Giampaolo Spinato", "text": "Biografia.\nGiampaolo Spinato nasce a Milano, il 3 dicembre 1960, in una famiglia di immigrati veneti residenti a Paderno Dugnano.\nFrequenta il liceo classico Omero a Bruzzano (Milano), diplomandosi nel 1980. Per mantenersi gli studi svolge svariati lavori e nello stesso anno si iscrive a Storia Contemporanea presso la Facolt\u00e0 di Lettere e Filosofia dell'Universit\u00e0 di Bologna dove in seguito conseguir\u00e0 il diploma di laurea in Discipline dello Spettacolo. Nel 1981 supera l'esame di ammissione alla Civica scuola d'arte drammatica \"Piccolo Teatro di Milano\", passando l'anno successivo al corso per assistenti alla regia.\nQui nel 1983 dirige \"La stanza\" di Harold Pinter, inserito nel cartellone del primo festival delle scuole di teatro europee, e nel 1984 si diploma con uno spettacolo su testi di Anton \u010cechov di cui \u00e8 regista e interprete insieme a un gruppo di allievi scelti fra i migliori del triennio coi quali organizzer\u00e0 anche una tourn\u00e9e estiva per la penisola.\nConosce Carlo Cecchi, e segue l'allestimento di \"Lu curaggio de nu pumpiero napulitano\", la commedia di Eduardo Scarpetta con cui Cecchi saluta quell'anno al Teatro Niccolini di Firenze la morte del maestro Eduardo.\nA met\u00e0 degli anni Ottanta comincia l'attivit\u00e0 giornalistica come \"freelance\", collaborando prima con la redazione \"Costume\" e poi per la pagina degli \"Spettacoli\" de \"Il Giornale\" diretto da Indro Montanelli. Nel 1987 passa a \"La Repubblica\" e nel 1990 diventa giornalista professionista. L'attivit\u00e0 di cronista e critico teatrale per quotidiani e riviste si protrarr\u00e0, insieme ad altre collaborazioni, fino ai primi anni Duemila. Negli anni collabora, fra le altre testate, anche con \"Linus,\" \"L'Europeo\", \"Cuore\", \"Max\", \"Societ\u00e0 civile\", \"Leggere\", \"Rock Report\"-Videomusic, \"Carnet\" e \"Oggi\".\nIl debutto come drammaturgo risale al 1988 con \"Motoradiotaxi\", regia di Cristina Pezzoli (Milano, Teatro Litta). Nel 1993 la rivista letteraria \"Idra\" pubblica \"B.\", il racconto da cui \u00e8 tratta l'omonima pi\u00e8ce teatrale che sar\u00e0 segnalata al Premio Riccione per il Teatro nel 2001 e messa in scena nel 2005. Il 1995 \u00e8 l'anno dell'esordio letterario e \"Pony Express\", pubblicato da Giulio Einaudi Editore, \u00e8 candidato in finale l'anno successivo al Premio Bergamo. Nello stesso anno, con il primo corso di scrittura intitolato \"Il Progetto e la Sorpresa\" inaugura, nei locali del locale Zelig, il progetto \"Bartleby - Pratiche della Scrittura e della Lettura\", in cui confluiranno d'ora in poi tutte le attivit\u00e0 formative in area espressiva gi\u00e0 intraprese ai tempi della formazione.\nNel 1998 cura alcune voci del \"Dizionario dello spettacolo del '900\", a cura di Felice Cappa e Piero Gelli ed edito da Baldini &amp; Castoldi.\nNel 1999, con \"Il cuore rovesciato\", inaugura la nuova collana Sis (Scrittori italiani e stranieri) di Mondadori e ottiene il \"Premio Selezione Campiello\" assegnato ai cinque finalisti della manifestazione letteraria. Nello stesso anno, col medesimo romanzo, concorre all'assegnazione del Premio Alassio Centolibri - Un autore per l'Europa.\nNel 2001 pubblica il suo terzo romanzo, \"Di qua e di l\u00e0 dal cielo\" (Mondadori) e con \"B.\", testo teatrale successivamente messo in scena dalla Compagnia Krypton per l'interpretazione e la regia di \"Fulvio Cauteruccio\", ottiene la segnalazione della giuria presieduta da Franco Quadri e la candidatura in finale al Premio Riccione per il Teatro. Nello stesso anno va in scena per la prima volta anche \"Da lontano vi uccidono coll'onda\". Dedicata alla figura di C.T., la pi\u00e8ce sar\u00e0 presentata in forma di performance l'anno dopo anche al Festival di Heidelberg a seguito del tentativo di censura dell'Istituto di cultura italiano a Berlino. Nel 2002 partecipa a \"Scrittori per la pace\" (Premio \"Hystrio\" per la drammaturgia 2002) e successivamente \u00e8 tra gli ideatori e curatori di \"Citt\u00e0 in condominio\" (Milano, Teatro Out Off, dal 2003 al 2005).\nDel 2004 \u00e8 il suo quarto romanzo, \"Amici e nemici\" (Fazi, Roma), ispirato al rapimento e all'uccisione di Aldo Moro.\nNel 2005 fonda con alcuni allievi \"Bartleby Factory\", associazione che svolge attivit\u00e0 formative sulla scrittura creativa e i linguaggi espressivi per conto di enti pubblici e privati.\nNel 2008 riceve il \"Premio Isimbardi\" della Provincia di Milano nella Giornata della Riconoscenza.\nProfessore a contratto presso l'Universit\u00e0 Ca' Foscari di Venezia dal 2013 al 2014, dal 2009 \u00e8 docente a contratto presso l'Universit\u00e0 Cattolica di Milano, dove insegna \"Produzione di testi narrativi e drammaturgici per l\u2019impresa\" e \"Scrittura Creativa e Storytelling\". Dal 2015, collabora anche con l'Universit\u00e0 degli Studi di Milano-Bicocca e il Politecnico di Milano (a.a. 2017-18, \"Scrittura e Design\"). \nNel 2013 \u00e8 autore, con Massimo Sgorbani e Roberto Traverso, di \"Fuck Me(n). Studi sull'evoluzione del genere maschile\", prodotto dalla Compagnia Dionisi, con Alex Cendron, per la regia di Carlo Compare. L'anno successivo pubblica il romanzo \"La Bambina\". Nel 2018, con \"Amici e nemici\", versione teatrale tratta dall'omonimo romanzo sul sequestro e l'assassinio di Aldo Moro, vince il Premio Inedito - Colline di Torino Sezione Teatro e nel 2019 pubblica \"La Gaia Meraviglia\"."}
{"id": "3308620", "revid": "718859", "url": "https://it.wikipedia.org/wiki?curid=3308620", "title": "La gioia del sesso", "text": "La gioia del sesso (\"The Joy of Sex\") \u00e8 un manuale sessuale illustrato realizzato da Alex Comfort e pubblicato per la prima volta nel 1972. Un'edizione aggiornata \u00e8 stata pubblicata nel settembre 2008. Dal libro fu tratto il film \"Non toccate le ragazze\".\nDescrizione e critica.\nSi presenta come una vera e propria guida al comportamento sessuale. La combinazione di testo e illustrazioni lo ha reso di fatto un best seller per almeno 15 anni, ispirando numerose generazioni. Il testo, corredato da 12 fotografie e da circa 80 disegni che facilitano la comprensione, \u00e8 scritto in modo preciso, ma anche spiritoso, con un po' di ironia necessaria ad affrontare una materia al tempo ancora molto delicata.\nRiconoscimenti.\nNel 1997 l'edizione tascabile di \"La gioia del sesso\" (\"The Joy of Sex: Pocket Edition\") ricevette un Diagram Prize per il libro dal titolo pi\u00f9 insolito dell'anno."}
{"id": "3308621", "revid": "647919", "url": "https://it.wikipedia.org/wiki?curid=3308621", "title": "Bertrando del Baus", "text": ""}
{"id": "3308623", "revid": "132266", "url": "https://it.wikipedia.org/wiki?curid=3308623", "title": "Capitano", "text": "Capitano \u00e8 un grado militare di molte forze armate e corpi di polizia del mondo. Inoltre, fino al 31 dicembre 2007, il titolo professionale marittimo di capitano di lungo corso era un certificato indispensabile per chi ambiva a poter esercitare il comando di una nave civile ovvero mercantile. Deriva dal latino \"capitanu(m)\", da \"c\u0103put\", capo. In tutti i corpi e forze armate, ad esclusione di quelli di marina, \u00e8 il massimo grado degli ufficiali inferiori, ed \u00e8 superiore al tenente e subordinato al maggiore. Nelle marine mercantili e militari quello di \"capitano\" \u00e8 storicamente il grado o il titolo dell'ufficiale superiore incaricato al comando di una nave ovvero di un vascello, ed \u00e8 il massimo grado degli ufficiali superiori (vedi capitano di lungo corso, \"capitano superiore di lungo corso\" e quelli di capitano di vascello, capitano di fregata e capitano di corvetta) e in molte marine sia mercantili che militari \u00e8 il titolo che contraddistingue il comandante della nave, che, per evitare disorientamento, diciamo che in lingua inglese viene tradotto con il termine captain.\nItalia.\nForze armate.\nIl grado di capitano, abbreviato Cap., \u00e8 impiegato da Esercito Italiano, Carabinieri, Guardia di Finanza, Aeronautica Militare e Corpo Militare Volontario CRI. Nella Marina Militare il grado omologo \u00e8 tenente di vascello.\n\u00c8 giusto far notare che nella marina militare italiana con il termine \"capitano\" si indicano i gradi dei tre ufficiali superiori CV, CF, CC, ovvero: capitano di vascello, capitano di fregata, capitano di corvetta.\nIl codice di corrispondenza, nella scala gerarchica delle forze armate dei paesi membri della NATO, \u00e8 .\nIl distintivo di grado del capitano per l'Esercito, i Carabinieri, la Guardia di Finanza e il Corpo Militare Volontario CRI \u00e8 costituito da tre stellette. Per la Marina Militare (il cui grado omologo \u00e8 tenente di vascello) da un giro di bitta e due binari, per l'Aeronautica Militare da una losanga e due binari.\nSolitamente un capitano \u00e8 al comando di una compagnia di fanteria, uno squadrone di cavalleria o una batteria di artiglieria. In Aeronautica pu\u00f2 rivestire l'incarico di comandante di una squadriglia, nei Carabinieri pu\u00f2 essere al comando di una compagnia. Tra queste vi sono quelle appartenenti all'organizzazione territoriale dell'Arma, aventi alle dipendenze pi\u00f9 \"stazioni\" e quindi giurisdizione su pi\u00f9 comuni. L'ufficiale con il grado di capitano pu\u00f2, inoltre, ricoprire incarichi di stato maggiore o avere la direzione di uffici o servizi con funzioni di carattere tecnico, logistico e amministrativo.\nI capitani del ruolo normale, dopo cinque anni di permanenza nel grado, sono chiamati a frequentare il Corso di stato maggiore (in passato noto come Scuola di guerra dell'esercito).\nGli ufficiali con il grado di capitano che ricoprono un incarico superiore hanno il distintivo di grado per controspallina costituito da una corona turrita dorata e da una stella di bronzo bordata d'argento.\nPrimo capitano.\nPer i capitani (o per i tenenti di vascello della Marina Militare) delle forze armate italiane che permangono per molto tempo nel grado \u00e8 attribuita la qualifica di primo capitano (primo tenente di vascello nella Marina Militare) introdotta con regio decreto 28 marzo 1915, n. 339 con anzianit\u00e0 minima di 12 anni nel grado di capitano, oppure 20 anni di anzianit\u00e0 come ufficiale in servizio permanente. \nTale criterio, di fatto, permane tutt'oggi, ma per prassi \u00e8 riservato agli ex marescialli che sono transitati nel Ruolo Speciale Ufficiali, e che quindi hanno una progressione molto lenta rispetto a coloro che sono entrati nel Ruolo per concorso a nomina diretta ovvero ex AUC, oggi AUFP, che al termine della ferma hanno passato la selezione per il servizio permanente effettivo e ancor pi\u00f9 lenta rispetto agli Ufficiali del Ruolo normale, cio\u00e8 coloro che provengono dall'Accademia Militare di Modena.\nDi fatto per\u00f2 oggi, per prassi, il grado di primo capitano sta andando in disuso, tendendo ove possibile ad avanzare i Capitani ex marescialli, poco prima o subito dopo il congedo per pensionamento, al grado di Maggiore a titolo onorifico.\nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito italiano, nell'Arma dei Carabinieri e nella Guardia di Finanza. L'art. 32 del decreto legislativo n. 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:\nMarina Mercantile Italiana.\nNella Marina Mercantile Italiana sono esistiti i \"titoli professionali marittimi\" di capitano di lungo corso, capitano superiore di lungo corso, capitano di macchina e capitano superiore di macchina.\nIn riferimento a quanto disciplinato dal Codice della navigazione, i possessori dei titoli di Capitano e Capitano Superiore di \"lungo corso\" potevano assumere il comando di navi di qualunque tipo e di qualunque tonnellaggio e per qualunque destinazione senza nessuna limitazione, cos\u00ec come i possessori dei titoli di \"macchina\" potevano assumere la direzione di macchina su navi di qualunque tipo, di qualunque tonnellaggio e con impianti per la propulsione e per la produzione di energia elettrica senza nessuna limitazione di potenza.\nTuttavia la denominazione di \"capitano\" per questi titoli professionali marittimi \u00e8 stata aggiornata prima con il decreto ministeriale 5 ottobre 2000 (che in loro sostituzione istituiva per la sezione di coperta i titoli di capitano e capitano di II classe e quelli di capitano di macchina e di capitano di macchina di II classe per l'altra), sostituiti a loro volta dal decreto ministeriale del 30 novembre 2007 (e sue successive modificazioni) che ha istituito i titoli di primo ufficiale di coperta e primo ufficiale di macchina; ci\u00f2 nonostante i vecchi titoli rimasero comunque validi per equipollenza dietro domanda di conversione alla Capitaneria di porto sino al 2009.\nIn ogni caso, coloro i quali fossero entrati in possesso di quei titoli ovvero quelli di \"Capitano di lungo corso\", \"Capitano Superiore di lungo corso\", \"Capitano di Macchina\" e \"Capitano Superiore di Macchina\", possono legittimamente continuare a potersene fregiare.\n\u00c8 d'obbligo comunque far notare che i titoli sostitutivi dei titoli di \"lungo corso\" e \"macchina\" sono i seguenti :\nIl titolo di \"Capitano di lungo corso\" \u00e8 stato sostituito dalla certificazione di \"Comandante su Navi di Stazza Lorda uguale o superiore a 3000 GT\"; il titolo di \"Capitano di macchina\" \u00e8 stato sostituito dalla certificazione di \"Direttore di macchina su navi di Stazza Lorda uguale o superiore a 3000 GT\".\nRegno delle Due Sicilie.\nNel Real Esercito del Regno delle Due Sicilie erano presenti i gradi di Capitan tenente Capitano aiutante e Capitano comandante. Il distintivo di grado era costituito da due spalline di cui una sola con giglio, mentre il distintivo di grado di Capitano aiutante e Capitano comandante era costituito da due spalline entrambe con giglio.\nIl grado di Capitan tenente era superiore a Primo tenente, mentre i gradi di Capitano aiutante e Capitano comandante erano inferiore al grado di Maggiore.\nSan Marino.\nCorpo della Gendarmeria.\nNella Gendarmeria di San Marino il grado di capitano, fa parte degli ufficiali subalterni.\nStati Uniti.\nNel sistema militare USA, l'identica denominazione di \"Captain\" \u00e8 riconducibile a due figure sostanzialmente differenti tra loro.\nUS Navy e US Coast Guard.\nIl grado di capitano (in inglese \"captain\") \u00e8 un grado della scala gerarchica militare della US Navy e della US Coast Guard. Esso corrisponde al grado STANAG NATO OF-5; nella Marina Militare italiana l'identico livello gerarchico \u00e8 proprio del grado di capitano di vascello, ovvero a quello di colonnello nell'Esercito Italiano e nell'Aeronautica Militare italiana, \"colonel\" dell'US Army e dell'US Marine Corps. Il grado di capitano \u00e8 superiore a quello di comandante (\"commander\") ed \u00e8 inferiore a quello di commodoro (\"commodore\") della British Royal Navy e a quello di retroammiraglio LH della US Navy.\nUS Army, USMC e USAF.\nNell'esercito USA (US Army), nel Corpo dei Marines (USMC) e nell'aviazione militare (United States Air Force) il grado di \"captain\" rappresenta il massimo grado dei \"Company officers\", subordinato al maggiore (\"major\") e superiore al tenente (\"first lieutenant\").\nGran Bretagna.\nRoyal Navy.\nCome nella US Navy il grado di capitano corrisponde al capitano di vascello della marina militare.\nBritish Army e Royal Marines.\nNello British Army e nel Corpo dei Royal Marines il grado corrispondente all'omologo capitano dell'esercito italiano. Il esercito britannico non ha l'aggettivo \"Royal\" nel suo nome perch\u00e9 alcune unit\u00e0 con cui fu formato nel 1707 gi\u00e0 non avevano il prefisso \"Royal\" nel proprio.\nEsercito svizzero.\nNell'esercito svizzero, il grado di capitano (\"Capitaine\" in francese, \"Hauptmann\" in tedesco) (abbreviato \"cap\") \u00e8 un ufficiale che comanda una compagnia (batteria nel caso delle truppe di artiglieria). Certe volte pu\u00f2 pure essere ufficiale nello Stato Maggiore di un battaglione.\nIl furiere e il sergente maggiore capo (con la funzione di sergente maggiore di unit\u00e0) sono i suoi collaboratori diretti.\nBrasile.\nIn Brasile, Capit\u00e3o \u00e8 il grado che segue quello di Primeiro Tenente e precede quello di Major nell'Esercito e nell'Aeronautica. L'equivalente nella Marina \u00e8 Capit\u00e3o Tenente.\nPolonia.\nNelle Marina militare polacca, a differenza con altri stati, il grado di Capitano di Marina \u00e8 paragonabili con il rango del Capitano dell'Esercito (OF-2) e Tenente di vascello. Ai gradi degli ufficiali superiori della Marina Militare italiana corrispondono:\nUnione Sovietica e Russia.\nNelle forze armate sovietiche e in quelle della Federazione Russa il grado di capitano nell'Aviazione sovietica e successivamente di quella russa cos\u00ec come dell'Esercito sovietico e in precedenza di quello russo il grado di capitano \u00e8 l'omologo italiano del capitano dell'Esercito e dell'Aeronautica militare.\nNella Marina sovietica e in quella russa il grado di capitano appartiene al grado degli Ufficiali superiori:\nIl grado di capitano nel mondo.\nDi seguito \u00e8 riportata una lista dell'equivalente del grado per le principali forze armate mondiali:"}
{"id": "3308625", "revid": "2110845", "url": "https://it.wikipedia.org/wiki?curid=3308625", "title": "Vittorio Orlandi", "text": "Biografia.\nNel 2010 Vittorio Orlandi \u00e8 presidente del canale satellitare \"Class Horse TV\" (n.221 della piattaforma Sky).\nDal 2015 al 2017 \u00e8 stato presidente della FISE (Federazione Italiana Sport Equestri).\nNel 2017 ha istituito la Fondazione Vittorio Orlandi che sar\u00e0 l\u2019ente di riferimento per i tanti giovani talentuosi, per i proprietari di cavalli e per le figure professionali che operano nel nostro sport."}
{"id": "3308629", "revid": "44989", "url": "https://it.wikipedia.org/wiki?curid=3308629", "title": "Dak'Art 92", "text": ""}
{"id": "3308641", "revid": "352448", "url": "https://it.wikipedia.org/wiki?curid=3308641", "title": "Folco Bertrando di Provenza", "text": ""}
{"id": "3308664", "revid": "338769", "url": "https://it.wikipedia.org/wiki?curid=3308664", "title": "Gabriel Lima De Oliveira", "text": ""}
{"id": "3308666", "revid": "451413", "url": "https://it.wikipedia.org/wiki?curid=3308666", "title": "F\u00e9lix Pascal Baciocchi", "text": ""}
{"id": "3308668", "revid": "352448", "url": "https://it.wikipedia.org/wiki?curid=3308668", "title": "Sancho di Maiorca", "text": ""}
{"id": "3308681", "revid": "31886", "url": "https://it.wikipedia.org/wiki?curid=3308681", "title": "Signoria di Aumelas", "text": "La signoria di Aumelas o di Omelas era una giurisdizione feudale incentrata sulla citt\u00e0 di Aumelas, presso Montpellier.\nConcessa in feudo ai visconti di B\u00e9ziers, pass\u00f2 in seguito alla viscontea di Carcassonne. Dopo il 1034 il conte Pietro II di Carcassonne diede in feudo la signoria a suo fratello Guglielmo I. Sembra che sia restata in possesso dei visconti di B\u00e9ziers, e la viscontessa Ermengarda la infeuder\u00e0 verso il 1093 a Guglielmo VI di Montpellier.\nGuglielmo V di Montpellier disporr\u00e0 nel suo testamento a favore del fratello di Guglielmo VI, Bernardo d'Anduze, da parte della loro madre comune Ermessenda, ma in feudo dei visconti di B\u00e9ziers; questo testamento non entrer\u00e0 in vigore se non nel 1121 allorch\u00e9 la lascia in eredit\u00e0 al suo secondo figlio Guglielmo il giovane, conosciuto come Guilhem d'Aumelas, insieme anche alle citt\u00e0 di Popian e del Pouget.\nBaronia di Aumelas.\nGuglielmo il giovane fu il protettore dell'abbazia di Aniane di Saint-Benoit; si spos\u00f2 nel 1126 con Tiburge I contessa ereditiera della Contea di Orange (figlia del conte Raimbaud II); compie un pellegrinaggio in Terrasanta. Il suo erede \u00e8 suo figlio Raimbaud III il trovatore, conte d'Orange e barone d'Aumelas. Nel 1168 Raimbaud ipoteca i possedimenti di suo cugino Guglielmo VII di Montpellier e dopo (1171) di suo cognato Aimar di Murviel, sposato con la sorella di Guglielmo chiamata Tiburge II. Morendo senza discendenza nel 1173, lascia Aumelas a sua sorella e/o a suo cognato e/o ai loro figli. Uno di questi figli, Ramon Aton, infatti fa donazione a Guglielmo VIII di Montpellier nel 1187 e i figli di Ramon Aton gli vendono anche i diritti nel 1197. Durante questo periodo, la contea di Orange passa a Tiburge III (deceduta nel 1184), sorella di Raimbaud III, sposata con Bertrando di Baux (deceduto nel 1181), dando inizio a una nuova dinastia a Orange (quella dei Baux) i cui componenti verranno insigniti del titolo di principe. Aumelas resta legata a Montpellier, che insieme a questa signoria passer\u00e0 alla Corona d'Aragona e in seguito a Giacomo I e alla Corona di Maiorca.\nViscontea di Aumelas.\nNel 1327, la baronia d'Aumelas comincia ad essere chiamata Viscontea d'Aumelas e il re Giacomo III di Maiorca la cede nel 1330 a suo fratello Ferdinando di Maiorca. Fu occupata dalla Francia nel 1341, ma per poco tempo. Nel 1344 \u00e8 uno dei possedimenti (con Montpellier e la viscontea di Carlat) di Giacomo III di Maiorca allorch\u00e9 perde il suo regno a beneficio di Pietro IV d'Aragona. Dunque Giacomo vende la viscontea, oltre Montpellier, al re di Francia, mentre nel 1351 Pietro il Cerimonioso rinuncia al suo possesso.\nVisconti di Aumelas.\n\"*1349 Acquistata dalla corona di Francia\""}
{"id": "3308685", "revid": "352448", "url": "https://it.wikipedia.org/wiki?curid=3308685", "title": "Signoria di Omelas", "text": ""}
{"id": "3308686", "revid": "21880", "url": "https://it.wikipedia.org/wiki?curid=3308686", "title": "Cipresso di Lawson", "text": ""}
{"id": "3308687", "revid": "1048993", "url": "https://it.wikipedia.org/wiki?curid=3308687", "title": "Uomini sull'orlo di una crisi di nervi", "text": "Uomini sull'orlo di una crisi di nervi \u00e8 uno spettacolo teatrale scritto da Alessandro Capone e Rosario Galli, portato in scena a partire dal 1993. Gli interpreti della prima versione furono Pino Ammendola, Vincenzo Crocitti, Gianni Garofalo, Nicola Pistoia e Claudia Koll.\nDalla \" pi\u00e9ce\" \u00e8 stato tratto un film, diretto dallo stesso Capone con gli interpreti teatrali.\nTrama.\nQuattro amici, Gianni, Vincenzo, Pino e Nicola, si riuniscono ogni luned\u00ec sera per giocare a poker. Tutti sposati, ciascuno dei quattro ha una storia sentimentale differente: Vincenzo vive un lungo matrimonio e ha due figli, Gianni \u00e8 sposato da soli sei mesi, Pino \u00e8 separato e ha un figlio mentre Nicola \u00e8 sposato da due anni, dopo essere passato attraverso diverse convivenze.\nDurante una di queste serate, a Pino viene l'idea di telefonare a una ragazza squillo che porti un po' di scompiglio alla serata dei quattro amici. Lascia cos\u00ec un messaggio nella segreteria telefonica di una certa Yvonne. Quando la ragazza si presenta, Pino apprende che a rispondere al suo messaggio non \u00e8 stata Yvonne, bens\u00ec una sua amica, decisa a fare ingelosire il fidanzato impegnato in un addio al celibato.\nIn breve Gianni prende in mano la situazione e scappa con la ragazza."}
{"id": "3308694", "revid": "99721118", "url": "https://it.wikipedia.org/wiki?curid=3308694", "title": "Episodi di Rizzoli &amp; Isles (prima stagione)", "text": "La prima stagione della serie televisiva Rizzoli &amp; Isles \u00e8 stata trasmessa in prima visione negli Stati Uniti d'America dal canale via cavo TNT dal 12 luglio al 6 settembre 2010. \nIn Italia la stagione \u00e8 stata trasmessa dal canale pay Mya dall'11 febbraio al 15 aprile 2011. In chiaro \u00e8 invece trasmessa da Rete 4 dal 26 aprile 2012.\nL'apprendista.\nTrama.\nL'episodio inizia con la detective Jane Rizzoli e il medico legale capo Maura Isles che lavorano insieme sul caso dell'omicidio di una coppia di benestanti. Le caratteristiche dell'omicidio fanno pensare al serial killer chiamato 'il Chirurgo', che al momento per\u00f2 si trova in prigione. 'Il Chirurgo', Hoyt, \u00e8 lo stesso serial killer che pochi anni prima ha rapito e tentato di uccidere Jane.\nLo strangolatore di Boston.\nTrama.\nUn cadavere viene lanciato da un ponte in un campo di baseball, mentre si sta giocando una partita tra il Dipartimento di polizia di Boston e la squadra anti-droga.\nJane ha un confronto con il suo nuovo capo durante le indagini su un possibile imitatore dello Strangolatore di Boston.\nUn esorcismo per Mathias.\nTrama.\nJane e Maura indagano sulla morte misteriosa di un ragazzo, che sembra essere il risultato di un tentativo di esorcismo. Intanto la madre di Jane le combina un appuntamento a sorpresa.\nNon per amore ma per denaro.\nTrama.\nUna studentessa viene uccisa in pieno giorno da colpi di arma da fuoco e durante le indagini si scoprono i suoi segreti.\nIl denaro non basta.\nTrama.\nUn membro di una ricca famiglia di Boston, vecchia conoscenza di Maura, rimane vittima di quello che sembra un incidente di vela. Maura e Jane indagano, ma tra di loro si crea attrito per via della famiglia della vittima. Intanto Angela cerca di sponsorizzare una bevanda salutista.\nOmicidio gay.\nTrama.\nMaura decide di fare da cupido e presenta a Jane un istruttore di Yoga. Jane dovr\u00e0 lavorare sotto copertura per risolvere il caso di una donna uccisa dopo aver lasciato un bar gay.\nLa vendetta.\nTrama.\nMaura si lamenta del fatto che lei e Jane non fanno mai niente insieme e convince Jane a correre con lei alla maratona di Boston. Durante la Maratona per\u00f2 i partecipanti vengono presi di mira da un cecchino. Jane e Maura devono condurre le indagini con la massima discrezione per evitare che si crei il panico in citt\u00e0.\nLa sindrome di Stoccolma.\nTrama.\nJane lavora su un caso che potrebbe avere a che fare con Charles Hoyt, un serial killer che la rap\u00ec, prima che fosse catturato e condannato. Jane cerca di non lasciarsi prendere dal panico mentre Maura cerca di entrare nella mente del killer.\nLa bestia che \u00e8 in me.\nTrama.\nLe indagini di Jane su un ladro di identit\u00e0 la portano a contatto con il passato malavitoso di Boston. Dopo aver scoperto delle informazioni sconvolgenti, Maura segue una pista per indagini personali.\nQuando la pistola fa bum bum.\nTrama.\nL'assassino di un poliziotto sotto copertura prende di mira il distretto, mettendo a rischio le vite di Jane, Maura e Frankie Jr. Intanto Angela e Frank attendono con ansia il ritorno del figlio Tommy che \u00e8 stato appena rilasciato di prigione."}
{"id": "3308698", "revid": "352448", "url": "https://it.wikipedia.org/wiki?curid=3308698", "title": "Signoria d'Aumelas", "text": ""}
{"id": "3308703", "revid": "21880", "url": "https://it.wikipedia.org/wiki?curid=3308703", "title": "Agnocasto", "text": ""}
{"id": "3308707", "revid": "110157", "url": "https://it.wikipedia.org/wiki?curid=3308707", "title": "Nuc\u0103reni", "text": "Nuc\u0103reni \u00e8 un comune della Moldavia situato nel distretto di Telene\u0219ti di 1.065 abitanti al censimento del 2004."}
{"id": "3308710", "revid": "110157", "url": "https://it.wikipedia.org/wiki?curid=3308710", "title": "Ord\u0103\u0219ei", "text": "Ord\u0103\u0219ei \u00e8 un comune della Moldavia situato nel distretto di Telene\u0219ti di 916 abitanti al censimento del 2004"}
{"id": "3308712", "revid": "767487", "url": "https://it.wikipedia.org/wiki?curid=3308712", "title": "Uomini sull'orlo di una crisi di nervi (film)", "text": "Uomini sull'orlo di una crisi di nervi \u00e8 un film del 1995 scritto e diretto da Alessandro Capone e tratto dall'omonima pi\u00e9ce teatrale.\nTrama.\n\u00c8 luned\u00ec, e quattro amici tutti sposati si riuniscono a casa di Pino, l'unico separato del gruppo, a giocare a poker. Gianni, il pi\u00f9 giovane ed aitante, \u00e8 sposato da sei mesi e preoccupato per la moglie indisposta cui telefona a intervalli suscitando l'insofferenza degli altri, specie di Nicola che sposato da alcuni anni ha litigato con la sua e per consolarsi telefona in California ad una delle sue numerose amichette, con grave disappunto di Pino che pensa alla eccessiva spesa telefonica. Enzo, il pi\u00f9 brutto e il pi\u00f9 imbranato del gruppo, \u00e8 dominato dalla moglie che impugna le redini del suo menage tranquillo ma scialbo. Ad un certo punto, dopo che Enzo ha perso un po' di soldi, a Pino viene un'idea per movimentare la mediocre serata: telefonare ad una prostituta che sollazzi i quattro amici. Gianni non ci sta, vorrebbe andarsene, mentre Pino, dopo alcuni tentativi, lascia un messaggio alla segreteria telefonica di una certa Yvonne. Poco dopo si presenta una donna, giovane e bellissima. Dopo le consuete schermaglie e le domande d'obbligo sul perch\u00e9 una donna di tale classe sia una prostituta, tocca a Pino iniziare un rapporto con Yvonne: ma la rivelazione che la giovane non \u00e8 Yvonne bens\u00ec solo un'amica di costei ed \u00e8 alla sua prima esperienza sconcerta Pino. La giovane ha sentito il messaggio per Yvonne, e siccome deve sposarsi il giorno dopo ed ha il fidanzato occupato a festeggiare l'addio al celibato, ha pensato di imitarlo. Le cose cambiano per Gianni che, attirato fin dall'inizio ed accortosi dell'interesse suscitato nella ragazza, mentre gli altri si apprestano a mangiare una spaghettata, prende la busta coi soldi pattuiti e si dilegua con lei ormai decisa a rinunciare al matrimonio. I tre amici restano attoniti e preoccupati dovendo annunciare alla moglie di Gianni la \"fuga\" sentimentale con la giovane."}
{"id": "3308714", "revid": "767487", "url": "https://it.wikipedia.org/wiki?curid=3308714", "title": "Scor\u021beni (Telene\u0219ti)", "text": "Scor\u021beni \u00e8 un comune della Moldavia situato nel distretto di Telene\u0219ti di 2.499 abitanti al censimento del 2004."}
{"id": "3308719", "revid": "287204", "url": "https://it.wikipedia.org/wiki?curid=3308719", "title": "Eugenio Migliore", "text": "Attualmente \u00e8 Maestro presso la Conad Scherma Modica e della Nazionale di Fioretto assoluta.\nBiografia.\n Eugenio Migliore nasce a Modica nel 1974, inizia a fare scherma all'et\u00e0 di 10 anni presso la Conad Scherma Modica con il Maestro Giorgio Scarso, l'attuale presidente della Federazione Italiana Scherma. Dopo essersi diplomato decide di iscriversi al corso di laurea in ingegneria ambientale presso l'universit\u00e0 di Palermo. A causa degli impegni universitari riusciva a frequentare la sala scherma solo il fine settimana. Nonostante Eugenio abbia portato avanti la sua carriera universitaria per ben cinque anni, decide di abbandonare gli studi e dedicare gran parte del suo tempo alla scherma. Fa parte della societ\u00e0 Modicana dal 1984, data di fondazione della stessa, prima come atleta poi come Maestro, durante la sua carriera schermistica ha inoltre ricoperto il ruolo di arbitro federale.\nL'atleta.\nFin da piccolo Eugenio si fa notare sia in campo regionale che in campo nazionale anche se le vittorie pi\u00f9 importanti arrivano con il passare degli anni. La prima finale arriva all'et\u00e0 di 19 anni con il secondo posto al campionato italiano di 3/4 categoria di spada. Nel 1999 all'et\u00e0 di 25 anni ottiene la prima vittoria in campo nazionale vincendo il campionato italiano Seniores (over 20). Ottiene nuovamente il titolo italiano qualche anno pi\u00f9 tardi, infatti nel 2002 l'atleta/Maestro Modicano vince l'oro nel fioretto al Campionato Italiano Maestri. \u00c8 anche grazie a questo titolo che viene convocato al Campionato Mondiale Maestri di Bad Wildungen, dove con la Nazionale Azzurra di Fioretto vince l'oro a squadre, insieme a Maurizio Galvan e Paolo Bottari. Nel 2005 prende parte al Campionato Italiano Maestri di spada e si laurea campione italiano. In meno di un anno un'altra medaglia d'oro viene messa al collo del siciliano, il Maestro vince infatti l'ennesimo Campionato Italiano ancora nel fioretto. Ma il 2006 non \u00e8 ancora finito, \u00e8 l'anno dei Mondiali Maestri a Jodoigne ed Eugenio fa \"l'asso pigliatutto\": porta a casa 5 medaglie di cui 4 d'oro, vince il titolo nella combinata, con la squadra di fioretto (Maurizio Galvan e Massimiliano Bruno), con la squadra di sciabola e riporta l'oro nel fioretto individuale in Italia dopo 28 anni; il bronzo arriva nella gara a squadre di spada. L'ultimo titolo Italiano arriva nel 2008 con la vittoria del Campionato Italiano Master a Bergamo.\nIl maestro.\nDiventa Maestro nel 2001. Gi\u00e0 da qualche anno, dato l'elevato numero di atleti che arrivavano alla Scherma Modica, aiutava il Maestro Scarso come istruttore e accompagnatore in gara, da quando si diploma Maestro entra a tempo pieno nella societ\u00e0 modicana. Il duro lavoro inizia a dare le prime soddisfazioni: alle decine di vittorie in campo regionale si affiancano quelle in campo nazionale, sia Giorgio Avola che Angela Gugliotta vincono il Campionato Italiano nelle rispettive categorie, ma \u00e8 solo l'inizio. Nel 2002 dirige lo stage di allenamento in El Salvador e si occupa della preparazione della nazionale di fioretto maschile per i Campionati del Mondo di Lisbona, dove ricopre il ruolo di accompagnatore e capo delegazione. Angela Gugliotta si ripete nel 2004 vincendo ancora il titolo Italiano nella categoria allieve e nel 2005 \u00e8 l'anno di Orazio Di Raimondo. Inizia ad essere scelto come docente nei corsi di formazione per Maestri e viene convocato ai ritiri della nazionale giovanile. Tra i tanti atleti del Maestro che hanno partecipato a gare internazionali si \u00e8 maggiormente distinto Giorgio Avola che dal 2006 entra a far parte della nazionale di fioretto. Proprio nel 2006 Eugenio viene ancora una volta convocato per seguire la nazionale giovanile, questa volta ai campionati del Mediterraneo dove Avola ottiene la medaglia di Bronzo. Nel 2010 viene convocato come Maestro della nazionale ai Campionati Europei under 23, competizione vinta proprio da Giorgio Avola il quale, anche grazie a questa vittoria ottiene la convocazione agli Europei Assoluti e ai Mondiali Assoluti di Parigi dove si piazza 9\u00ba. Visto gli ottimi risultati anche in campo internazionale come Maestro, nel 2010 la federazione lo convoca nell'allenamento pre-olimpico per i qualificati alle olimpiadi della giovent\u00f9. Nel 2011 si conferma Maestro accompagnatore della squadra azzurra ai Campionati Europei Under 23 dove Tommaso Lari ottiene la vittoria. A luglio del 2011 Giorgio Avola conquista la medaglia d'oro nel fioretto individuale e a squadre all'Europeo di Sheffield. Sempre nello stesso anno viene convocato dal CUSI alle Universiadi di Shenzhen (Cina) come Maestro della squadra nazionale assoluta di fioretto maschile e femminile, dove i fiorettisti conquistano l'argento a squadre, e Martino Minuto l'oro individuale. Ai mondiali di Catania, ad ottobre 2011, sono due gli atleti del maestro Migliore a partecipare, l'Albanese Klejvis Imeraj e Giorgio Avola, quest'ultimo conquista la medaglia di Bronzo nella prova individuale.\nNella stagione 2011/2012, stagione che precede le olimpiadi, viene convocato come maestro di staff ai ritiri della nazionale assoluta di fioretto maschile e femminile e come accompagnatore ad alcune prove di coppa del mondo di fioretto maschile.\nNel giugno del 2012 vengono diramate le convocazioni per le Olimpiadi di Londra, Eugenio fa parte della delegazione azzurra come maestro accompagnatore, mentre il suo allievo Giorgio Avola rientra nei convocati della squadra di fioretto maschile. Proprio Giorgio Avola \u00e8 uno dei protagonisti della prova a squadre dove l'Italia conquista la medaglia d'oro.\nIl 2 dicembre 2012, durante l'assemblea ordinaria elettiva della federazione italiana scherma, il Maestro Eugenio Migliore viene insignito della \"Maschera d'oro\", onorificenza riservata ai Maestri.\nDurante la stagione di coppa del mondo del 2013, il neo C.T. della nazionale di fioretto Andrea Cipressa, lo convoca come maestro accompagnatore ben sette volte su otto prove internazionali. A giugno la sua convocazione viene confermata anche per l'Europei di Zagabria. Nello stesso mese, il suo atleta Avola vince i Giochi del Mediterraneo, e nel mese di agosto con la squadra di fioretto vince il mondiale a Budapest.\nDa settembre 2013 diventa ufficialmente il Maestro di Valentina Cipriani, nel mese di febbraio l'atleta della nazionale femminile di fioretto ottiene la sua prima vittoria in una prova di Coppa del Mondo a Budapest e nel 2015 conquista la medaglia di bronzo ai I Giochi Europei di Baku.\nIl 3 dicembre 2013 acquisisce la qualifica di Tecnico di IV livello, ultimo step del percorso formativo dei tecnici, rilasciata dalla Scuola dello sport.\nPer le Olimpiadi di Rio 2016 viene convocato come Maestro di Staff, il suo atleta Giorgio Avola si ferma ai piedi del podio.\nDa settembre 2016 \u00e8 ufficialmente il Maestro di Andrea Cassar\u00e0, che torna sul podio a Il Cairo dopo 18 mesi."}
{"id": "3308720", "revid": "287204", "url": "https://it.wikipedia.org/wiki?curid=3308720", "title": "\u021a\u00een\u021b\u0103reni (Telene\u0219ti)", "text": "\u021a\u00een\u021b\u0103reni \u00e8 un comune della Moldavia situato nel distretto di Telene\u0219ti di 1.890 abitanti al censimento del 2004, di cui 921 uomini e 969 donne.\nGeografia.\nIl villaggio, situato lungo la strada M2 Drochia Junction - Soroca, si trova ad un'altitudine di 55 metri sul livello del mare.\nPopolazione.\nLa popolazione di \u021a\u00een\u021b\u0103reni \u00e8 cos\u00ec suddivisa:"}
{"id": "3308723", "revid": "767487", "url": "https://it.wikipedia.org/wiki?curid=3308723", "title": "V\u0103sieni (Telene\u0219ti)", "text": "V\u0103sieni \u00e8 un comune della Moldavia situato nel distretto di Telene\u0219ti di 1.279 abitanti al censimento del 2004."}
{"id": "3308724", "revid": "767487", "url": "https://it.wikipedia.org/wiki?curid=3308724", "title": "Verejeni", "text": "Verejeni \u00e8 un comune della Moldavia situato nel distretto di Telene\u0219ti di 2.906 abitanti al censimento del 2004."}
{"id": "3308729", "revid": "729019", "url": "https://it.wikipedia.org/wiki?curid=3308729", "title": "Sindrome di Waterhouse-Friderichsen", "text": "La sindrome di Waterhouse-Friderichsen \u00e8 una rara, ma pericolosa patologia che si presenta sotto forma di una setticemia fulminante. Prende il nome da Rupert Waterhouse (1873\u20131958), medico inglese, e Carl Friderichsen (1886\u20131979) un pediatra danese.\nCaratteristiche.\n\u00c8 caratterizzata da insufficienza surrenalica secondaria associata a:\nLa sintomatologia si manifesta con emorragie multiple alla cute, febbre, emorragie surrenaliche ad entrambi i lati e collasso, mentre la diagnosi oltre che con l'anamnesi dei sintomi, si effettua attraverso gli esami del sangue e altri test specifici.\nPu\u00f2 verificarsi in qualunque et\u00e0, anche se mostra una maggiore incidenza in et\u00e0 infantile, l'origine dell'emorragia surrenalica \u00e8 incerta anche se potrebbe essere attribuita alla crescita diretta dei batteri nei piccoli vasi del surrene, allo sviluppo di una coagulazione intravascolare disseminata, alla vasculite da endotossina o da qualche vasculite da ipersensibilit\u00e0. Qualunque sia l'origine i surreni diventano dei sacchetti di sangue coagulato, con cancellazione della precedente struttura. All'istologia si rileva che l'emorragia inizia nella midollare in prossimit\u00e0 dei sinusoidi venosi a pareti sottili, dopo si estende perifericamente verso la corteccia, spesso risparmiando delle isole di cellule corticali ben riconoscibili.\nSe la patologia viene rapidamente riconosciuta e trattata efficacemente con antibiotici e sostenendo le funzioni vitali del paziente, la guarigione \u00e8 possibile anche se il quadro clinico \u00e8 molto compromesso, altrimenti il paziente muore nel giro di pochi giorni o addirittura di poche ore, soprattutto in et\u00e0 infantile."}
{"id": "3308730", "revid": "1652635", "url": "https://it.wikipedia.org/wiki?curid=3308730", "title": "Tessa (nome)", "text": "Origine e diffusione.\nSi tratta di un nome medievale, risultante dall'aferesi di \"Contessa\" (vocabolo che era usato come nome proprio a quei tempi, assieme al maschile \"Conte\"). \nVenne portato da alcuni personaggi storici (ad esempio Tessa de Portinari, fondatrice delle Oblate ospedaliere, e Tessa Donati, madre di Corso, Forese e Piccarda, citati da Dante nella \"Divina Commedia\"), ed \u00e8 attestato anche in letteratura (cos\u00ec si chiamano le mogli di Calandrino e di Gianni Lotteringhi nel \"Decameron\"). Il suo uso attuale, per\u00f2, \u00e8 scarsissimo; \u00e8 stato in parte ripreso come prestito dalla lingua inglese, dove costituisce un ipocoristico del nome Teresa.\nOnomastico.\nIl nome \u00e8 adespota, in quanto non portato da alcuna santa, quindi l'onomastico ricorre il 1\u00ba novembre, in occasione di Ognissanti (o in concomitanza di quello di Teresa, nei casi in cui sia derivato da tale nome)."}
{"id": "3308731", "revid": "767487", "url": "https://it.wikipedia.org/wiki?curid=3308731", "title": "B\u0103ne\u0219ti (Telene\u0219ti)", "text": "B\u0103ne\u0219ti \u00e8 un comune della Moldavia situato nel distretto di Telene\u0219ti di 3.119 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3308734", "revid": "110157", "url": "https://it.wikipedia.org/wiki?curid=3308734", "title": "Br\u00eenzenii Noi", "text": "Br\u00eenzenii Noi \u00e8 un comune della Moldavia situato nel distretto di Telene\u0219ti di 2.849 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "3308739", "revid": "729019", "url": "https://it.wikipedia.org/wiki?curid=3308739", "title": "Marazion", "text": "Marazion (in cornico: \"Marghasyow\"; 1.500 ab. ca.) \u00e8 una cittadina della costa sud-occidentale della Cornovaglia (Inghilterra sud-occidentale), affacciata sulla Mount's Bay (Canale della Manica), di fronte a St Michael's Mount, ed appartenente - dal punto di vista amministrativo - al distretto di Penwith.\nSecondo quanto affermano i suoi abitanti, sarebbe una delle citt\u00e0 pi\u00f9 antiche della Gran Bretagna.\nGeografia fisica.\nCollocazione.\nMarazion si trova, in linea d'area, a pochi chilometri a sud di St Ives (situata all'incirca alla stessa longitudine) e ca. 6\u00a0km ad est di Penzance.\nSociet\u00e0.\nEvoluzione demografica.\nAl censimento del 2001, la parrocchia civile di Marazion contava una popolazione di 1.466 abitanti.\nEtimologia.\nIl toponimo deriva dall'antica parola cornica \"marghaisewe\" o \"marghas Yow\", che significa \"mercato del gioved\u00ec\" oppure da \"marghas byghan\", ovvero \"piccolo mercato\", parola poi trasformata in \"Margas-jewe\", \"Marhas-gou\" e \"Markasion\".\nPresso gli Antichi Romani, era invece nota come \"Ictis\".\nEconomia.\nTurismo.\nLa localit\u00e0 \u00e8 frequentata dagli amanti degli sport acquatici, come windsurf, ecc."}
{"id": "3308749", "revid": "37853752", "url": "https://it.wikipedia.org/wiki?curid=3308749", "title": "Puppy linux", "text": ""}
{"id": "3308750", "revid": "1793900", "url": "https://it.wikipedia.org/wiki?curid=3308750", "title": "Smith Tower", "text": "La Smith Tower \u00e8 il pi\u00f9 vecchio grattacielo della citt\u00e0 di Seattle. L'edificio si trova in Pioneer Square e fu completato nel 1914. Con i suoi 38 piani e 148 metri di altezza fu l'edificio pi\u00f9 alto della West Coast fino alla costruzione dello Space Needle nel 1962.\nDescrizione.\nLa Smith Tower \u00e8 un esempio di architettura neoclassica. Il rivestimento \u00e8 in granito nel primo e secondo piano, mentre il resto dell'edificio \u00e8 rivestito di terracotta. "}
{"id": "3308753", "revid": "486946", "url": "https://it.wikipedia.org/wiki?curid=3308753", "title": "Sottogeneri", "text": ""}
{"id": "3308754", "revid": "76963", "url": "https://it.wikipedia.org/wiki?curid=3308754", "title": "Pelagio Galvani", "text": "Biografia.\nEntra nell'Ordine benedettino nel 1178 e studia teologia a Parigi. Il papa Innocenzo III lo nomina cardinale-diacono di Santa Lucia in Septisolio nel 1206 (o nel 1207). Pi\u00f9 tardi opta per il titolo di cardinale-prete di Santa Cecilia (1210) e infine diviene cardinale-vescovo della Sede suburbicaria di Albano nel 1212.\nNel 1213, Innocenzo III lo incarica di una missione diplomatica a Costantinopoli, in vista della riconciliazione tra Chiesa bizantina e Chiesa romana. Ma l'orgoglio, il fanatismo e l'intransigenza di Pelagio fa fallire questa missione, cos\u00ec come il progetto di Innocenzo III di riunificare la Cristianit\u00e0 per fronteggiare l'Islam. In tale occasione, lo storico bizantino Giorgio Acropolite lo descrive come \u00abduro di carattere, fastoso, insolente\u00bb, come una persona che si presenta \u00abcome investito di ogni prerogativa del potere papale, vestito di rosso dalla testa ai piedi, fino alla copertura e alle briglie del suo cavallo, mostrando una severit\u00e0 insopportabile verso i Bizantini, imprigionando i monaci greci, incatenando i preti ortodossi, chiudendo le chiese\u2026 \u00bb\nLa quinta Crociata.\nNel 1218, il papa Onorio III gli affida la direzione religiosa della Quinta Crociata, destinata ad assediare Damietta, in Egitto. Egli vi sbarca alla fine del mese di settembre 1218, poco dopo che i Crociati erano riusciti a prendere la torre che controllava l'accesso al Nilo, permettendo ai navigli crociati di pattugliare le acque del braccio orientale del fiume. Pelagio pretende immediatamente di assumere la direzione della Crociata, sostenuto in ci\u00f2 dai Crociati italiani, ed entra in urto con Giovanni di Brienne, re di Gerusalemme, che \u00e8 appoggiato dai baroni di Siria e dai crociati francesi.\nal-Malik al-Kamil, il sultano ayyubide d'Egitto, si trova in una posizione delicata, dal momento che uno dei suoi vassalli, alleato a uno dei fratelli del sultano, tenta di rovesciarlo dal trono e, per avere le mani libere, propone a due riprese lo scambio degli antichi territori del regno di Gerusalemme, eccezion fatta per l'Oltregiordano, per la partenza dei Franchi (\"Ifranj\" ) dall'Egitto: scambio che sarebbe in realt\u00e0 l'obiettivo che si proponeva la Quinta Crociata. Ma, in modo del tutto insipiente, Pelagio respinge con sdegno tali offerte di pace.\nLa guarnigione di Damietta, indebolita dalla dissenteria e da altre epidemie, oppone una resistenza sempre pi\u00f9 debole agli assalti crociati, i mangani degli Ospitalieri martellano le mura e la citt\u00e0 viene conquistata il 5 novembre 1219. La lotta apre gravi contrasti anche tra le file crociate per il controllo della citt\u00e0. Il 21 dicembre 1219, gli Italiani tentano di cacciare i Francesi da Damietta. Il 6 gennaio 1220, questi si prendono la loro rivincita e cacciano a loro volta gli Italiani. Una tregua \u00e8 accettata da ambo le parti il 2 febbraio 1220 ma i contendenti non si mettono d'accordo su chi debba controllare la citt\u00e0. Gli Italiani sperano di stabilirvi una colonia che permetter\u00e0 loro di compiervi lucrosi commerci, mentre i Francesi sperano di scambiarla con Gerusalemme e quanto perduto nel 1187 delle terre crociate. Un quartiere di Damietta \u00e8 assegnato a Giovanni di Brienne, ma Pelagio decide di scomunicare i cristiani che vi si dovessero stabilire. Capendo bene che non potr\u00e0 lucrare alcun vantaggio, Giovanni di Brienne abbandona la Crociata, lasciandone la direzione completa a Pelagio.\nQuest'ultimo impose allora una vera tirannia sui Crociati e su Damietta. Rapidamente, pone l'embargo sui navigli, poi proibisce ai Crociati che lasciano la citt\u00e0 di portar via qualsiasi cosa, persino gli effetti personali, poi vieta loro ogni partenza senza la sua autorizzazione. Le navi sono lasciate nell'abbandono e gli Egiziani ayyubidi ne approfittano per far costruire e armare dieci galee. Spie informano Pelagio che trascura l'avvertimento ricevuto, lasciando ai musulmani il dominio del mare, consentendo loro di colare a picco numerose navi cristiane tra il delta del Nilo e Cipro. Inizialmente ostile all'azione che San Francesco d'Assisi spera d'intraprendere presso il sultano ayyubide al-Malik al-Kamil, Pelagio finisce per autorizzarla a malincuore e a seguito di forti pressioni. Rifiuta ancora una nuova offerta di scambio di citt\u00e0, avanzata dal sultano egiziano, sperando nell'arrivo dell'esercito dell'Imperatore Federico II di Svevia.\nNel maggio del 1221, arriva solo un magro contingente, condotto dal duca Ludovico I di Baviera e il Gran Maestro dell'Ordine Teutonico Hermann von Salza. Pelagio decide di partire all'offensiva e chiama Giovanni di Brienne, che non ha altra scelta che non sia quella di partecipare alla spedizione per evitare che gli sia attribuita la responsabilit\u00e0 dell'eventuale fallimento dell'impresa. L'esercito lascia Damietta il 7 luglio e si presenta sotto al-Man\u1e63\u016bra il 24 luglio, dopo qualche scaramuccia con le avanguardie musulmane che arretrano, attuando la tattica della terra bruciata. La crescita del Nilo stava cominciando e i musulmani rompono argini e dighe, inondando la pianura e isolando gli impantanati Crociati su una stretta striscia di terra. Pelagio, contando su una conquista rapida di al-Man\u1e63\u016bra, aveva trascurato di far portare viveri sufficienti e la ritirata \u00e8 impedita dalle galee musulmane che controllano il Nilo. I Crociati non possono far altro che arrendersi e negoziare la loro stessa libert\u00e0 in cambio della cessione di Damietta.\nLa fine a Montecassino.\nTornato a Roma, Pelagio diventa Decano del Sacro Collegio il 19 marzo 1227, con l'elezione di Ugolino Conti, che diventa papa col nome di Gregorio IX.\nDurante la Crociata contro Federico II, Pelagio \u00e8 a capo della roccaforte di Montecassino, espugnata nel 1229 all'abate Landolfo Sinibaldo e alle truppe di Enrico di Morra, quando il fronte papale si sfalda a seguito del rientro dell'Imperatore dalla Terrasanta. \nA Montecassino, le truppe papali vengono assediate da quelle imperiali, opponendo una strenua resistenza sotto la guida dal fanatico legato papale. Ma a ottobre anche loro si arrendono, come tutte le altre truppe papali che si erano ritirate rapidamente all'arrivo degli imperiali. I difensori di Montecassino ricevono l'onore delle armi dopo l'ingresso di Federico II nella citt\u00e0 e Pelagio rimase prigioniero fino a quando il cardinale legato Tommaso da Capua non ottiene la sua liberazione durante le trattative per la Pace di San Germano.\nPelagio muore di malattia a Montecassino il 30 gennaio 1230. L'ultima bolla pontificale da lui firmata \u00e8 datata 26 gennaio 1230."}
{"id": "3308759", "revid": "1573940", "url": "https://it.wikipedia.org/wiki?curid=3308759", "title": "Abbazia d'Aniane", "text": "L'abbazia di Aniane \u00e8 un'abbazia benedettina, situata ad Aniane nel dipartimento dell'H\u00e9rault, in Francia.\nStoria.\nFondata nel 777 o 782 da Benedetto di Aniane, fece parte nel XVII secolo della Congregazione di San Mauro. \nOggi il complesso degli edifici \u00e8 abbandonato dopo essere servito come casa di detenzione minorile."}
{"id": "3308767", "revid": "1318658", "url": "https://it.wikipedia.org/wiki?curid=3308767", "title": "\u021a\u00een\u021b\u0103reni", "text": ""}
{"id": "3308769", "revid": "124123", "url": "https://it.wikipedia.org/wiki?curid=3308769", "title": "Attilio Benfatto", "text": "Professionista dal 1966 al 1977, conta due vittorie di tappa al Giro d'Italia.\nCarriera.\nBenfatto esord\u00ec dedicandosi sia alla strada che alla pista: ottenne buoni risultati a livello nazionale, diventando campione italiano nell'inseguimento a squadre. Ottenne pi\u00f9 convocazioni a livello dilettantistico, ma nel 1966 riusc\u00ec ad avere un contratto dalla squadra Salamini-Luxor TV, nell'attesa dell'arrivo di Vittorio Adorni.\nIl 1967 fu un anno di apprendistato, al quale segu\u00ec un 1968 ricco di risultati, soprattutto al Giro d'Italia; le sue qualit\u00e0 lo fecero notare allo stesso Adorni, che lo inser\u00ec nella Scic. In quel Giro si attest\u00f2 al venticinquesimo posto, dopo essersi piazzato secondo a Brescia, terzo a San Pellegrino e primo nella tappa finale di Milano.\nIl 1970 lo vide partecipare anche al Tour de France, dove si piazz\u00f2 sessantesimo, oltre che al Giro d'Italia (cinquantasettesimo). Nel 1971 decise di ritornare al ciclismo su pista, per dedicarsi al mezzofondo; nel 1972 ritorn\u00f2 alla vittoria al Giro d'Italia, aggiudicandosi la tappa di Reggio Calabria. Nel mezzofondo ottenne grandi risultati sia a livello nazionale sia mondiale: nel 1974 vinse la medaglia di bronzo iridata a Montr\u00e9al.\nLasciato il ciclismo su strada, continu\u00f2 a correre su pista, senza ottenere tuttavia buoni risultati; oltre a ci\u00f2, rimedi\u00f2 un infortunio che lo convinse ad abbandonare la carriera di ciclista. \u00c8 quindi stato un tecnico a livello giovanile."}
{"id": "3308773", "revid": "1573940", "url": "https://it.wikipedia.org/wiki?curid=3308773", "title": "Lycaena", "text": "Lycaena , \u00e8 un genere di lepidotteri appartenente alla famiglia Lycaenidae, e diffuso in tutti i continenti, tranne il Sudamerica.\nTassonomia.\nLe specie di \"Lycaena\" sono:"}
{"id": "3308775", "revid": "214753", "url": "https://it.wikipedia.org/wiki?curid=3308775", "title": "Hans Schmidt (bobbista)", "text": "Biografia.\nViene ricordato come vincitore di una medaglia di bronzo nella sua disciplina, ottenuta ai campionati mondiali del 1939 (edizione tenutasi a Cortina d'Ampezzo, Italia) insieme ai suoi connazionali Franz Kemser, Werner Windhaus e Hanns Kilian\nMeglio di loro gli svizzeri (a cui and\u00f2 la medaglia d'oro) e quella britannica (medaglia d'argento)."}
{"id": "3308776", "revid": "101260", "url": "https://it.wikipedia.org/wiki?curid=3308776", "title": "Obvodnyj Kanal", "text": ""}
{"id": "3308779", "revid": "101260", "url": "https://it.wikipedia.org/wiki?curid=3308779", "title": "United States armed forces", "text": ""}
{"id": "3308780", "revid": "101260", "url": "https://it.wikipedia.org/wiki?curid=3308780", "title": "United states armed forces", "text": ""}
{"id": "3308781", "revid": "59976", "url": "https://it.wikipedia.org/wiki?curid=3308781", "title": "Direction des Constructions Navales Services", "text": ""}
{"id": "3308791", "revid": "36426", "url": "https://it.wikipedia.org/wiki?curid=3308791", "title": "Burgkmair", "text": ""}
{"id": "3308795", "revid": "184755", "url": "https://it.wikipedia.org/wiki?curid=3308795", "title": "Ventola (disambigua)", "text": ""}
{"id": "3308796", "revid": "1305772", "url": "https://it.wikipedia.org/wiki?curid=3308796", "title": "Palazzo Nesci", "text": "Palazzo Nesci \u00e8 un antico edificio in stile neoclassico del centro storico di Reggio Calabria che occupa parte dell'isolato ad angolo tra il Corso Garibaldi e la via Valentino. Si tratta dell'unica costruzione del corso Garibaldi sopravvissuta al terremoto del 1908.\nStoria.\nL'edificio fu costruito nel 1824 su progetto dell'ingegnere reggino Porchi nel periodo successivo al terremoto del 1783 quando il piano di ricostruzione del Mori diede nuovi assetti in linea alla pianta urbana della citt\u00e0 per realizzare il corso borbonico - l'attuale Corso Garibaldi. Il palazzo attualmente appartiene alla famiglia Nesci ma in origine era stata la residenza della nobile famiglia reggina dei Melissari e occupava parte della piazza dove sorgeva la distrutta cattedrale dei bizantini. Grazie alla sua costruzione in muratura di pietra di elevato spessore e a rinforzi in legno e alla sua ossatura portante forte e resistente annegata nei paramenti, secondo un'immagine che revoca lo scheletro umano, resistette quasi integralmente al potente sisma del 1908. I danni furono limitati al crollo di alcuni soffitti dell'ultimo piano. Anni dopo, alla stesura della nuova normativa antisismica, il sindaco Giuseppe Valentino stabil\u00ec la distanza minima dal mare e l'altezza massima delle costruzioni. Il palazzo nobiliare contava un'elevazione in pi\u00f9 rispetto a quella prevista dalla nuova legge comunale. Ci\u00f2 costrinse il suo proprietario, tra le polemiche, a demolire il piano superiore danneggiato dal sisma per ottemperare all'ordinanza del primo cittadino. Ai proprietari del tempo furono poi concessi altri locali dirimpetto all'edificio di sua costruzione come parziale risarcimento della demolizione attuata.\nDescrizione architettonica.\nIl palazzo si presenta a pianta rettangolare che racchiude un cortile, con facciata minore che guarda la via Valentino e prospetto principale il corso Garibaldi. L'edificio si articola su tre livelli: il piano terra dove sono allocate alcune attivit\u00e0 commerciali, l'ammezzato e il primo piano dove si trovano i locali per la residenza. Al piano terra, sul lato del prospetto principale, si apre il portale principale in pietra e, simmetricamente ad esso, tre aperture per lato che consentono l'accesso agli esercizi commerciali. Ogni portale si presenta ad arco tondo, che inscrive al suo interno l'ingresso ai locali e le finestre con ringhiera dell'ammezzato, con attorno decorazioni in bugnato liscio che caratterizza la prima fascia in cui risulta suddiviso orizzontalmente il palazzo. La fascia superiore, in intonaco liscio e iniziata da un leggero cornicione, \u00e8 divisa da una sequenza di lesene con capitello di stile ionico che separano gli spazi tra i balconi sorretti da mensole in pietra e con ringhiere in ferro battuto. Le porte-finestre dei balconi di entrambi i prospetti sono architravate e chiuse da persiane in legno. La parte sommitale dell'intero edificio culmina con un architrave decorata da disegni geometrici e una leggera merlatura sulla quale poggia la cornice di gronda. Il tutto \u00e8 concluso da un parapetto che protegge il tetto in tegole."}
{"id": "3308797", "revid": "729019", "url": "https://it.wikipedia.org/wiki?curid=3308797", "title": "Unione provinciale dei corpi dei vigili del fuoco volontari dell'Alto Adige", "text": "L'Unione provinciale dei corpi dei vigili del fuoco volontari dell'Alto Adige, in tedesco Landesverband der Freiwilligen Feuerwehren S\u00fcdtirols (siglato LFV-UVF) \u00e8 l'organismo preposto al coordinamento dell'attivit\u00e0 di tutti i corpi antincendio a carattere volontario attivi nella provincia autonoma di Bolzano, in Italia.\nStoria.\nLe prime norme di regolamentazione per la prevenzione degli incendi e le pene per chi li causava risalgono al 1300\u20131400 sotto forma di \"statuti\" o \"Weist\u00fcmer\", anche se a Merano si sono ritrovati scritti risalenti al 1200 con la presenza di \"regulae\" atte allo scopo.\nA quei tempi era il \"Saltner\" (dal lat. \"saltus\") che oltre ai compiti di messo comunale e guardia forestale svolgeva anche la mansione di \"vigile\" per sventare incendi sia a carattere domestico che boschivo.\nA Trento, nel 1472 il magistrato consolare aveva provveduto alla distribuzione di \"instrumenti contro gli incendj\" ai capi quartiere, nel 1563 intimava tutti i muratori, scalpellini e potatori \"d'accorrere tosto al salvataggio\", nominava una guardia notturna, acquistava delle secchie in cuoio per l'estinzione degli incendi e, nel 1624, istitu\u00ec una tassa per l'acquisto di altre attrezzature.\nCon gli statuti dei vari comuni sorgono nuove figure pi\u00f9 specializzate come quella del \"portatore\" che aveva compiti e obblighi ben precisi per quanto riguardava l'intervento in caso d'incendio, venne imposto anche che per ogni casa vi fosse almeno una persona tenuta ad intervenire per l'estinzione d'incendi in paese.\nLa prima met\u00e0 del 1600 vede la nascita di un'altra figura, quella del \"sovrastante del fuoco\", che aveva compiti di prevenzione e di intervento in caso di incendio e che veniva coadiuvato dai \"giurati\" nominati, come il sovrastante, dal consiglio comunale; un esempio di questa organizzazione (il primo documentato) si ha a Pergine nel 1677.\nA cavallo tra il 1700 e il 1800 i comuni sudtirolesi si mettono in linea, con le direttive contenute nel \"Regolamento generale per gli incendi da osservarsi nella citt\u00e0 capitale d'Innsbruck e nelle altre citt\u00e0 e borghi del Tirolo\" del 1787, fatto che porter\u00e0, nella seconda met\u00e0 del 1800, all'istituzione dei \"pompieri\" e dei \"civici pompieri zappatori\". Il primo corpo di vigili del fuoco volontari dell'Alto Adige fu fondato nel 1864 a Brunico.\nQuando dopo il 1918 il territorio tra il Brennero e Salorno pass\u00f2 all'Italia, la successiva ascesa al potere del fascismo port\u00f2 allo scioglimento coatto di tutte le associazioni ed organizzazioni considerate di \"matrice tedesca\". Il sistema dei corpi antincendio volontari venne quindi abolito, facendo luogo a una rete di sei corpi professionali permanenti, dislocati nelle sole maggiori citt\u00e0 (Bolzano, Merano, Bressanone, Brunico, Vipiteno ed Egna); nel 1941 questi nuovi corpi entrarono a far parte del corpo nazionale dei vigili del fuoco, venendo inquadrati nel 15\u00ba comando provinciale bolzanino.\nCon la caduta del fascismo, la liberazione e il passaggio all'Italia repubblicana, il sistema dei corpi volontari si riform\u00f2 spontaneamente: nel 1955 venne quindi fondata l'unione provinciale dei corpi dei vigili del fuoco volontari dell'Alto Adige (\"Landesverband der Freiwilligen Feuerwehren S\u00fcdtirols\").\nCon l'entrata in vigore del \"secondo statuto\" di autonomia del 1972, le competenze amministrative in materia di protezione antincendio furono trasferite alle singole province autonome di Trento e di Bolzano. Ci\u00f2 port\u00f2 alla riorganizzazione del sistema dei Vigili del Fuoco altoatesini in chiave essenzialmente volontaria, limitando fortemente la prassi professionistica: i corpi permanenti furono sciolti (ad eccezione di quello di Bolzano) e le divisioni volontarie vennero progressivamente ramificate su tutto il territorio.\nMansioni.\nCome sopra accennato, in virt\u00f9 dello statuto speciale in vigore nella Regione autonoma Trentino-Alto Adige, la gestione del servizio antincendio nel territorio di competenza non fa capo al Corpo nazionale dei vigili del fuoco, ma alle istituzioni provinciali.\nIn Alto Adige l'amministrazione provinciale attribuisce ai corpi dei vigili del fuoco volontari i seguenti compiti, sanciti dalla legge provinciale numero 15 del 18 dicembre 2002:\nOrganizzazione.\nNella provincia autonoma di Bolzano sono attivi 306 corpi di vigili del fuoco volontari dislocati presso tutti i comuni (alcuni comuni hanno pi\u00f9 corpi nel loro territorio), a loro volta suddivisi in 9 distretti. A essi si affiancano cinque corpi permanenti a carattere professionale: uno di tipo generalista con sede a Bolzano, uno dedicato al civico aeroporto e tre a presidio delle maggiori agglomerazioni industriali della provincia.\nLa grande capillarit\u00e0 del sistema \u00e8 concepita ai fini di ridurre al minimo i tempi d'intervento (anche a meno di 10 minuti dalla chiamata d'emergenza al numero abilitato) e di disporre di personale esperto della conformazione morfologico-urbanistica di tutto il territorio provinciale. Qualora poi le emergenze siano di tale gravit\u00e0 da impedire ai vigili volontari del territorio di competenza di farvi efficacemente fronte, la prassi prevede un afflusso di rinforzi a carattere \"scalare\": dapprima vengono richiamati i corpi volontari dei distretti limitrofi, poi (solo nei casi pi\u00f9 seri) anche i corpi permanenti del capoluogo e dei poli industriali.\nIn quanto volontari, gli aderenti ai corpi comunali prestano il proprio servizio (sia negli interventi di soccorso che nell'organizzazione di attivit\u00e0 di esercitazione, formazione, controllo delle attrezzature, amministrazione, reperimento di mezzi finanziari e via discorrendo) a titolo gratuito, nel tempo libero, durante le ferie o (nei casi che lo richiedono) allontanandosi giustificatamente dal posto di lavoro. Le fonti di finanziamento del sistema sono le istituzioni pubbliche (sovvenzioni vengono erogate da comuni, comprensori e provincia) e le donazioni liberali di cittadini o soggetti giuridici. La natura volontaria consente infine ai corpi locali di non dover far fronte a costi per il personale.\nOnorificenze interne.\nL'Unione elargisce alcune onorificenze ai soci pi\u00f9 meritevoli, istituite con la delibera del Direttivo Provinciale datata 24 marzo 1972:"}
{"id": "3308801", "revid": "1305772", "url": "https://it.wikipedia.org/wiki?curid=3308801", "title": "Senza nome", "text": ""}
{"id": "3308802", "revid": "33689", "url": "https://it.wikipedia.org/wiki?curid=3308802", "title": "Siege", "text": "Siege (\u00abassedio\u00bb in lingua inglese) pu\u00f2 riferirsi a:"}
{"id": "3308805", "revid": "287204", "url": "https://it.wikipedia.org/wiki?curid=3308805", "title": "La giostra", "text": "La giostra \u00e8 stato un programma televisivo di genere contenitore andato in onda nella stagione 1987-1988 su Canale 5 la domenica pomeriggio, condotto da Enrica Bonaccorti e, tra gli altri, da Pippo Baudo, Mike Bongiorno, Licia Col\u00f2, Marco Columbro, Sandra Mondaini, Catherine Spaak, Gianmarco Tognazzi e Raimondo Vianello.\nIl programma.\nCon questo titolo and\u00f2 in onda nella stagione televisiva 1987-1988 il nuovo contenitore domenicale di Canale 5 che sostitu\u00ec quello noto col nome di \"Buona Domenica\".Per sfidare \"Domenica in\" (condotta quella stagione da Lino Banfi con Toto Cutugno), Fininvest cre\u00f2 una trasmissione cucita attorno ad Enrica Bonaccorti (star della Rai appena passata alla televisione commerciale) ed agli altri maggiori conduttori della rete di quel periodo: lo show principale, condotto dalla Bonaccorti, era un classico variet\u00e0 con canzoni, interviste, giochi ed ospiti famosi; tale variet\u00e0 faceva da collante ai vari spazi del contenitore che occupava tutto il pomeriggio domenicale, molti dei quali sono poi diventati programmi autonomi di successo in onda nelle successive stagioni, mentre alcuni erano degli spin-off di programmi di successo trasmessi dalle reti Fininvest in quegli anni. Tra questi spazi c'erano:\nInoltre all'interno del contenitore fu trasmessa la prima stagione della storica sitcom \"Casa Vianello\" con Sandra Mondaini e Raimondo Vianello.\nNonostante l'alto budget e la presenza dei maggiori personaggi Fininvest di quegli anni, la trasmissione (probabilmente penalizzata dalla mancanza della diretta, all'epoca non consentita alle TV private nazionali, e dalla eccessiva frammentazione dell'offerta) perse sempre la sfida degli ascolti con \"Domenica in\" rimanendo in palinsesto per una sola stagione. Nel mese di gennaio 1988 vennero chiusi il segmento condotto da Pippo Baudo e quello della coppia Tognazzi-Col\u00f2; inoltre fu modificato l'orario di trasmissione degli altri programmi e soprattutto ridotto e rivisto lo spazio dedicato ad Enrica Bonaccorti.\nDopo questa esperienza, nei successivi tre anni Canale 5 accanton\u00f2 l'idea di realizzare un contenitore domenicale, per riprenderla poi solo nell'autunno 1991, anno in cui la rete (insieme a tutte le altre emittenti televisive private nazionali) acquis\u00ec il diritto di trasmettere programmi in diretta; torn\u00f2 cos\u00ec in onda il contenitore della domenica pomeriggio che riprese il suo primo titolo \"Buona domenica\" andato in onda fino al 2008 e successivamente sostituito da talk show come \"Questa Domenica\", \"Domenica Cinque\" e \"Domenica Live\"."}
{"id": "3308814", "revid": "228587", "url": "https://it.wikipedia.org/wiki?curid=3308814", "title": "Solace", "text": ""}
{"id": "3308817", "revid": "287204", "url": "https://it.wikipedia.org/wiki?curid=3308817", "title": "Vernon (Texas)", "text": "Vernon \u00e8 un comune (\"city\") degli Stati Uniti d'America e capoluogo della contea di Wilbarger nello Stato del Texas. La popolazione era di abitanti al censimento del 2010.\nGeografia fisica.\nVernon \u00e8 situata a (34.151116, \u221299.290473).\nSecondo lo United States Census Bureau, la citt\u00e0 ha una superficie totale di 20,47 km\u00b2, dei quali di territorio e di acque interne (0,09% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,7% di bianchi, il 9,4% di afroamericani, l'1,08% di nativi americani, lo 0,84% di asiatici, lo 0,05% di oceanici, il 10,32% di altre razze, e il 2,62% di due o pi\u00f9 etnie. Ispanici o latinos di qualunque razza erano il 28,43% della popolazione."}
{"id": "3308824", "revid": "1305887", "url": "https://it.wikipedia.org/wiki?curid=3308824", "title": "Spadaccino", "text": ""}
{"id": "3308829", "revid": "110157", "url": "https://it.wikipedia.org/wiki?curid=3308829", "title": "Coppa Italia IBL 2010", "text": "La Coppa Italia di Italian Baseball League 2010 \u00e8 stata la trentunesima edizione del trofeo, la prima dopo l'introduzione del sistema delle franchigie.\nAlla coppa partecipano 7 squadre, con ingresso scaglionato. Alla prima fase, un girone all'italiana di sola andata con doppio incontro, partecipano le squadre classificate dal 5\u00ba all'8\u00ba posto della regular season di Italian Baseball League.\nLe prime due classificate del girone passano alla seconda fase, a cui prendono parte anche le squadre classificate al 3\u00ba e al 4\u00ba posto del girone di semifinale di IBL. La seconda fase prevede due turni a eliminazione diretta al meglio delle 3 partite.\nLa squadra vincente si qualifica per la finale contro la squadra sconfitta nelle Italian Baseball Series.\nSeconda fase.\nLa Danesi Nettuno si qualifica per la finale."}
{"id": "3308833", "revid": "1305772", "url": "https://it.wikipedia.org/wiki?curid=3308833", "title": "Spirit of '76", "text": ""}
{"id": "3308834", "revid": "1305772", "url": "https://it.wikipedia.org/wiki?curid=3308834", "title": "The Spirit of '76", "text": ""}
{"id": "3308835", "revid": "7077", "url": "https://it.wikipedia.org/wiki?curid=3308835", "title": "Zangarmarsh", "text": ""}
{"id": "3308836", "revid": "7077", "url": "https://it.wikipedia.org/wiki?curid=3308836", "title": "Netherstorm", "text": ""}
{"id": "3308837", "revid": "7077", "url": "https://it.wikipedia.org/wiki?curid=3308837", "title": "Terokkar Forest", "text": ""}
{"id": "3308838", "revid": "287204", "url": "https://it.wikipedia.org/wiki?curid=3308838", "title": "Sverdrup (isola)", "text": ""}
{"id": "3308840", "revid": "7077", "url": "https://it.wikipedia.org/wiki?curid=3308840", "title": "Monti Blade's Edge", "text": ""}
{"id": "3308841", "revid": "7077", "url": "https://it.wikipedia.org/wiki?curid=3308841", "title": "Shadowmoon Valley", "text": ""}
{"id": "3308842", "revid": "1522738", "url": "https://it.wikipedia.org/wiki?curid=3308842", "title": "Nagrand", "text": ""}
{"id": "3308843", "revid": "7077", "url": "https://it.wikipedia.org/wiki?curid=3308843", "title": "Penisola Hellfire", "text": ""}
{"id": "3308844", "revid": "7077", "url": "https://it.wikipedia.org/wiki?curid=3308844", "title": "Valle di Shadowmoon", "text": ""}
{"id": "3308846", "revid": "47767", "url": "https://it.wikipedia.org/wiki?curid=3308846", "title": "Shattrath City", "text": ""}
{"id": "3308847", "revid": "1305772", "url": "https://it.wikipedia.org/wiki?curid=3308847", "title": "Sverdrup", "text": ""}
{"id": "3308850", "revid": "486946", "url": "https://it.wikipedia.org/wiki?curid=3308850", "title": "Sing, sing, sing", "text": ""}
{"id": "3308851", "revid": "834", "url": "https://it.wikipedia.org/wiki?curid=3308851", "title": "Isola Sverdrup", "text": ""}
{"id": "3308852", "revid": "834", "url": "https://it.wikipedia.org/wiki?curid=3308852", "title": "Tacina (fiume)", "text": ""}
{"id": "3308853", "revid": "287204", "url": "https://it.wikipedia.org/wiki?curid=3308853", "title": "Claude Houben", "text": "\u00c9 il figlio di Max, atleta poliedrico distintosi in diverse discipline.\nBiografia.\nIl suo coinvolgimento nel bob fu voluto dal padre, il pilota Max Houben, il quale lo invit\u00f2 a far parte del suo equipaggio a quattro in occasione dei campionati mondiali di Sankt Moritz 1947, dove conquistarono la medaglia d'argento insieme ai compagni Jacques Mouvet e Albert Lerat."}
{"id": "3308854", "revid": "372624", "url": "https://it.wikipedia.org/wiki?curid=3308854", "title": "Tagliata", "text": ""}
{"id": "3308858", "revid": "1793900", "url": "https://it.wikipedia.org/wiki?curid=3308858", "title": "Gasperich", "text": "Gasperich (in lussemburghese \"Gaasperech\") \u00e8 un quartiere a sud di Lussemburgo, capitale del Granducato omonimo.\nNel 2001 il quartiere aveva una popolazione di 4 396 abitanti."}
{"id": "3308859", "revid": "767487", "url": "https://it.wikipedia.org/wiki?curid=3308859", "title": "Ryl'skij rajon", "text": "Il Ryl'skij rajon () \u00e8 un rajon dell'Oblast' di Kursk, nella Russia europea; il capoluogo \u00e8 Ryl'sk. Fondato nel 1928, ricopre una superficie di 1.505,02 chilometri quadrati."}
{"id": "3308862", "revid": "1305772", "url": "https://it.wikipedia.org/wiki?curid=3308862", "title": "Teuzzone", "text": ""}
{"id": "3308863", "revid": "1305772", "url": "https://it.wikipedia.org/wiki?curid=3308863", "title": "That's the Way", "text": ""}
{"id": "3308864", "revid": "834", "url": "https://it.wikipedia.org/wiki?curid=3308864", "title": "That's the way", "text": ""}
{"id": "3308868", "revid": "827882", "url": "https://it.wikipedia.org/wiki?curid=3308868", "title": "The American Way", "text": ""}
{"id": "3308874", "revid": "287204", "url": "https://it.wikipedia.org/wiki?curid=3308874", "title": "Lovro Zovko", "text": "Ha raggiunto il suo best ranking in singolare il 27 gennaio 2003 con la 151\u00aa posizione ma \u00e8 nel doppio che ha ottenuto le maggiori soddisfazioni diventando il 6 ottobre 2008 il 45\u00ba del ranking ATP."}
{"id": "3308875", "revid": "214753", "url": "https://it.wikipedia.org/wiki?curid=3308875", "title": "Albert Lerat", "text": "Biografia.\nAttivo nella seconda met\u00e0 degli anni quaranta, ha gareggiato nel ruolo di frenatore per la squadra nazionale belga.\nHa preso parte ai campionati mondiali di Sankt Moritz 1947, conquistando la medaglia d'argento nel bob a quattro con Max Houben, Claude Houben e Jacques Mouvet."}
{"id": "3308886", "revid": "120129756", "url": "https://it.wikipedia.org/wiki?curid=3308886", "title": "World Championship Tennis", "text": "Il World Championship Tennis (WCT) \u00e8 stato un circuito tennistico maschile riservato ad atleti professionisti, creato nel 1968 e terminato nel 1990. Del circuito facevano parte vari tornei affiliati sparsi per il mondo e i giocatori che vi partecipavano erano inclusi in uno speciale ranking WCT stilato sulla base dei risultati raggiunti in questi tornei.\nStoria.\nIl World Championship Tennis fu fondato da Lamar Hunt e dal procuratore sportivo di New Orleans David Dixon. Nei primi anni 70 il WCT divent\u00f2 il principale circuito di tennis maschile per giocatori sotto contratto, portatore di importanti innovazioni come il tie-break e la possibilit\u00e0 per i tennisti di indossare abiti colorati. L'organizzazione inoltre ha sempre incoraggiato il pubblico ad acclamare i giocatori invece di limitarsi ai tradizionali educati applausi che caratterizzavano il pubblico tennistico, ha spesso enfatizzato e pubblicizzato i montepremi e i bonus dei vari tornei per attirare i tennisti.\nIl primo torneo del circuito fu disputato nel marzo 1968 e i principali tennisti a parteciparvi furono i \"fantastici otto\": Dennis Ralston, John Newcombe, Tony Roche, Cliff Drysdale, Earl Buchholz, Niki Pili\u0107, Roger Taylor e Pierre Barthes. Nel 1970 furono messi sotto contratto altri importanti tennisti come Marty Riessen, Ray Moore, Tom Okker e Arthur Ashe e assorb\u00ec la National Tennis League, serie di circuiti concorrente che vedeva tra le sue file Rod Laver, Ken Rosewall, Andr\u00e9s Gimeno, Pancho Gonzales, Roy Emerson e Fred Stolle. Nel 1971 i tornei salirono cos\u00ec a 21, inclusi gli Australian Open e a partire da quell'anno i migliori otto giocatori del circuito, secondo la classifica WCT, partecipavano ad un torneo di fine anno che si disputava circa due settimane prima dei Masters il torneo equivalente del principale concorrente, il Grand Prix. La stagione successiva il torneo fu spostato in primavera per ragioni commerciali e nel 1990 il suo formato fu adottato anche dall'ATP.\nNel 1978 il circuito si fuse con il Grand Prix, si separ\u00f2 nuovamente nel 1982 ma nel 1985 fu definitivamente riassorbito.\nWCT Finals.\nLe WCT Finals, precursori delle attuali ATP Finals, furono solitamente disputate a Dallas, in Texas, dal 1971. In quell'anno per\u00f2 quarti di finale e semifinali vennero giocate a Houston, solamente la finale fu disputata al Moody Coliseum, che per\u00f2 ospit\u00f2 poi tutte le edizioni fino al 1979. Dal 1980 al 1989 il torneo fu disputato alla Reunion Arena con la sola eccezione delle edizione invernale del 1972 e del 1982 e di quella autunnale del 1982 che si tennero rispettivamente a Roma, Detroit e Napoli."}
{"id": "3308896", "revid": "146644", "url": "https://it.wikipedia.org/wiki?curid=3308896", "title": "Premio Saint-Vincent", "text": ""}
{"id": "3308897", "revid": "261173", "url": "https://it.wikipedia.org/wiki?curid=3308897", "title": "Gibilterra nella seconda guerra mondiale", "text": "Gibilterra durante il secondo conflitto mondiale fu molto importante per gli equilibri politici e bellici. Per il Regno Unito, sin dai primi anni del XVIII secolo, ha costituito un avamposto nell'Europa continentale e allo stesso tempo come bastione della potenza marittima della \"Royal Navy\". Nella seconda guerra mondiale infatti Gibilterra ricopr\u00ec un ruolo vitale sia per la battaglia dell'Atlantico che per quella del Mediterraneo, controllando virtualmente tutto il traffico navale in entrata e in uscita dal Mar Mediterraneo.\nIn aggiunta alla sua ottima posizione, Gibilterra offr\u00ec un capiente e difeso porto dove le navi potevano trovare riparo. La Forza H, sotto il comando del viceammiraglio James Fownes Somerville, era basata a Gibilterra e aveva il compito di mantenere la superiorit\u00e0 navale e scortare i convogli diretti a Malta. Nel corso della guerra, Gibilterra fu oggetto di bombardamenti aerei da parte della Francia di Vichy e della Regia Aeronautica italiana; la Regia Marina poi condusse alcune operazioni di sabotaggio per merito dei sommozzatori della X\u00aa Flottiglia MAS e dei loro SLC. Altri attacchi vennero organizzati da agenti spagnoli reclutati dall\"'Abwehr\".\nAll'interno della rocca di Gibilterra vennero scavati da due compagnie di genieri canadesi, le sole equipaggiate con punte al diamante, e cinque di genieri britannici, circa 48 chilometri di tunnel allo scopo di edificare una citt\u00e0 nella roccia dove ospitare uffici, caserme e un ospedale al riparo dei bombardamenti. L'operazione Torch, l'invasione Alleata dei territori francesi in Africa settentrionale iniziata nel novembre 1942, venne coordinata proprio dalla rocca dal generale Dwight D. Eisenhower. Dopo il successo Alleato nella campagna del Nordafrica e la resa dell'Italia nel 1943, Gibilterra venne declassata a normale base di smistamento di rifornimenti situata nelle retrovie.\nLe fortificazioni.\nLa piccola penisola di Gibilterra, unita alla penisola iberica da una sottile striscia di sabbia, \u00e8 un promontorio stretto ed allungato dominato da una rocca alta 426 metri con un versante orientale assai ripido e rocciosa e con un versante occidentale meno scosceso sulla cui base si trova il centro urbano.\nCon il crescere della potenza tedesca, all'inizio del XX secolo questo piccolo possedimento britannico a guardia dello stretto che mette in comunicazione il Mediterraneo con l'Atlantico, fu soggetto ad una serie di interventi edilizi che accrebbero le difese militari del promontorio.\nTra il 1932 e il 1936 sulla striscia di terra dove prima era presente un ippodromo, venne costruito un piccolo aeroporto, ma con lo scoppio della guerra e l'apertura del fronte nordafricano la necessit\u00e0 di un ampliamento della pista divenne di grande importanza. Cos\u00ec la pista venne allungata a 1600 m mediante un terrapieno artificiale creato grazie all'utilizzo dei materiali di scavo provenienti dalla costruzione di una lunga serie di tunnel sotterranei all'interno della Rocca.\nLe difese della Rocca vennero ampliate con l'aggiunta di numerose batterie fisse che contavano pi\u00f9 di due dozzine di pezzi, i pi\u00f9 grandi erano di calibro 9.2 pollici in sei installazioni singole e una doppia, mentre le batterie contraeree erano per lo pi\u00f9 armate con pezzi da 3.7 pollici (94\u00a0mm) in posizione fissa e mobile, e dotate di proiettori per la difesa notturna. Un reggimento di artiglieria mobile poi disponeva di tre pezzi da 6 libbre, uno da 17 libbre, nove da 25 libbre, cinque da 75\u00a0mm, otto da 4 pollici di tipo navale, dieci obici da 4.5 pollici, sette da 6 pollici (152\u00a0mm) e 2 obici da 9.2 pollici, ossia 230\u00a0mm.\nMa il sistema difensivo pi\u00f9 caratteristico di Gibilterra era rappresentato dal sistema di gallerie e strutture sotterranee. Gi\u00e0 durante l'assedio del 1782 fu scavata una prima galleria lunga 183 metri dotata di sette cannoni, quindi fra il 1788 e il 1797 il sistema difensivo fu ampliato con una serie di tunnel detti Middle and Lowers Galleries. Ma durante la seconda guerra mondiale la lunghezza dei tunnel raggiunse i 48 chilometri, e furono adibiti a magazzini, ricoveri, rifugi antiaerei e postazioni comando.\nAvvenimenti principali.\nGli attacchi della Francia di Vichy.\nIl 4 luglio 1940, dopo la distruzione della flotta francese a Mers-el-K\u00e9bir organizzata dalla \"Royal Navy\", il governo di Vichy autorizz\u00f2 in risposta un bombardamento su Gibilterra, ma i danni arrecati furono minori perch\u00e9 parteciparono solo sei aerei.\nIl 24 settembre l'agenzia di stampa italiana Stefani scrisse: \"in rappresaglia al bombardamento di Dakar condotto ieri mattina, 120 aerei francesi sono decollati dal Marocco per colpire Gibilterra\"; lo stesso giorno la statunitense \"United Press International\" riport\u00f2 che \"il governo francese ha smentito ogni possibile teoria circa l'attacco di aerei francesi a Gibilterra\". Secondo l'agenzia di stampa statunitense comunque un attacco francese sarebbe stato imminente. Difatti lo stesso giorno il governo di P\u00e9tain diram\u00f2 un ordine per colpire la citt\u00e0 e la base navale del piccolo possedimento britannico, raggiunta da un totale di 64 aerei decollati dall'Algeria e dal Marocco che arrecarono gravi danni a sud della fortezza provocando anche incendi nel settore nord.\nIl 25 settembre i francesi tornarono, per l'ultima volta nel corso della guerra, con 83 bombardieri per colpire nuovamente le installazioni portuali. La RAF non si fece viva neanche stavolta ma in compenso fu attiva la contraerea che danneggi\u00f2 13 aerei e abbatt\u00e9 un Lior\u00e9 et Olivier LeO 45 (numeri comprensivi dell'attacco del 24 settembre). And\u00f2 affondato il peschereccio armato \"Stella Sirius\".\nI bombardamenti italiani.\nLa prima azione di bombardamento dei Piaggio P.108 fu proprio contro Gibilterra, il 28 giugno 1942, con partenza dall'aviosuperficie di Decimomannu. La 274\u00aa Squadriglia di Bombardamento a Grande Raggio era stata costituita il 1\u00ba giugno 1941 su quattro quadrimotori P.108. L'attivit\u00e0 operativa inizi\u00f2 solo un anno dopo, dopo una prima uscita di pattugliamento nel Mediterraneo, il 9 giugno. Le prestazioni dei velivoli furono carenti, specialmente dal punto di vista dell'autonomia. Nella prima missione partirono un totale di cinque P.108 (matricole M.M.22001, M.M.22004, M.M.22005, M.M.22007, M.M.220604) per Gibilterra, tutti il 28 giugno 1942: l'M.M.22004 torn\u00f2 indietro per problemi al motore, i velivoli restanti riuscirono a effettuare l'azione di bombardamento con circa otto tonnellate complessive di bombe, ma solo l'M.M.220604 riusc\u00ec a tornare a Decimomannu senza inconvenienti. I restanti tre velivoli, per problemi di autonomia, furono costretti ad atterraggi d'emergenza; l'M.M.22001 rimase danneggiato in un atterraggio d'emergenza sul litorale di Valencia, l'M.M.22005 atterr\u00f2 senza problemi a Los Alc\u00e1zares dove rimase internato per tutta la guerra, l'M.M.22007 atterr\u00f2 a Palma di Maiorca e riusc\u00ec a rifornirsi e ripartire per l'Italia, grazie alla collaborazione delle autorit\u00e0 locali.\nDi seguito la cronologia degli attacchi italiani contro Gibilterra:\nL'operazione Felix.\nGibilterra entr\u00f2 dunque in guerra relativamente illesa, ma data la sua posizione strategica la Germania pens\u00f2 ad un piano per invaderla. Il piano venne elaborato dai vertici militari nazisti con la partecipazione di Hitler, e consisteva nell'attaccare passando per la Spagna, con o senza permesso. Lo stretto sarebbe cos\u00ec stato definitivamente chiuso per gli Alleati che avrebbero necessariamente dovuto far circumnavigare l'Africa ai convogli provenienti dall'Asia, oltre a vedersi precluso l'accesso al Mediterraneo. Aerei si sarebbero alzati in volo dalle basi francesi e spagnole ma per evitare colpi di mano da parte degli uomini di Francisco Franco venne deciso che l'operazione sarebbe stata condotta unicamente da soldati tedeschi.\nPrevista per l'estate o l'autunno 1940, l'operazione Felix venne posticipata all'inizio del 1941. Comandante delle operazioni avrebbe dovuto essere il generale Ludwig K\u00fcbler con il suo 49\u00ba Corpo d'armata da montagna comprensivo del reggimento di fanteria Gro\u00dfdeutschland, della 1\u00aa divisione da montagna, 26 battaglioni di artiglieria, 3 battaglioni da ricognizione, tre battaglioni del genio militare, due battaglioni addetti alle cortine fumogene, 150 uomini delle truppe speciali \"Brandenburg\" e pi\u00f9 di 150 mini-carri demolitori Goliath. La \"Luftwaffe\" avrebbe contribuito con bombardieri Ju 88 e Ju 87, caccia Bf 109 e quattro battaglioni della contraerea (FlaK). Compito della \"Kriegsmarine\" era invece quello di dispiegare U-Boot per scongiurare attacchi della marina britannica.\nIl 10 marzo 1941 l'operazione venne rinominata \"operazione Felix-Heinrich\" ma, a causa dell'opposizione di Franco, tutti i piani vennero posticipati, modificati, e infine abbandonati.\nLe azioni della X\u00aa MAS.\nLa X\u00aa Flottiglia MAS, la speciale unit\u00e0 di sommozzatori della Regia Marina, comp\u00ec numerosi attacchi al porto di Gibilterra. Inizialmente gli italiani usarono una villa spagnola a 3\u00a0km da Gibilterra come base (villa Carmela, di propriet\u00e0 di un ufficiale italiano sposato con una spagnola di nome Conchita Ramognino), ma poi si spostarono nel piroscafo \"Olterra\" attraccato ad Algeciras.\nI sabotaggi spagnoli.\nOltre alle azioni degli italiani anche alcuni sabotatori spagnoli ingaggiati dai servizi segreti tedeschi operarono a Gibilterra. Come loro capo venne messo il tenente colonnello Eleuterio S\u00e1nchez Rubio che a sua volta design\u00f2 Emilio Plazas Tejera, membro della Falange spagnola, come capo dell'organizzazione.\nFinanziati, addestrati ed equipaggiati dai tedeschi, i sabotatori spagnoli misero a segno, il 18 gennaio 1942, l'affondamento del peschereccio armato \"Erin\" e la distruzione del dragamine \"Honjo\" causando la morte di sei marinai britannici. Plazas era assistito dal comandante della squadra navale di San Roque, Manuel Romero Hume, che gli permise di tirare in secca una barca a remi. Nel settembre 1942 a Plazas, la cui attivit\u00e0 era monitorata di segreto anche dagli inglesi, successe il suo vice Carlos Calvo.\nNel marzo 1943 vennero fatte affluire munizioni dagli agenti di Calvo ma gli inglesi, sempre pi\u00f9 sospettosi nei confronti di alcuni sabotatori, vietarono a questi l'entrata a Gibilterra. Calvo assunse quindi uno spagnolo che lavorava a Gibilterra, Jos\u00e9 Mart\u00edn Mu\u00f1oz, che riusc\u00ec a far esplodere un deposito di carburante il 30 giugno 1943, anche se non riusc\u00ec a compiere altre missioni perch\u00e9 venne arrestato dai britannici in agosto e giustiziato, insieme al suo collega Luis L\u00f3pez Cord\u00f3n-Cuenca, l'11 gennaio 1944. Lo stesso Calvo venne arrestato dalla polizia spagnola, ma torn\u00f2 in libert\u00e0 nel dicembre 1943 e si rimise in contatto con i tedeschi a Madrid, dove stava il comandante delle operazioni di sabotaggio Wolfgang Blaum. Dopo il fallito attentato contro il generale spagnolo filo-Alleato Jos\u00e9 Enrique Varela comunque, le attivit\u00e0 dell'Abwehr si ridussero col tempo fino a zero.\nL'operazione Tracer.\nL'operazione Tracer fu un'operazione segreta britannica di tipo \"stay-behind\" che avrebbe avuto seguito solo in caso di invasione nemica di Gibilterra. Sei uomini (due medici, tre addetti alle comunicazioni e un capo, tutti volontari) avrebbero dovuto vivere in una caverna osservando il tratto di mare attorno a Gibilterra da feritoie, riferendo all'ammiragliato tutti i movimenti delle navi ben consapevoli del fatto che non avrebbero potuto metter piede fuori dalla grotta.\nQuando verso la fine del 1941 l'ipotesi di un'invasione parve fondata, l'idea di una serie di posti segreti d'osservazione (basati a Gibilterra, Malta e Aden) conflu\u00ec nell'operazione Tracer. A Gibilterra i lavori iniziarono immediatamente sotto la direzione di Geoffrey Birley e del suo ingegnere Fordham che scelsero come futura casa dei volontari una sezione della punta meridionale della rocca, gi\u00e0 oggetto di uno studio per costruirvi un tunnel antiaereo. Test delle attrezzature radio iniziarono nel gennaio 1942 sotto la supervisione del colonnello dell'MI6 Gambier-Parry. Come supervisore medico venne scelto un superstite della fallimentare avventura di Robert Falcon Scott al Polo sud, Murray Levick, che prepar\u00f2 psicologicamente e fisicamente i sei volontari per partecipare all'operazione, che inizi\u00f2 nell'estate 1942 ma che non ebbe mai modo di rendersi utile dato che non ci furono invasioni.\nIl ruolo rivestito nella campagna del Nordafrica.\nMessa a punto dal Primo ministro del Regno Unito Winston Churchill e dal Presidente degli Stati Uniti d'America Franklin Delano Roosevelt, l'operazione Torch prevedeva l'occupazione del Nordafrica francese (Marocco e Algeria) per prendere alle spalle le forze in ritirata dall'Egitto di Erwin Rommel e, una volta conquistata la Tunisia, procedere verso l'Italia.\nNel luglio 1942 Dwight D. Eisenhower venne designato comandante in capo dell'operazione Torch e Churchill gli offr\u00ec temporaneamente il comando militare di Gibilterra, dove lo statunitense install\u00f2 il suo quartier generale (al \"The Convent\", ma la sede operativa si trovava in un tunnel nel cuore della rocca) e dove giunse il 5 novembre 1942. Circa 100.000 soldati e tonnellate di rifornimenti affluirono a Gibilterra e pi\u00f9 di 400 aerei vennero ammassati attorno all'aeroporto L'8 novembre 466 aerei si trasferirono nei campi d'aviazione in Nordafrica.\nLa morte di W\u0142adys\u0142aw Sikorski.\nIl 4 luglio 1943 un B-24 Liberator della RAF decoll\u00f2 da Gibilterra diretto verso l'Inghilterra. A bordo sedeva il generale W\u0142adys\u0142aw Sikorski, Primo ministro del governo in esilio della Polonia a Londra e comandante in capo delle forze armate polacche, di ritorno da una visita alle sue truppe stanziate nel Medio Oriente.\nL'aereo decoll\u00f2 normalmente dalla pista e manovr\u00f2 per guadagnare velocit\u00e0, quando all'improvviso precipit\u00f2 schiantandosi nel porto. Il sessantaduenne Sikorski mor\u00ec insieme ad altre 15 persone; l'unico sopravvissuto fu il pilota cecoslovacco Max Prchal, recuperato dalla RAF. Cinque corpi, incluso quello della figlia di Sikorski, non vennero mai recuperati.\nLo stesso anno della tragedia una commissione britannica indag\u00f2 sull'accaduto ma non riusc\u00ec a stabilire le cause dell'incidente, confermando per\u00f2 che di incidente si trattava. Una teoria vuole che l'aereo non ricevette adeguata manutenzione ma il contesto politico in cui Sikorski mor\u00ec, insieme ad altre curiose circostanze, portarono alla ribalta l'idea che la morte del generale polacco non fu un incidente ma frutto di una cospirazione sovietica, britannica o polacca.\nLe evacuazioni dei civili.\nLa seconda guerra mondiale cambi\u00f2 radicalmente le abitudini di vita dei gibilterrini. L'evacuazione di non combattenti venne intrapresa per incrementare la forza della Rocca con personale militare e solo ai civili impiegati in lavori essenziali venne concesso il permesso di restare. Agli inizi del giugno 1940, circa 13.500 persone vennero evacuate via nave verso Casablanca nel Marocco francese, ma in seguito alla disfatta della Francia il nuovo governo di Vichy, filo-tedesco, decise che era meglio trasferire i cittadini britannici altrove. L'occasione si present\u00f2 quando 15 navi da carico britanniche attraccarono in Marocco per rimpatriare 15.000 soldati scampati a Dunkerque. Una volta scaricato il loro carico umano, le navi vennero internate fino a quando non accettarono di caricare i gibilterrini; nonostante il comandante Crichton non avesse il permesso di caricare gli evacuati, egli cambi\u00f2 idea quando vide la massa di persone accorse al porto, cos\u00ec li accolse a bordo. Tuttavia, il governatore di Gibilterra si rifiut\u00f2 di sostenere i nuovi arrivati, sostenendo che se fossero sbarcati non ci sarebbe pi\u00f9 stata la possibilit\u00e0 di mandarli altrove. Londra sistem\u00f2 la situazione ordinando lo sbarco e rievacuando tutti entro il 13 luglio.\nIl politico del Partito Conservatore Oliver Stanley si mostr\u00f2 accondiscendente all'idea di accogliere i gibilterrini nel Regno Unito, ma prima volle chiarire una volta per tutte il numero di persone da accogliere, perch\u00e9 il governatore di Gibilterra forn\u00ec ogni volta cifre diverse (prima 13.000, poi 14.000 e infine 16.000). e in ogni caso se ne sarebbero potuti accettare solo 13.000, mentre gli altri sarebbero dovuti essere reindirizzati nell'arcipelago portoghese di Madera. La gestione della cosa pass\u00f2 al titolare del dipartimento della Salute che piazz\u00f2 gran parte dei \"profughi\" a Kensington.\nNel settembre 1940 prese piede l'idea di eseguire una nuova evacuazione, stavolta con destinazione Giamaica. Dopo animate discussioni la proposta venne approvata: cos\u00ec, il 9 ottobre, 1.093 persone partirono per l'isola delle Grandi Antille, seguiti in breve da altri loro compatrioti. Alla fine del 1940, dunque, circa 10.000 gibilterrini vivevano a Londra, 2.000 in Giamaica e un numero minore a Madera.\nLa fine del conflitto.\nLa resa dell'Italia nel settembre 1943 fece cadere ogni possibile obiezione al ritorno dei gibilterrini in Patria. A novembre venne istituito un apposito organo per il rimpatrio che arriv\u00f2 a stilare un piano l'8 febbraio 1944. Il 6 aprile il primo gruppo di 1.367 evacuati ritorn\u00f2 a Gibilterra dal Regno Unito e il 28 maggio una nave part\u00ec da Madera, dove alla fine del 1944 rimanevano solo 520 gibilterrini.\nDa Londra 500 sfollati vennero risistemati in Scozia e 3.000 in Irlanda del Nord, dove nel 1947 ne risiedevano ancora 2.000. Gli ultimi profughi rivedranno Gibilterra solo nel 1951."}
{"id": "3308898", "revid": "282579", "url": "https://it.wikipedia.org/wiki?curid=3308898", "title": "Baby blitz", "text": ""}
{"id": "3308910", "revid": "282462", "url": "https://it.wikipedia.org/wiki?curid=3308910", "title": "De albo nigrum", "text": ""}
{"id": "3308912", "revid": "125381106", "url": "https://it.wikipedia.org/wiki?curid=3308912", "title": "Scuola per stranieri di lingua e cultura italiana di Alghero", "text": "La Scuola di lingua e cultura italiana per stranieri \u00e8 nata nel 2010 come diretta emanazione della Facolt\u00e0 di Lettere e Filosofia dell'Universit\u00e0 di Sassari, in collaborazione con il comune di Alghero. Le finalit\u00e0 sono quelle di offrire a studenti stranieri l'opportunit\u00e0 di apprendere o approfondire la lingua e la cultura italiana e della Sardegna.\nDescrizione.\nL'Unisstral, l'unica Scuola Universitaria in Sardegna, costituita dalla Facolt\u00e0 di Lettere e Filosofia dell'Universit\u00e0 di Sassari in collaborazione col Comune di Alghero, \u00e8 attualmente amministrata dal CLA (Centro Linguistico di Ateneo) e dal Dipartimento di Scienze Umanistiche e Sociali dell'Ateneo Sassarese.\nLa scuola, impegnata nell'attivit\u00e0 di insegnamento, ricerca e diffusione dell'italiano quale L2, intende offrire a studenti stranieri l'opportunit\u00e0 di apprendere o approfondire la lingua e la cultura italiana e della Sardegna. Il suo progetto didattico prevede corsi di lingua di livelli diversi a seconda delle competenze gi\u00e0 possedute, ma anche corsi di alta cultura che mirano a far conoscere aspetti importanti della storia, della tradizione e dell'ambiente italiano e isolano, con particolare attenzione alla promozione del rapporto col territorio algherese e delle sue specificit\u00e0.\nOfferta formativa.\nL'offerta formativa prevede corsi di lingua e cultura italiana rivolti a tutte le persone interessate a conoscere o approfondire la lingua e cultura italiana e della Sardegna, suddivisi per livelli, come previsto dal Quadro Comune Europeo di riferimento per la conoscenza delle lingue (QCER);corsi di perfezionamento intesi ad attivare i processi di apprendimento e acquisizione nelle quattro abilit\u00e0 linguistiche (ascolto, parlato, lettura e scrittura); corsi a scopi speciali, che mirano al perfezionamento di specifiche competenze linguistico-professionali settoriali, privilegiando gli indirizzi letterario, economico, giuridico e medico; Summer School, corsi intesi a far conoscere la lingua e cultura italiana e sarda, offrendo nel periodo estivo la possibilit\u00e0 di trascorrere una vacanza diversa, utile e coinvolgente, associando lo studio a percorsi culturali attraverso nostra Isola; corsi di formazione e aggiornamento per gli insegnanti (certificazioni DITALS) ).\nSono previste inoltre attivit\u00e0 culturali e ricreative, che si integrano con i programmi didattici, ma possono rispondere anche a specifiche esigenze degli studenti: al desiderio di apprendere la lingua si accompagna l'interesse o la curiosit\u00e0 di conoscere Alghero e la Sardegna, secondo standard culturali elevati capaci di lasciarsi alle spalle i clich\u00e9 folkloristici.\n- corsi di lingua e cultura italiana\n- corsi di perfezionamento\n- corsi speciali\n- Summer School\n- corsi per insegnanti di italiani L2\nLa scuola propone inoltre corsi sulla storia e la cultura della Sardegna.\nCollabora con il consorzio \"Turismi e Culture\" di Alghero\nCertificazioni finali.\nTutti i corsi prevedono sia la certificazione linguistica conforme ai canoni europei QCER: gli attestati e i relativi crediti formativi universitari sono infatti validi a livello internazionale. I docenti sono in rapporto diretto con Facolt\u00e0 di Lettere e Filosofia dell'Universit\u00e0 degli Studi di Sassari."}
{"id": "3308913", "revid": "24281", "url": "https://it.wikipedia.org/wiki?curid=3308913", "title": "Synthol", "text": "Il Synthol (in inglese pi\u00f9 in generale viene indicato \"Site enhancement oil\") \u00e8 una sostanza iniettabile. La sua funzione \u00e8 quella di gonfiare i muscoli venendo iniettata direttamente \"in loco\".\nIl Synthol, che fu preparato per la prima volta dal tedesco Chris Clark, \u00e8 una sostanza oleosa composta al 95% da acidi grassi a media catena che il corpo umano non \u00e8 in grado di assimilare e quindi permane nei muscoli per molto tempo facendoli ingrossare. L'effetto non \u00e8 immediato, ma richiede di essere iniettato pi\u00f9 volte fino al raggiungimento di un livello soddisfacente di grandezza e ispessimento del muscolo. Il Synthol non contiene steroidi."}
{"id": "3308914", "revid": "729019", "url": "https://it.wikipedia.org/wiki?curid=3308914", "title": "Battaglia del rio Salado", "text": "La battaglia del rio Salado \u00e8 conosciuta anche come battaglia di Tarifa, in quanto avvenne nei pressi di Tarifa, citt\u00e0 che era assediata dalla coalizione musulmana, Merinidi-Nasridi e fu combattuta, sul torrente Salado, tra le truppe assedianti e una coalizione cristiana di truppe castigliane-portoghesi, con l'ausilio di un contingente aragonese assistito dalla flotta aragonese.La coalizione cristiana riport\u00f2 una schiacciante vittoria mettendo fine al sogno del sultano del Magreb al-Aqsa di poter riavviare la conquista della penisola iberica.\nAntecedenti.\nI Merinidi, dinastia regnante sul Maghreb al-Aqsa, che gi\u00e0 nel XIII secolo iniziarono ad aiutare il Sultanato di Granada a combattere i vari regni cristiani, verso il 1330, sotto il comando del sultano Ab\u016b l-\u1e24asan b. \u02bfUthm\u0101n, intrapresero un'invasione della penisola Iberica, e, nel 1333, riuscirono a occupare Gibilterra, che, dal 1309, faceva parte del regno di Castiglia. Negli anni successivi, sotto la guida dell'emiro \u02bfAbd al-Malik \u02bfAbd al-Wahid, figlio del sultano del Marocco, Ab\u016b l-\u1e24asan b. \u02bfUthm\u0101n, la loro opera di espansione continu\u00f2 lentamente verso nord.Tuttavia, nel 1339, \u02bfAbd al-Malik fu ucciso in battaglia combattendo contro le truppe castigliane e il sultano, per vendicare la morte del figlio, decise di accelerare la conquista della penisola. Con l'aiuto del sultano di Tunisi, della dinastia hafside, apprest\u00f2 una flotta imponente per attraversare lo Stretto di Gibilterra e, a sua volta, il re di Castiglia, Alfonso XI, allest\u00ec una flotta per contrastare l'invasione.\nNella battaglia navale che segu\u00ec, la flotta cristiana sub\u00ec una cocente sconfitta (solo alcune navi castigliane si sottrassero alla cattura o alla distruzione).Cos\u00ec le truppe marocchine poterono sbarcare nella baia di Algeciras e con l'ausilio delle truppe del Sultanato di Granada, nel settembre 1340, misero sotto assedio la citt\u00e0 di Tarifa, con un esercito valutato tra i 60.000 e gli 80.000 uomini.\nLa battaglia.\nIl re di Castiglia, Alfonso XI, dopo aver concordato l'alleanza col re del Portogallo, Alfonso IV, ed aver ottenuto l'appoggio della flotta aragonese, organizz\u00f2 la spedizione per liberare Tarifa dall'assedio.L'esercito cristiano, forte di circa 13.000 cavalieri e 12.000 fanti, arriv\u00f2 a Valdevaqueros, il 29 ottobre 1340, verso mezzogiorno, e si accamp\u00f2 per passare la notte. Dato che era inferiore di numero e in posizione sfavorevole, Alfonso XI decise di rinforzare la guarnigione di Tarifa, con 1.000 cavalieri e 4.000 fanti, onde poter attaccare i musulmani anche alle spalle.L'esercito cristiano, al mattino del 30 ottobre, si prepar\u00f2 e si mise in marcia, arrivando al rio Salado, a met\u00e0 mattinata, e, appena giunse a contatto del nemico, cominci\u00f2 l'attacco su due direzioni: un contingente di circa 4.000 cavalieri (di cui 1.000 portoghesi), al comando di Alfonso IV, oper\u00f2 sulla sinistra che avrebbe affrontato le truppe di Granada, comandate da Yusuf I, e l'altro pi\u00f9 consistente (il centro e l'ala destra, costituito da circa 8.000 cavalieri ed altrettanti fanti, una parte dei quali rimaneva di riserva) al comando di Alfonso XI.\nDopo che l'attacco cristiano era iniziato, dalla citt\u00e0 assediata uscirono la guarnigione di Tarifa e i 5.000 uomini, che la notte prima avevano raggiunto la citt\u00e0, cogliendo di sorpresa le forze musulmane, che dopo una certa resistenza cominciarono a sbandarsi.A questo punto la fanteria cristiana di riserva si incune\u00f2 nello schieramento avversario, dividendolo in due parti. La confusione nel campo musulmano fu talmente grande che le truppe cominciarono a darsi alla fuga per raggiungere Algesiras e cos\u00ec mettersi in salvo.Dopo alcune ore la battaglia era finita e i cristiani fecero un numero notevole di morti, tanto che la localit\u00e0, dove avvenne la battaglia fu definita \"Matamoros\" e dato che il bottino fu altrettanto grande, la localit\u00e0 prese anche il secondo nome di \"Cerro del Tesoro\".\nLe truppe maghrebine e lo stesso sultano, Ab\u016b l-\u1e24asan b. \u02bfUthm\u0101n, che si era salvato a stento, rientrarono ad Algeciras, da dove si reimbarcarono per fare ritorno in patria.\nDegno di nota \u00e8 il fatto che gli arabi utilizzarono per la prima volta alcuni cannoni. Il loro impiego, ancorch\u00e9 non risolvente, impression\u00f2 due osservatori inglesi, i conti di Derby e di Salisbury, che, rientrati in patria, promossero l'uso di questa nuova arma.\nConseguenze.\nL'anno seguente il sultano prepar\u00f2 un'altra spedizione navale per poter invadere la penisola iberica; ma questa volta Alfonso XI oltre a preparare la propria flotta si fece aiutare da tutte le flotte cristiane, soprattutto da quelle di Pisa e Genova, per cui affront\u00f2 la flotta musulmana, riportando una decisiva vittoria.Questa sconfitta e quella dell'anno prima al rio Salado, determinarono la fine delle ambizioni dei Merinidi marocchini sulla penisola iberica.\nForte di questi ultimi successi, Alfonso XI, sempre con l'aiuto di cavalieri di tutti i regni d'Europa, mise l'assedio ad Algeciras, e dopo circa due anni di assedio, nel 1344, riusc\u00ec a conquistare la citt\u00e0 portuale che aveva un grande valore strategico.\nAlfonso XI, infine cerc\u00f2 di riconquistare Gibilterra, a cui pose l'assedio e dove, nel 1350, mor\u00ec di peste."}
{"id": "3308924", "revid": "15756", "url": "https://it.wikipedia.org/wiki?curid=3308924", "title": "Le principesse del mare", "text": "Le principesse del mare (\"Princesas do Mar\") \u00e8 un franchise di libri, riviste e fumetti creati dallo scrittore e illustratore brasiliano F\u00e1bio Yabu nel 2004.\nAd oggi sono stati pubblicati 10 libri (quattro storie normali e sei con storie rivolte al pubblico in et\u00e0 pre-scolare). Il cartone animato \u00e8 stato prodotto nel 2008 da Neptuno Films Productions e Southern Star Entertainment.\nTrama.\nLa serie segue le avventure di tre principesse-bambine: Ester che indossa una stella marina gialla, Polvina con un polpo rosa sulla testa e Tubarina con un copricapo a forma di squalo blu. Le tre principesse vivono nelle profondit\u00e0 oceaniche, un luogo circondato da palazzi e giocano con tutti gli abitanti del mare (delfini, balene, molluschi ecc.) quando non vanno a scuola.\nGli abitanti di questo regno (sia bambini sia adulti, tutti caratterizzati da strani copricapi a forma di conchiglie, granchi, molluschi e pesci di ogni tipo) vivono nascosti alla gente di superficie per evitare un eventuale incontro-scontro. La serie segue le loro avventure in fondo al mare, quando partono dal castello in cui vivono per esplorare l'affascinante mondo che le circonda e conoscere nuovi personaggi e nuove amiche."}
{"id": "3308938", "revid": "37857051", "url": "https://it.wikipedia.org/wiki?curid=3308938", "title": "Comando in Capo della Squadra Navale", "text": ""}
{"id": "3308939", "revid": "111724145", "url": "https://it.wikipedia.org/wiki?curid=3308939", "title": "Corsaro (cacciatorpediniere)", "text": "Il Corsaro \u00e8 stato un cacciatorpediniere della Regia Marina.\nStoria.\nPer la tutta la durata della sua breve vita operativa la nave oper\u00f2 in missioni di scorta sulle difficili rotte della Libia e della Tunisia.\nTra il 3 ed il 5 agosto 1942 scort\u00f2 un convoglio composto dalle motonavi , e (con destinazione Tobruch per la prima e Bengasi per le altre due; il carico era costituito da 92 carri armati, 340 automezzi, 3 locomotive, una gru, 292 militari, 4381 t di combustibili ed olii lubrificanti, 5256 t di altri rifornimenti), insieme ai cacciatorpediniere , , , e , nonch\u00e9 le torpediniere e ; le navi giunsero a destinazione nonostante numerosi attacchi aerei; in quell'occasione si verific\u00f2 peraltro il primo attacco condotto da velivoli statunitensi contro unit\u00e0 italiane (si tratt\u00f2 di un attacco di bombardieri Consolidated B-24 Liberator).\nIl 9 gennaio 1943, al comando del capitano di fregata Ferruccio Ferrini, fece parte insieme al cacciatorpediniere della scorta della motonave in navigazione da Napoli a Biserta. Durante la serata di quel giorno, tuttavia, il \"Maestrale\" ebbe la poppa asportata dall'esplosione di una mina (appartenente ad uno sbarramento posato dal posamine britannico , ma al momento non si comprese se lo scoppio fosse stato causato da mina o siluro); il \"Corsaro\" diresse per prestare soccorso alla nave sinistrata, ma poco pi\u00f9 tardi urt\u00f2 una mina a poppa (l'esplosione rese impossibile manovrare) e subito dopo una seconda a centro nave: spezzato in due, il cacciatorpediniere affond\u00f2 rapidamente alle 20.16, a 38 miglia per 64\u00b0 da Biserta.\nI naufraghi (tra i quali vi era anche il comandante Ferrini), parte in acqua e parte su di un'unica zattera, raggiunsero Capo Bon circa ventiquattr'ore dopo l'affondamento e, dopo una notte trascorsa in un fienile, furono riportati in Italia da un idrovolante di soccorso.\nRisultarono morti o dispersi 187 degli uomini che formavano l'equipaggio del \"Corsaro\".\nComandanti.\nCapitano di fregata Lionello Sagramoso \"(nato a Verona il 7 maggio 1900)\" (16 giugno 1942 - gennaio 1943)\nCapitano di fregata Ferruccio Ferrini \"(nato a Livorno il 19 giugno 1903)\" (gennaio 1943)"}
{"id": "3308944", "revid": "232551", "url": "https://it.wikipedia.org/wiki?curid=3308944", "title": "Borgo Canicass\u00e8 Casale", "text": "Il borgo Canicass\u00e8 Casale, conosciuto anche come \"borgo Casale\", \u00e8 una frazione di 74 abitanti del comune di Caltanissetta. Ogni anno, il 19 marzo per la festa del santo patrono San Giuseppe, viene organizzata una messa nella chiesa della Sacra Famiglia e il 1\u00ba maggio la storica tavolata detta \"tavolata di San Giuseppe lavoratore.\" All'interno del borgo si trovano alcuni antichi edifici (tra cui il Baglio Lanzirotti) e un sito archeologico. La frazione \u00e8 collegata a Caltanissetta tramite la SP\u00a01 Caltanissetta-Delia."}
{"id": "3308956", "revid": "256896", "url": "https://it.wikipedia.org/wiki?curid=3308956", "title": "Vigili Del Fuoco Volontari - Alto Adige", "text": ""}
{"id": "3308969", "revid": "110157", "url": "https://it.wikipedia.org/wiki?curid=3308969", "title": "Universit\u00e0 di Nagasaki", "text": "La universit\u00e0 di Nagasaki (\u9577\u5d0e\u5927\u5b66 Nagasaki daigaku?) \u00e8 un'universit\u00e0 nazionale del Giappone. Il principale \"campus\" \u00e8 situato nel circondario di Bunkyo-machi a Nagasaki, nella Prefettura di Nagasaki, in Giappone.\nStoria.\nL'Universit\u00e0 di Nagasaki fu fondata nel 1949. \nA maggio 2017 contava oltre settemila studenti iscritti, tra cui circa cinquecento studenti internazionali provenienti da Cina, Corea del Sud, Vietnam, Myanmar, Filippine, Kenya e altri Paesi sia africani che europei.\nFacolt\u00e0.\nCentri di ricerca"}
{"id": "3308970", "revid": "767487", "url": "https://it.wikipedia.org/wiki?curid=3308970", "title": "The Adventure at Briarcliff", "text": "The Adventure at Briarcliff \u00e8 un cortometraggio muto del 1915 scritto, diretto e interpretato da Tom Moore.\nProduzione.\nIl film fu prodotto dalla Kalem Company. Venne girato nel 1914.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale statunitensi l'11 gennaio 1915."}
{"id": "3308971", "revid": "438678", "url": "https://it.wikipedia.org/wiki?curid=3308971", "title": "Live from Harris Country Jail", "text": "Live From Harris County Jail \u00e8 il primo album da solista di Pimp C, pubblicato in maniera indipendente tramite la \"Pimp C Family Entertainment\" nel 2004.\nIl disco.\nTutti i pezzi presenti nell'album sono stati registrati prima della sua condanna per violazione della libert\u00e0 vigilata, avvenuta nel 2002. La differenza di questo album rispetto a quelli che i rapper offrono dal carcere \u00e8 che tutti i pezzi sono stati registrati non da telefoni o da brani live, ma bens\u00ec sono stati registrati con ottima qualit\u00e0. Nonostante ci\u00f2, all'interno di esso, si possono ascoltare delle \"lacune\" come ad esempio i versi di rapper ospiti mancanti e alcune tracce audio non finite. Questo perch\u00e9 l'artista non \u00e8 stato in grado di apportare le ultime modifiche al lavoro a causa della sua immediata carcerazione.\nDell'album esistono due versioni: Regular e C&amp;S"}
{"id": "3308972", "revid": "848247", "url": "https://it.wikipedia.org/wiki?curid=3308972", "title": "Palazzo Ceriana", "text": "Palazzo Ceriana \u00e8 uno storico edificio signorile presso la centrale Piazza Solferino di Torino, al n. 11, angolo Via Arcivescovado, voluto dalla ricca famiglia torinese dei Ceriana, banchieri ed industriali della seta.\n\u00c8 considerato uno dei pi\u00f9 nobili palazzi torinesi, costruito tra il 1870-1878, ad opera di Carlo Ceppi, architetto di stile classico.\nDal 1940 sino all'anno 1980 \u00e8 stato sede della Direzione Generale delle cartiere Burgo.\nNel 2003 il palazzo \u00e8 stato acquistato dalla famiglia Giubergia diventando l'attuale sede della societ\u00e0 Ersel, storica boutique finanziaria torinese specializzata nella gestione di grandi patrimoni.\nUn altro quasi omonimo palazzo fu voluto dal ramo Ceriana-Mayneri nel 1884, non molto lontano e sempre ad opera di Ceppi, in corso Stati Uniti al civico 27; oggi tale edificio ospita la sede amministrativa del Circolo della Stampa."}
{"id": "3308976", "revid": "767487", "url": "https://it.wikipedia.org/wiki?curid=3308976", "title": "Ihmisten edess\u00e4", "text": "Ihmisten edess\u00e4 \u00e8 l'album di debutto della cantante finlandese Jenni Vartiainen, pubblicato il 12 settembre 2007 dall'etichetta discografica Warner Music Finland. L'album ha venduto oltre 60.000 copie in Finlandia ed \u00e8 stato certificato disco di platino.\nDall'album sono stati estratti quattro singoli: \"Tunnoton\", \"Ihmisten edess\u00e4\", \"Toinen\" e \"Mustaa kahvia\". In particolare, il secondo singolo ha avuto successo: ha raggiunto la seconda posizione della classifica dei singoli finlandese ed \u00e8 stato certificato disco d'oro.\n\"Ihmisten edess\u00e4\" ha fatto il suo ingresso all'ottava posizione della classifica degli album finlandese. L'album \u00e8 rimasto in classifica per 35 settimane consecutive, e ha raggiunto il suo picco attuale, la sesta posizione, solo nella sua trentesima settimana."}
{"id": "3308980", "revid": "287204", "url": "https://it.wikipedia.org/wiki?curid=3308980", "title": "Hockey Club Kometa Brno", "text": "L'HC Kometa Brno \u00e8 una squadra ceca di hockey su ghiaccio.\nStoria.\nFu fondata nel 1953 come Stella Rossa Brno (\"TJ Rud\u00e1 Hv\u011bzda Brno\"), ed era una squadra che faceva capo all'esercito cecoslovacco. Nella prima stagione (1953-1954) arriv\u00f2 a pari punti con lo Sparta Praga, ma i praghesi ebbero la meglio per la differenza reti. Nei successivi dodici anni vinse per undici volte il titolo cecoslovacco, mancandolo solo nel 1958-1959, quando lo vinse il SONP Kladno. Nel 1962, intanto, la squadra aveva cessato di far riferimento all'esercito ed eda divenuta ZKL Brno (\"Z\u00e1vody kuli\u010dkov\u00fdch lo\u017eisek Brno\", dal nome dello sponsor), e con questa denominazione vinse le prime tre edizioni della Coppa dei campioni (1966, 1967 e 1968).\nNel 1976 cambi\u00f2 di nuovo denominazione: TJ Zetor Brno, divenuta poi nel 1990, e fino al 1992 HC Zetor Brno.\nNegli anni '90 i cambiamenti di denominazione si fecero pi\u00f9 frequenti: HC Kr\u00e1lovopolsk\u00e1 Brno (1992-1994), HC Kometa Brno (1994-1995, 1996-2002 e poi dal 2005), HC Kometa Brno BVV (1995-1996), HC Kometa Group Brno (2002-2005).\nLa squadra ha sempre disputato la massima serie Cecoslovacca, fino alla prima retrocessione nel 1980, e da allora si \u00e8 alternata tra prima e seconda serie. Dopo la nascita della Repubblica Ceca (1993) e fino al 2009 ha stabilmente giocato in 1. Liga (la seconda serie) con l'eccezione del 1995-1996 in Extraliga e del 2002-2003 in 2. Liga (terza serie). Al termine della stagione 2008-2009 ha acquisito il titolo sportivo dell'Orli Znojmo, prendendone il posto in Extraliga ceca."}
{"id": "3308982", "revid": "263989", "url": "https://it.wikipedia.org/wiki?curid=3308982", "title": "ZKL Brno", "text": ""}
{"id": "3308983", "revid": "46291", "url": "https://it.wikipedia.org/wiki?curid=3308983", "title": "Filago minima", "text": "La Bambagia minima (nome scientifico Filago minima ) \u00e8 una pianta erbacea annua con piccoli fiori giallastri appartenente alla famiglia delle Asteraceae.\nEtimologia.\nIl nome generico (\"filago\") deriva dalla voce latina \"filum\" (= piccolo filo) e si riferisce o al ricco tomento di queste piante simile ai fili dei capelli o ai fiori filamentosi esterni. L'epiteto specifico (\"minima\") si riferisce alle dimensioni della pianta e dei suoi fiori.\nIl binomio scientifico attualmente accettato (\"Filago minima\") \u00e8 stato proposto inizialmente dal entomologo e botanico inglese, fondatore e primo presidente della Linnean Society di Londra, Sir James Edward Smith (1759 \u2013 1828) e definito ulteriormente dal botanico e micologo sudafricano Christian Hendrik Persoon (1761 \u2013 1836) in una pubblicazione del 1807.\nDescrizione.\nSono piante alte tra 2,5 \u2013 15\u00a0cm (massimo 25\u00a0cm). Tutta la pianta \u00e8 grigio/bianco tomentosa. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, e sono munite di asse fiorale eretto e con poche foglie. Una delle caratteristiche pi\u00f9 particolari di questa specie sono le infiorescenze in quanto una generazione dei capolini sembra elevarsi sopra il grappolo precedente che l'ha generato. Inoltre l'habitus della pianta \u00e8 cespitoso (diversi fusti crescono dalla base verso l'alto). Queste piante sono considerate monoiche in quanto i capolini contengono fiori femminili esternamente e fiori ermafroditi (e quindi anche maschili) centralmente.\nRadici.\nLe radici sono secondarie da fittone.\nFoglie.\nLe foglie sono soprattutto caulinari; sono disposte in modo alterno e addensate in modo continuo lungo il caule. La forma \u00e8 intera, lesiniforme con pelosit\u00e0 appressata. Il colore \u00e8 grigiastro.\nInfiorescenza.\nLe infiorescenze sono terminali e riunite in glomeruli subsferici e corimbosi. Ogni glomerulo \u00e8 formato da alcuni capolini sessili avvolti alla base da filamenti lanosi. La struttura dei capolini \u00e8 quella tipica delle Asteraceae: un involucro piramidale composto da diverse squame che fanno da protezione al ricettacolo accorciato sul quale s'inseriscono due tipi di fiori: i fiori esterni ligulati (in questo caso assenti), e i fiori centrali tubulosi. In particolare quelli periferici sono femminili, filiformi e sono disposti in modo uniseriato, crescono all'ascella di una squama dell'involucro ed hanno la particolarit\u00e0 che il tubo corollino \u00e8 inserito all'apice dell'ovario; quelli interni, tubulosi, sono pochi e sono ermafroditi. Le squame a forma ottusa sono da 15 a 20 e sono disposte in 3 \u2013 4 serie in modo patente (formano una stella alla fruttificazione); quelle interne sono mucronate. Dimensione dei capolini: larghezza 1 \u2013 2\u00a0mm; lunghezza 3 \u2013 3,5\u00a0mm. Dimensione dell'involucro: 3 \u2013 3,5\u00a0mm.\nFiore.\nI fiori sono attinomorfi. Sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti sono degli acheni. Sono provvisti di un pappo ben sviluppato e uniseriato se tali frutti sono generati dai fiori pi\u00f9 interni (se sono generati da quelli pi\u00f9 periferici sono invece privi di pappo).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di \"Filago minima\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Filago\" comprendente diverse specie, una buona parte di origine americana, di cui una dozzina sono proprie della flora italiana.\nIl basionimo per questa specie \u00e8: \"Gnaphalium minimum\" \nLa specie di questa voce appartiene ad un gruppo di generi legati da elevata affinit\u00e0 morfologico-anatomiche e con caratteri distintivi non sempre evidenti e stabili: \"Evax\" - \"Filago\" - \"Oglifa\" . Sandro Pignatti nella sua \u201cFlorad'Itali\u201d pur osservando i stretti collegamenti tra questi generi preferisce trattarli separatamente (come generi autonomi). Attualmente si preferisce riunire tutte queste specie sotto un unico genere: \"Filago\". Viceversa alcune checklist come la quella dei Royal Botanic Garden Edinburgh per questa pianta considerano valido il seguente nominativo: \"Logfia minima\" . \nIl numero cromosomico di \"F. minima\" \u00e8: 2n = 28.\nVariabilit\u00e0.\nAl sud (in Calabria) le piante di questa specie sono lievemente pi\u00f9 grandi e sono state descritte come var. \"australis\" , ma secondo Sandro Pignatti rientrano nel campo della normale variabilit\u00e0.\nIbridi.\nCon la specie \"Filago arvensis\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa morfologia di questa specie \u00e8 abbastanza singolare per cui poche sono le altre specie confondibili con questa. \"Filago arvensis\" ha una infiorescenza pi\u00f9 ricca; \"Filago gallica\" ha delle foglie molto appuntite; \"Filago vulgaris\" ha una tipica infiorescenza a ramificazioni dicotomiche."}
{"id": "3308984", "revid": "263989", "url": "https://it.wikipedia.org/wiki?curid=3308984", "title": "Stella Rossa Brno", "text": ""}
{"id": "3308985", "revid": "263989", "url": "https://it.wikipedia.org/wiki?curid=3308985", "title": "TJ Zetor Brno", "text": ""}
{"id": "3308986", "revid": "263989", "url": "https://it.wikipedia.org/wiki?curid=3308986", "title": "HC Zetor Brno", "text": ""}
{"id": "3308988", "revid": "263989", "url": "https://it.wikipedia.org/wiki?curid=3308988", "title": "HC Kr\u00e1lovopolsk\u00e1 Brno", "text": ""}
{"id": "3308990", "revid": "263989", "url": "https://it.wikipedia.org/wiki?curid=3308990", "title": "HC Kometa Group Brno", "text": ""}
{"id": "3308992", "revid": "263989", "url": "https://it.wikipedia.org/wiki?curid=3308992", "title": "HC Kometa Group", "text": ""}
{"id": "3309005", "revid": "47767", "url": "https://it.wikipedia.org/wiki?curid=3309005", "title": "Distesa Scintillante", "text": ""}
{"id": "3309007", "revid": "47767", "url": "https://it.wikipedia.org/wiki?curid=3309007", "title": "Shimmering Expanse", "text": ""}
{"id": "3309010", "revid": "47767", "url": "https://it.wikipedia.org/wiki?curid=3309010", "title": "Kelp'thar Forest", "text": ""}
{"id": "3309011", "revid": "47767", "url": "https://it.wikipedia.org/wiki?curid=3309011", "title": "Foresta di Alg'thar", "text": ""}
{"id": "3309013", "revid": "47767", "url": "https://it.wikipedia.org/wiki?curid=3309013", "title": "Abyssal Depths", "text": ""}
{"id": "3309015", "revid": "47767", "url": "https://it.wikipedia.org/wiki?curid=3309015", "title": "Profondit\u00e0 Abissali", "text": ""}
{"id": "3309016", "revid": "1318658", "url": "https://it.wikipedia.org/wiki?curid=3309016", "title": "Encefalopatia ipertensiva", "text": "L'encefalopatia ipertensiva \u00e8 una patologia che si manifesta in pazienti colpiti da ipertensione; segni e sintomi caratteristici sono cefalea, stato di confusione, vomito e convulsioni, che a volte portano al coma. Questa condizione necessita di un intervento medico rapido per ridurre l'aumento della pressione intracranica che accompagna il fenomeno, perch\u00e9 la sindrome non regredisce spontaneamente. I pazienti deceduti sottoposti all'esame autoptico evidenziano un tessuto cerebrale edematoso in cui pu\u00f2 essere presente o meno erniazione tonsillare o transtentoriale. Microscopicamente si osservano petecchie e necrosi fibrinoide delle arteriole della sostanza grigia e bianca."}
{"id": "3309022", "revid": "1214201", "url": "https://it.wikipedia.org/wiki?curid=3309022", "title": "Gu\u00f0j\u00f3n Baldvinsson", "text": "Carriera.\nBaldvinsson inizia la sua carriera professionistica nel 2003 con lo Stjarnan. Firma per il KR Reykjav\u00edk nella stagione 2008, per poi andare a giocare in Svezia con il GAIS la stagione successiva. Dal 2010 al 2011 torna al KR Reykjav\u00edk, poi firma con gli svedesi dell'Halmstad, contribuendo ad ottenere la promozione nella massima serie grazie a 16 reti nel campionato 2012. Dal gennaio 2015 diventa, da svincolato, un giocatore del Nordsj\u00e6lland, ma gi\u00e0 in estate torna in Islanda allo Stjarnan. Tra il gennaio e il marzo 2018 ha anche una breve parentesi in India con il Kerala Blasters FC.\nHa esordito con la Nazionale islandese nel marzo 2009."}
{"id": "3309040", "revid": "124658100", "url": "https://it.wikipedia.org/wiki?curid=3309040", "title": "Servizi segreti italiani", "text": "I servizi segreti italiani (SSI) sono l'insieme degli organi e delle autorit\u00e0 dei servizi segreti e di intelligence della Repubblica Italiana. Hanno il compito di assicurare le attivit\u00e0 informative volte alla salvaguardia della Repubblica Italiana da pericoli e minacce provenienti sia dall'interno sia dall'esterno.\nDal 2007 sono inglobati nel Sistema di informazione per la sicurezza della Repubblica.\nStoria.\nIl Regno d'Italia e il XIX secolo.\nGi\u00e0 nel Regno di Sardegna, alla vigilia dell'unit\u00e0 d'Italia, vi erano diversi e talvolta sovrapposti servizi del Ministero dell'interno, dell'Armata Sarda (in quest'ultimo caso al vertice vi era il maggiore Giuseppe Govone), uno del Corpo dei Reali Carabinieri e uno del Corpo delle Guardie doganali. A questi devono essere aggiunti i servizi afferenti al Presidente del Consiglio e al Ministro degli affari esteri, nonch\u00e9 il dispositivo informativo del Re presso la casa militare e quella civile. In questo periodo l'attivit\u00e0 di spionaggio militare \u00e8 affidata a perlustratori e militari a cavallo, al fine di osservare \u2013 e annotare \u2013 la distribuzione delle truppe sul territorio, i movimenti, la quantit\u00e0 delle batterie di artiglieria o dei reparti a cavallo. In alcuni sporadici casi sono presenti anche osservatori civili, i cui compiti per\u00f2 appaiono in questa fase ancora molto limitati. Per porre ordine, nel 1863 fu istituito un l'\"Ufficio Informazioni dello Stato Maggiore del Regio Esercito\" che, affidato al colonnello Edoardo Driquet, che si configura come il primo organo italiano di polizia informativa.\nSciolto a seguito delle sconfitte nel 1866 contro l'esercito austriaco nella battaglia di Custoza e nella battaglia di Lissa \u2013 e imputate proprio all'inefficienza del servizio \u2013 l'Ufficio informazioni fu ricostituito nel 1890 con prevalenti funzioni di polizia e controspionaggio. Tali compiti mostrano la propensione dei servizi italiani, in questo periodo storico ma anche nella maggior parte delle fasi successive, all'investigazione e alla prevenzione dell'attivit\u00e0 dei servizi stranieri sul nostro territorio. Sono questi, secondo gli storici, gli anni dei tentativi di penetrazione nel Paese da parte del Evidenzbureau austriaco e del Deuxi\u00e8me Bureau francese. In tale contesto, non \u00e8 dunque un caso che, nel 1889, il governo italiano definisca per la prima volta il reato di spionaggio a favore di potenze straniere.\nL'adesione nel 1882 dell'Italia alla Triplice Alleanza fa s\u00ec che si moltiplichino le azioni d'informazione nella Francia sudorientale, in particolare quelle che vedono protagonista il capitano Eugenio De Rossi, reclutato nell'Ufficio Informazioni dopo aver redatto, da ufficiale dei bersaglieri, una simulazione di un piano di aggressione all'Italia da parte della Francia, De Rossi si reca in bicicletta sui crinali alpini dal Col di Tenda sino all'entroterra di Nizza osservando i movimenti delle truppe transalpine ed entrando in possesso di un nuovo modello di fucile, il Lebel Mod\u00e8le 1886. Lo stesso De Rossi oper\u00f2 pi\u00f9 tardi anche a Milano, per contrastare il lavoro di agenti parigini infiltrati, in Istria, Dalmazia e nella Galizia.\nNegli stessi anni l'attivit\u00e0 d'informazione esterna si estende alle colonie d'oltremare, dapprima grazie alle attivit\u00e0 di privati come la \"Compagnia Rubattino\" di Raffaele Rubattino di Genova, che utilizza esploratori, mercanti e missionari, poi attraverso un intervento strutturato di elementi militari a partire dai primi anni novanta del XIX secolo. Negli ultimi anni del secolo le difficolt\u00e0 economiche e il progressivo avanzamento della questione sociale, cui si unisce il consolidarsi di diversi movimenti di categoria e nuove ideologie politiche, fanno s\u00ec che si sviluppino attivit\u00e0 di controllo in ambito nazionale. Nasce cos\u00ec l\"Ufficio Riservato del Ministero dell'interno\", che segna il passaggio storico al \u201cdoppio binario\u201d dei servizi italiani: militare per la sicurezza esterna, civile per la sicurezza interna.\nIl XX secolo e le due guerre mondiali.\nNel settembre del 1900 l'Ufficio Informazioni, divenuto ora \"Ufficio I del Corpo di Stato Maggiore del Regio Esercito\", fu affidato al colonnello di Stato Maggiore Felice De Chaurand de Saint Eustache. De Chaurand e i suoi successori \u2013 i colonnelli dei Bersaglieri Vincenzo Garioni e Silvio Negri \u2013 cercarono di supplire servendosi di strumenti innovativi, quali i cifrari e la crittografia, e della collaborazione di geografi e archeologi impegnati nelle missioni di ricerca in regioni come la Tripolitania e la Cirenaica.\nCon lo scoppio della prima guerra mondiale i servizi militari si moltiplicarono. L'Ufficio I divenne \"Servizio I del Comando Supremo\" e gli vennero affiancati due altri servizi informativi dipendenti dagli Stati Maggiori dell'Esercito e della Marina. Proprio il \"Servizio Informazioni Militare\" della Regia Marina sar\u00e0 protagonista del \u201ccolpo di Zurigo\u201d, un'azione che permise di individuare e neutralizzare, nel febbraio del 1917, la centrale dello spionaggio austriaco per l'Italia a Zurigo.\nA conclusione della \"Grande Guerra\", lo Stato italiano si ritrov\u00f2 nuovamente a confrontarsi con la sfida del \u201cdoppio binario\u201d militare e civile. Nel 1919 si procedette infatti a una profonda riorganizzazione degli uffici informativi del Ministero dell'interno che portarono, da una parte, allo scioglimento dell'Ufficio Centrale di investigazione (UCI) \u2013 nato durante la prima guerra mondiale allo scopo di smascherare i disertori e le associazioni a loro sostegno \u2013 e dall'altro alla costituzione della \"Divisione affari generali e riservati (DAGR)\". La DAGR era suddivisa in due branche specifiche: la Sezione ordine pubblico, con competenze in materia di difesa della sicurezza dello Stato e controllo della attivit\u00e0 sovversive, e la Divisione stranieri, con il compito di raccogliere informazioni sulle attivit\u00e0 di cittadini di altre nazioni in Italia. Sono questi gli anni in cui vengono progressivamente perfezionate le tecniche di spionaggio grazie a nuovi approcci sia all'individuo sia all'organizzazione. Si istituiscono, inoltre, il Casellario Politico Centrale e gli Ispettorati Speciali di Polizia in numerose zone d'Italia.\nNel 1927 il governo Mussolini procede anche al riordinamento dei servizi segreti militari, nell'ambito della costituzione del Comando di Stato Maggiore dell'Esercito al cui interno viene istituito il \"Servizio Informazioni Militare\" (SIM). Come il DAGR, anche il SIM era articolato in due branche: una \u201coffensiva\u201d o di ricerca informativa, e una \u201cdifensiva\u201d o di controspionaggio. A esso si affiancavano il Servizio Informazioni dell'Aeronautica (SIA) e il Servizio Informazioni Segrete della Marina (SIS). Di fatto questa struttura rimase invariata fino all'8 settembre 1943, data dell'armistizio con gli anglo-americani, eccezion fatta per una breve parentesi in cui la sezione difensiva del SIM fu organizzata in Servizio autonomo di controspionaggio.\nNel 1944, a seguito di una prima embrionale riforma della sicurezza interna attuata dal Governo Badoglio, venne istituita una struttura denominata \"Servizio Informazioni Speciali\" (SIS) cui vennero assegnate, in via provvisoria, tutte le competenze del DAGR in materia di investigazione politica. Il SIS rimase attivo per circa quattro anni sino alla fine del 1948. Per il controspionaggio militare dal novembre 1944 fu attivo l'\"Ufficio Informazioni dello Stato Maggiore Generale\", inizialmente sotto \"controllo\" dell'OSS statunitense.\nIl secondo dopoguerra e gli anni 1960.\nIl 30 marzo 1949, dopo la nascita della Repubblica Italiana, la costituzione del Ministero della difesa \u2013 nel quale confluiscono i Ministeri della guerra, della marina e dell'aeronautica \u2013 e nel clima politico internazionale della guerra fredda, si provvide al riordino dei Servizi Informativi militari con la costituzione di un unico \"Servizio Informazioni Forze Armate\" (SIFAR) alle dirette dipendenze del Capo di Stato Maggiore della Difesa e sotto la direzione del generale Giovanni Carlo Re, cui succedettero, fino al 1965, i generali Umberto Broccoli, Ettore Musco, Giovanni De Lorenzo, Egidio Viggiani e Giovanni Allavena.\nBench\u00e9 il servizio segreto si occupasse anche della sicurezza interna, il Ministero dell'interno, fin dal 1948, costitu\u00ec l'Ufficio Affari Riservati, con compiti informativi e di polizia politica, poi sciolto nel 1974. In seguito Francesco Cossiga costituir\u00e0 l\"Ispettorato generale per l'azione contro il terrorismo\" (IGAT), ridefinito nel 1976 \"Servizio di Sicurezza\" (SST), con un ruolo prevalentemente operativo con al vertice il prefetto Emilio Santillo. \nA supporto e collegamento dei servizi, presso ciascuna forza armata venne costituita una \"Sezione informazioni operative e situazione\" (SIOS), alle dirette dipendenze dei rispettivi Capi di Stato Maggiore e con compiti specifici di informazione tecnico-militare e polizia militare. La creazione di un vero e proprio servizio segreto, quale il SIFAR si configurava seppure all'inizio con sovranit\u00e0 limitata e in diretto contatto con i servizi statunitensi, era una delle prime conseguenze della stabilizzazione della situazione politica italiana e dell'ingresso della Repubblica nella NATO.\nNel 1965, un'ulteriore riforma dell'ordinamento dello Stato Maggiore della difesa e delle forze armate con Decreto del Presidente della Repubblica, trasforma il SIFAR in \"Servizio Informazioni Difesa\" (SID) cui vengono affidati compiti di informazione, prevenzione e tutela del segreto militare e di ogni altra attivit\u00e0 di interesse nazionale volta alla sicurezza e alla difesa dell Stato. Il SID comincia ufficialmente la sua attivit\u00e0 il 1\u00ba luglio del 1966 sotto la direzione dell'ammiraglio Eugenio Henke, cui succedono, fino al 1977 anno della nuova riforma, il generale Vito Miceli e l'ammiraglio Mario Casardi.\nLa riforma del 1977.\nCon la legge 24 ottobre 1977, n. 801 il SID venne sdoppiato e venne soppresso il Servizio di Sicurezza del ministero dell'Interno. Cos\u00ec vennero istituiti il \"Servizio per le informazioni e la sicurezza militare\" (SISMI) e il \"Servizio per le informazioni e la sicurezza democratica\" (SISDE). Le due nuove strutture venivano poste alle dipendenze rispettivamente del Ministro della difesa e del Ministro dell'interno. Ma la nuova legge attribuiva l'alta direzione, la responsabilit\u00e0 politica generale e il coordinamento della politica informativa e di sicurezza al Presidente del Consiglio dei ministri, che coordinava i due organismi di sicurezza tramite il Comitato esecutivo per i servizi di informazione e sicurezza (CESIS).\nI compiti del SISMI erano prevalentemente finalizzati a difendere la sicurezza nazionale da qualsiasi minaccia in Italia e all'estero anche con azioni di controspionaggio dirette a tale scopo. Dal 1978 al 2007 si sono succeduti alla sua guida il generale Giuseppe Santovito, il generale Nino Lugaresi, l'ammiraglio Fulvio Martini, il generale Sergio Luccarini, il generale Luigi Ramponi, il generale Cesare Pucci, il generale Sergio Siracusa, l'ammiraglio Gianfranco Battelli e il generale Nicol\u00f2 Pollari.\nI compiti del SISDE erano, invece, finalizzati a difendere la sicurezza della Repubblica e delle sue istituzioni da qualsiasi minaccia, operando principalmente in Italia.\nLa riforma e il nuovo assetto del 2007.\nNel 2007 l'intero apparato dei servizi nazionale sub\u00ec un profondo processo di riforma ai sensi della legge 3 agosto 2007, n. 124 che istitu\u00ec il Sistema di informazione per la sicurezza della Repubblica.\nLa nuova normativa introdusse molte novit\u00e0: configurando la direzione e la responsabilit\u00e0 generale del Presidente del Consiglio dei Ministri della Repubblica Italiana, cui compete la nomina di direttori e vicedirettori di ciascuna delle due nuove agenzie: ovvero l'Agenzia informazioni e sicurezza esterna (AISE) e l'Agenzia informazioni e sicurezza interna (AISI) e con il coordinamento del Dipartimento delle informazioni per la sicurezza (DIS) della Presidenza del consiglio.\nAll'AISE sono affidate le attivit\u00e0 di informazione sulle minacce alla sicurezza della Repubblica provenienti dall'estero, il controspionaggio fuori dai confini nazionali e le attivit\u00e0 di controproliferazione. L'AISI svolge invece attivit\u00e0 di raccolta delle informazioni per la difesa della sicurezza interna della Repubblica e delle istituzioni democratiche, nonch\u00e9 quelle per la protezione degli interessi nazionali e il controspionaggio in territorio italiano. \nAl nuovo sistema si affianca la struttura del servizio segreto militare, il II Reparto informazioni e sicurezza, posta all'interno dello Stato Maggiore della Difesa, che ha la funzione prevalente di raccolta di informazioni, in coordinamento con l'AISE, a garanzia della protezione delle postazioni e delle attivit\u00e0 all'estero delle forze armate italiane.\nNel maggio 2019 \u00e8 stata inaugurata la nuova sede unitaria dei servizi segreti nel palazzo delle Casse di Risparmio Postali, che ospita gli uffici di vertice del DIS, delle agenzie e parte di quelli operativi, sita in piazza Dante nel rione Esquilino a Roma. Restano operativi la cittadella di Forte Braschi (AISE) e gli uffici di piazza Zama (AISI).\nNel giugno 2021 il consiglio dei ministri del governo Draghi approva la costituzione di una Agenzia per la cybersicurezza nazionale, in materia di cybersecurity.\nOrganizzazione e struttura.\nLa struttura principale.\nSecondo il Sistema di informazione per la sicurezza della Repubblica italiana:\nDal punto di vista operativo, le attivit\u00e0 sono svolte da due agenzie governative, entrambe direttamente dipendenti dal Dipartimento delle informazioni per la sicurezza (istituito nel 2007 presso la Presidenza del Consiglio dei ministri), mediante un sistema di competenza territoriale gi\u00e0 da tempo utilizzato da diversi Stati in Europa e nel mondo. Le agenzie in questione sono:\nEsse si occupano - rispettivamente - della tutela della Repubblica Italiana da minacce interne ed esterne al suo territorio e operano nell'ambito del Sistema di informazione per la sicurezza della Repubblica.\nSpecificit\u00e0 nelle forze armate.\nPer quanto riguarda le forze armate italiane, dal 2007 non dispongono pi\u00f9 di un apposito servizio per le informazioni e la sicurezza militare. Esse oggi dispongono di strutture appositamente dedicate, dipendenti dallo Stato Maggiore della Difesa:\nInfine, il \"II reparto\" della Guardia di Finanza (Corpo di polizia a ordinamento militare) si occupa di analisi investigative, in particolare economico-finanziaria.\nIl reclutamento del personale.\nL'attivit\u00e0 di reclutamento si avvale sempre pi\u00f9 di rinnovate formule di carattere selettivo, nonch\u00e9 della facolt\u00e0 di ricorrere anche a bacini diversi dalle forze armate italiane, quali forze di polizia italiane e dipendenti della pubblica amministrazione italiana, enti di ricerca, ma anche imprese e settore privato e altre istituzioni d'interesse. Della ricerca di risorse viene data notizia, in parallelo, attraverso il sito istituzionale www.sicurezzanazionale.gov.it.\nLa riforma del 2007 ha introdotto una politica in materia di personale, ampliando gli ambiti di intervento dello stesso anche alla tutela degli interessi strategici nazionali in campo politico, militare, economico, scientifico e industriale nonch\u00e9 - in conformit\u00e0 con quanto previsto dalla legge 7 agosto 2012, n. 133 - alla protezione cibernetica e sicurezza informatica nazionale.\nCommemorazioni e riconoscimenti.\nIl 22 marzo 2016 si \u00e8 tenuta presso Forte Braschi una giornata di commemorazione dei caduti dei servizi segreti italiani dal dopoguerra, dove sono stati commemorati: \nIl 22 marzo 2017, con una direttiva del Presidente del Consiglio dei Ministri, \u00e8 stata istituita la \"Giornata della memoria dei caduti dei Servizi di informazione per la sicurezza\", giornata commemorativa dei caduti dei servizi di intelligence italiani che viene celebrata in tal giorno ogni anno.\nDal 2019 la sede dell'intelligence, il palazzo delle Casse di Risparmio Postali ospita una \u201cParete della Memoria\u201d dedicata ai caduti.\nAttivit\u00e0 editoriale.\nTramite l'AISI viene svolta dal 2004 anche un'attivit\u00e0 di divulgazione editoriale dei temi di intelligence, attraverso la rivista \"Gnosis\" diretta dal 2013 dal generale Gianfranco Linzi."}
{"id": "3309041", "revid": "39884", "url": "https://it.wikipedia.org/wiki?curid=3309041", "title": "Le Canard, 1961 (Georges Braque)", "text": ""}
{"id": "3309049", "revid": "7077", "url": "https://it.wikipedia.org/wiki?curid=3309049", "title": "Blade's Edge Mountains", "text": ""}
{"id": "3309052", "revid": "767487", "url": "https://it.wikipedia.org/wiki?curid=3309052", "title": "Seili", "text": "Seili \u00e8 il secondo album della cantante finlandese Jenni Vartiainen, pubblicato il 31 marzo 2010 dall'etichetta discografica Warner Music Finland. L'album ha venduto oltre 146.000 copie in Finlandia ed \u00e8 stato certificato triplo disco di platino.\nDall'album sono stati estratti quattro singoli: \"En haluu kuolla t\u00e4n\u00e4 y\u00f6n\u00e4\", \"Nettiin\", \"Miss\u00e4 muruseni on\" e \"Duran Duran\". In particolare, il primo e il terzo singolo hanno avuto successo: hanno entrambi raggiunto la vetta della classifica finlandese, e \"En haluu kuolla t\u00e4n\u00e4 y\u00f6n\u00e4\" \u00e8 stato certificato disco d'oro per aver venduto oltre 5.000 copie.\n\"Seili\" ha fatto il suo ingresso alla vetta della classifica degli album finlandese. L'album finora \u00e8 rimasto in classifica per 62 settimane consecutive, 61 delle quali nella top ten, e ha occupato la vetta per sedici settimane non consecutive."}
{"id": "3309055", "revid": "380654", "url": "https://it.wikipedia.org/wiki?curid=3309055", "title": "DSW Heavyweight Championship", "text": "Il Deep South Heavyweight Championship \u00e8 stato il primo alloro della Deep South Wrestling, l'ex federazione di sviluppo della WWE. Il primo campione \u00e8 stato The Miz che vinse un torneo a 14 uomini sconfiggendo in finale Mike Knox. Venne ritirato nel 2007 e l'ultimo campione fu Austin Creed."}
{"id": "3309056", "revid": "196493", "url": "https://it.wikipedia.org/wiki?curid=3309056", "title": "Delta fluviali", "text": ""}
{"id": "3309057", "revid": "125067680", "url": "https://it.wikipedia.org/wiki?curid=3309057", "title": "Pieraldo Ferrante", "text": "Diplomato all'Accademia nazionale d'arte drammatica, \u00e8 padre dell'attore e doppiatore Luca Ferrante."}
{"id": "3309060", "revid": "599013", "url": "https://it.wikipedia.org/wiki?curid=3309060", "title": "Sjarhej Amel'jan\u010duk", "text": "Carriera.\nClub.\nDurante la sua carriera ha militato in numerose squadre di club, tra cui il , in cui gioca tra il 2008 e il 2011.\nNazionale.\nConta molte presenze con la nazionale bielorussa."}
{"id": "3309061", "revid": "599013", "url": "https://it.wikipedia.org/wiki?curid=3309061", "title": "Jos\u00e9 M\u00e1rcio Pereira da Silva", "text": "Caratteristiche tecniche.\nGiocava come attaccante, ricoprendo il ruolo di ala destra. Dotato di una grande abilit\u00e0 tecnica, il suo gioco era caratterizzato da creativit\u00e0 e concretezza nel finalizzare.\nCarriera.\nClub.\nCresciuto nel settore giovanile del Flamengo, vi vinse il campionato Carioca di categoria prima di passare in prima squadra. Debutt\u00f2 tra i titolari nella partita contro il S\u00e3o Crist\u00f3v\u00e3o del 9 luglio 1967. Partecip\u00f2 al campionato statale, e fino al febbraio 1968 rimase a giocare nel Flamengo. Lasci\u00f2 il club rosso-nero come parte di uno scambio con il Botafogo, cambiando dunque casacca ma non citt\u00e0: in cambio, il Flamengo acquist\u00f2 Z\u00e9lio, che ricopriva il suo medesimo ruolo. Con la nuova societ\u00e0 partecip\u00f2 alla vittoria della Ta\u00e7a Brasil 1968, la prima in \u00e0mbito nazionale nella storia del club. Fece il suo esordio nel Primeiro Campeonato Nacional de Clubes l'8 agosto 1971 contro l'Am\u00e9rica-RJ, e segn\u00f2 il primo gol il 9 ottobre al Maracan\u00e3, firmando la vittoria del Botafogo sul Corinthians per 1-0. Nel 1973 venne incluso dalla rivista \"Placar\" nella lista degli undici migliori elementi della stagione, ottenendo pertanto la Bola de Prata. Al termine della stagione 1974 pass\u00f2 al Gr\u00eamio di Porto Alegre, ove disput\u00f2 due annate, la 1975 e la 1976. Per il torneo del 1977 venne acquistato dal San Paolo, e Zequinha prese parte al cammino verso il titolo del \"Tricolor Paulista\", mancando per\u00f2 di disputare la finale. Nel 1979 raggiunse la NASL, dove si aggreg\u00f2 alla nutrita colonia di giocatori brasiliani, trasferitisi nella lega statunitense per attrarre pubblico. Gioc\u00f2 tre stagioni con i Dallas Tornado e poi una con i Tampa Bay Rowdies e un'altra con i Tulsa Roughnecks, con cui vinse un titolo nazionale nel 1983, anno in cui si ritir\u00f2 definitivamente.\nNazionale.\nZequinha fece parte dei convocati della Nazionale nel 1971, debuttando l'11 luglio 1971 nell'amichevole contro l'. Con tale partita si apr\u00ec per l'ala brasiliana il ciclo d'incontri che lo vide scendere in campo contro (14 luglio), (18 luglio), (21 luglio) e (24 luglio). Fu titolare in ciascuna di queste gare."}
{"id": "3309062", "revid": "1005847", "url": "https://it.wikipedia.org/wiki?curid=3309062", "title": "Securvia", "text": "Securvia era un sistema di informazioni e monitoraggio dello stato del traffico automobilistico, progettato dalla italiana Magneti Marelli.\nPresentato nel 1991, e tenuto in vita solo pochi anni, il sistema utilizzava una frequenza radio intorno ai 43\u00a0MHz per inviare segnali digitali a un piccolo ricevitore installato all'interno dell'auto, che avvertiva il guidatore del pericolo circa 300 metri in anticipo.\nIl ricevitore era molto semplice, con sei spie a LED che si illuminavano, insieme a un cicalino molto forte, indicando se c'era pericolo di strada sdrucciolevole, attraversamento pedonale, pericolo generico, lavori in corso e code riuscendo a specificare anche se le code erano in direzione nord, sud, ovest o est.\nUna rete di trasmettitori fissi era apparsa in tutta Italia composti di un palo, un pannello solare obliquo e un'antenna trasmittente.\nSecondo i progetti originali, oltre a questa rete fissa si sarebbero dovuti aggiungere una serie di trasmettitori mobili che dovevano essere utilizzati per segnalare pericoli temporanei come un cantiere e una rete di trasmettitori veicolari, che dovevano essere installati sulle auto della Polizia o dei Carabinieri in caso, ad esempio, di un incidente in autostrada.\nI motivi che decretarono l'insuccesso del sistema, nonostante i grossi investimenti della Magneti Marelli, furono l'elevato costo del ricevitore (circa lire del 1991) che lo rendeva accessibile solo a un'utenza ristretta. Fredda fu anche l'accoglienza delle concessionarie autostradali; inoltre il ministero delle poste e delle telecomunicazioni fece difficolt\u00e0 sulla concessione delle frequenze necessarie al sistema.\nIl successivo avvento dei navigatori satellitari ha definitivamente decretato la fine del sistema."}
{"id": "3309067", "revid": "1305772", "url": "https://it.wikipedia.org/wiki?curid=3309067", "title": "Zequinha (disambigua)", "text": ""}
{"id": "3309069", "revid": "767487", "url": "https://it.wikipedia.org/wiki?curid=3309069", "title": "Curiosity Killed the Cat", "text": "Curiosity Killed the Cat \u00e8 stato un gruppo musicale pop inglese formato nel 1984.\nLa formazione era composta da Ben Volpeliere-Pierrot alla voce, Julian Godfrey Brookhouse alla chitarra, Nick Thorp al basso e Migi Drummond alla batteria. Lo stile variava tra acid jazz, soul, funky e pop. Il gruppo \u00e8 attivo sino al 1993 e vanta tre album in studio, di cui uno postumo nel 1994. Il nome deriva da un motto popolare inglese, traducibile con \"la curiosit\u00e0 uccise il gatto\", e dal significato paragonabile al proverbio italiano \"tanto va la gatta al lardo che ci lascia lo zampino\".\nCarriera.\nNell'aprile 1987 pubblicano un primo album, \"Keep Your Distance\", che raggiunge il primo posto della classifica inglese. L'album viene lanciato dal singolo \"Misfit\", nel cui video compare l'artista pop Andy Warhol, evento che porr\u00e0 il gruppo all'attenzione del pubblico e della critica. Warhol in seguito collaborer\u00e0 occasionalmente col gruppo, portandolo a suonare anche nei locali di New York e comparendo in altri video ed esibizioni dal vivo.\nNel 1989 esce il secondo album per la Polygram Records, \"Get Ahead\". L'album viene lanciato dal singolo \"Name and Numbers\", il cui ritornello \u00abHey, how you doin'?\u00bb, diverr\u00e0 molto popolare due anni dopo grazie al gruppo rap De La Soul con la loro versione \"Ring Ring Ring (Ha Ha Hey)\". L'album non riesce a replicare il successo del precedente, e la Polygram cessa il contratto col gruppo. Tre anni dopo, col nome abbreviato in \"Curiosity\", tornano con una cover di Johnny Bristol, \"Hang On In There Baby\", seguita un anno dopo da altre cover quali \"I Need Your Lovin\"' and \"Gimme the Sunshine\", che per\u00f2 non riescono a ottenere successo. Per tale motivo, nel 1994, il gruppo ormai sciolto pubblicher\u00e0 il terzo e ultimo album, \"Back to Front\", solamente in Giappone.\nNel 1996 Ben Volpelier-Pierrot collabora con il duo italiano Double Dee dando vita al progetto 2 Men 4 Soul pubblicato dalla Irma Records.\nNegli anni 2000 il cantante Volpeliere-Pierrot continuer\u00e0 a esibirsi da solista nei locali londinesi col nome Curiosity Killed the Cat. Nel decennio precedente invece aveva preso parte al progetto italiano Datura prestando la sua voce nel singolo \"I Love To Dance\" che ottenne un buon riscontro."}
{"id": "3309071", "revid": "1573940", "url": "https://it.wikipedia.org/wiki?curid=3309071", "title": "Lycaena dispar", "text": "La licena delle paludi (Lycaena dispar ()), \u00e8 una specie di farfalla europea della famiglia Lycaenidae.\nDescrizione.\nLa specie pu\u00f2 essere distinta dalle specie simili Lycaena virgaureae e Lycaena hippothoe, pi\u00f9 comuni in habitat pi\u00f9 secchi, tramite la colorazione argentea della faccia inferiore delle ali posteriori.\nConservazione.\nNell'Europa occidentale, la bonifica delle zone umide, la cementificazione e l'attivit\u00e0 agricola nelle aree di golena ha causato un forte declino di questa specie. Nell'Europa dell'est, le aree golenali non ancora sviluppate e i delta fluviali costituiscono habitat per questa specie, anche se \u00e8 comunque minacciata dalla crescente attivit\u00e0 dell'uomo in queste aree."}
{"id": "3309081", "revid": "767487", "url": "https://it.wikipedia.org/wiki?curid=3309081", "title": "Vincenzo Occhetta", "text": "Carriera.\nCresce calcisticamente nella squadra del suo paese - Romentino - per passare alla Juventus nel 1949, giocando con le riserve e senza mai esordire in prima squadra. La Juventus lo cede nel 1951-1952 al allenato da Mario Perazzolo e con i siciliani disputa due campionati nella Serie cadetta. Retrocesso il Siracusa in Serie C, Occhetta passa al Marzotto nel 1953-1954, giocando con i vicentini cinque campionati di Serie B.\nNel 1958-1959, su suggerimento di Giuseppe Viani, passa al condotto da Viani stesso e Luigi Bonizzoni. L'esordio in Serie A di Occhetta avviene, in sostituzione di Nils Liedholm, il 21 settembre 1958 a San Siro contro la , che viene battuta per 2-0. Alla quarta giornata Liedholm rientra e Occhetta resta al suo posto; ad uscire di squadra \u00e8 Sandro Salvadore. Il Milan con Occhetta titolare, a fianco di Liedholm e Cesare Maldini, vince lo scudetto ed il novarese viene confermato anche l'anno successivo.\nNel 1960-1961 torna in Serie B con il neoretrocesso - assieme a Giancarlo Gallesi e Gastone Bean - come contropartita per l'acquisto di Paolo Barison. Lascia quindi Milano dopo aver disputato con i rossoneri 52 partite con 2 reti nella massima serie, 4 gare con 2 reti in Coppa Italia e altri 4 incontri in Coppa dei Campioni. A Genova si ferma altre quattro stagioni contribuendo al ritorno dei genoani, allenati da Roberto Gei, in Serie A nel 1961-1962, stagione nella quale diviene capitano dei rossobl\u00f9 a seguito del ritiro di Fosco Becattini.\nTornato nella massima serie con i liguri, vi rimane sino al 1963-1964 per poi scendere la stagione successiva in Serie D con il Rapallo Ruentes e, una volta conquistata la promozione in Serie C, svolgere la funzione di allenatore-giocatore dei bianconeri.\nSostituisce inoltre Ercole Rabitti sulla panchina del Savona in Serie B e rimane anche l'anno successivo in Serie C."}
{"id": "3309085", "revid": "400694", "url": "https://it.wikipedia.org/wiki?curid=3309085", "title": "Stereoscopi del XX secolo", "text": "Di seguito viene riportato un elenco di stereoscopi del XX secolo conosciuti, suddivisi in base al supporto utilizzato.\nTipi di stereoscopio.\nPoich\u00e9 nel XX secolo gli stereoscopi usano prevalentemente diapositive come supporto per le immagini stereoscopiche, si distinguono in:\nStereoscopi per stampe su carta.\nNel primo quarto del Novecento lo stereoscopio ottocentesco era ancora molto diffuso e versioni moderne perfezionate dello stesso, continuarono ad essere diffuse e cos\u00ec gli stereogrammi su carta.\nA partire dagli anni trenta, tuttavia, col diffondersi della diapositiva come supporto per le immagini stereoscopiche, questo sistema \u00e8 andato via via scomparendo. Esistono tuttavia stereoscopi prodotti durante il XX secolo che utilizzano lo stereogramma stampato su carta, tuttavia si tratta di un formato molto raro e destinato pressoch\u00e9 solo all'infanzia.\nStereoscopi a pellicola.\nStereoscopi che utilizzano strisce di pellicola diapositiva a scorrimento orizzontale o verticale.\nIn questi stereoscopi le diapositive, non sono separate, ma vengono stampate su di un unico pezzo di pellicola, dove sono presenti una o pi\u00f9 coppie di immagini.\nLe strisce di pellicola a scorrimento orizzontale sono prevalentemente in formato 35\u00a0mm e presentano immagini alternate a coppie di due. Le strisce di pellicola a scorrimento verticale, presentano coppie di immagini consecutive, e sono concettualmente simili alle schede di cartoncino a scorrimento verticale.\nTalvolta queste strisce di pellicola sono contenute in uno stereoscopio monouso e non sono perci\u00f2 intercambiabili.\nStereoscopi a schede o telaietti.\nStereoscopi che utilizzano diapositive montate su telaietti o su schede di cartoncino, plastica o altri materiali, a inserimento dall'alto o laterale, scorrimento verticale od orizzontale, a soggetto singolo o multiplo.\nNonostante lo scarto tra gli occhi sia sempre il medesimo, le schede utilizzate da questi sistemi presentano vari formati e dimensioni, e sono perci\u00f2 molto raramente interscambiabili (uno standard compatibile a pi\u00f9 visori \u00e8 ad esempio lo Stereo Realist) al contrario delle strisce di pellicola 35\u00a0mm o dei dischetti del sistema View-Master e delle sue imitazioni.\nStereoscopi a dischetti.\nStereoscopi che utilizzano diapositive montate su dischetti di cartone. Il sistema \u00e8 stato originalmente inventato da William Gruber per il suo View-Master e in seguito imitato da altri prodotti similari."}
{"id": "3309088", "revid": "599013", "url": "https://it.wikipedia.org/wiki?curid=3309088", "title": "Ilivasi Tabua", "text": "Biografia.\nCresciuto a Figi, fu mandato a 12 anni a completare gli studi in Australia, a Sydney; l\u00ec milit\u00f2 anche nelle squadre giovanili del Western Suburbs, formazione del campionato del Nuovo Galles del Sud; dopo una pausa dal rugby di un anno, si trasfer\u00ec nel Queensland e riprese a giocare, giungendo fino alle giovanili della rappresentativa dello Stato.\nNel 1990 esord\u00ec in Nazionale figiana in un \"test match\" a Tokyo contro il , cui fece seguito un altro incontro con , ma fu estromesso dalla selezione perch\u00e9 la Federazione non aveva intenzione di convocare per la elementi che giocassero all'estero; dopo tre anni dalla sua ultima convocazione con Figi, quindi, matur\u00f2 i requisiti per poter essere schierato dagli \"Wallabies\", e nell'agosto 1993 vest\u00ec la maglia della sua nuova Nazionale in un \"test match\" contro il a Brisbane.\nCon l' prese parte alla in Sudafrica, competizione nel corso della quale disput\u00f2 i suoi ultimi incontri internazionali per gli \"Wallabies\".\nA circa tre anni di distanza dal suo ultimo \"test match\" fu richiamato da in preparazione della in Galles; nel 1998 torn\u00f2 quindi a giocare con la Nazionale del suo Paese d'origine e l'anno seguente fu presente alla sua seconda Coppa del Mondo consecutiva.\nDopo il ritiro da giocatore pass\u00f2 alla carriera tecnica: l'incarico di maggior prestigio ricoperto fu la designazione a C.T. della Nazionale figiana, da lui guidata alla in Francia; confermato dopo il torneo, fu tuttavia esonerato nell'agosto 2009 dopo la Pacific Nations Cup che si tenne proprio a Figi, apparentemente perch\u00e9 consum\u00f2 alcolici durante il ritiro della squadra, cosa che la Federazione aveva proibito."}
{"id": "3309093", "revid": "199745", "url": "https://it.wikipedia.org/wiki?curid=3309093", "title": "Bambagia minima", "text": ""}
{"id": "3309095", "revid": "110157", "url": "https://it.wikipedia.org/wiki?curid=3309095", "title": "Gicl\u00e9e", "text": "Gicl\u00e9e (pronuncia inglese ) \u00e8 un neologismo che descrive il processo di stampa su carta o tela, di opere d'arte digitali usando una stampante altamente professionale a getto d'inchiostro, nulla a che vedere con le comuni stampanti (inkjet) getto d'inchiostro adatte per uso domestico o per l'ufficio. Va tuttavia precisato che il termine \u00e8 ambiguo in quanto non c'\u00e8 nessuno standard tecnico previsto, si tratta quindi di un altro modo per definire una stampa \"fine art\" cio\u00e8 una combinazione di buon file, buona stampante e buona carta per un risultato appunto \"fine art\"; una buona stampante a getto d'inchiostro pu\u00f2 produrre una stampa gicl\u00e9e se stampata partendo da un buon file e una buona carta fine art.\nIl termine \"gicl\u00e9e\" dal lemma francese \"le gicleur\" che significa \"ugello\", o meglio \"gicler\" che significa \"spruzzare\". Esso venne coniato nel 1991 da Jack Duganne, uno stampatore di litografie artistiche, per indicare qualsiasi stampa di opere d'arte realizzata con una stampante a getto d'inchiostro. L'intento di questo termine era distinguere queste immagini da quelle realizzate col sistema \"Iris proofs\". Il nome venne originariamente applicato a stampe d'arte create su stampanti Iris in un processo inventato nei primi anni 1990 ma da allora \u00e8 sinonimo di alta qualit\u00e0 di stampa a getto d'inchiostro ed \u00e8 spesso usato nelle galleria d'arte e nei negozi di stampa per indicare tali riproduzioni.\nOrigini.\nLe prime stampe a essere chiamate \"gicl\u00e9e\" sono state create alla fine del 1980 sui modelli di stampanti a getto d'inchiostro \"Iris Graphics\" 3024 e 3047 (la societ\u00e0 \u00e8 stata successivamente rilevata da Scitex, ora di propriet\u00e0 di Hewlett-Packard). Le stampanti Iris vennero originariamente sviluppate per produrre prestampa, prove da file digitali per i processi in cui la corrispondenza dei colori era difficile come nei prodotti d'imballaggio e nella pubblicazione delle riviste. La loro produzione era utilizzata per verificare che i colori della produzione di massa sarebbero stati simili all'originale. Molte sperimentazioni ebbero luogo per cercare di adattare le stampanti Iris alla riproduzione di colori fedeli ed esteticamente gradevoli nelle riproduzioni di opere d'arte. Le prime stampe Iris avevano dei colori che tendevano a sbiadire dopo pochi anni. L'utilizzo di nuovi supporti di stampa ha esteso la longevit\u00e0 e la resistenza alla luce delle stampe Iris.\nDescrizione.\nUn Gicl\u00e9e \u00e8 una riproduzione individuale, ad alta definizione, stampata su macchinari professionali. I colori sono cos\u00ec pi\u00f9 luminosi e insieme alla miscela ad alta definizione ottengono una tonalit\u00e0 continua. La gamma di colori per le illustrazioni in Gicl\u00e9e \u00e8 inoltre nettamente differente da quella della litografia. I particolari delle immagini sono pi\u00f9 accattivanti, colorati con toni pi\u00f9 vivaci e pi\u00f9 vibranti. I colori riprodotti sono pi\u00f9 luminosi, duraturi e ad alta definizione.\nGrazie alla loro qualit\u00e0, le riproduzioni in Gicl\u00e9e si sono affermate tra i nuovi tesori del mondo dell'arte, desiderate da collezionisti per la loro fedelt\u00e0 e qualit\u00e0, e spesso esposte in mostra nei musei e nelle gallerie d'arte.\nPerci\u00f2 la stampa Gicl\u00e9e ha cambiato radicalmente il processo della riproduzione di opere d'arte, duplicandole in modalit\u00e0 digitale. Consapevole che gli artisti e i collezionisti d'arte pongono molta attenzione alla conservazione delle opere artistiche, la stampa Gicl\u00e9e ha risposto adeguatamente al problema. Gicl\u00e9e, grazie al suo inchiostro a pigmenti e ai suoi supporti di alta qualit\u00e0, non si altera. La stabilit\u00e0 di stampa Gicl\u00e9e \u00e8 sinonimo di permanenza.\nLa tecnica di stampa Gicl\u00e9e grazie all'elevata qualit\u00e0 delle riproduzioni e la brillantezza dei colori, rispetto alle tecniche di stampa tradizionali, \u00e8 preferita dagli artisti, gallerie d'arte e musei di tutto il mondo, ma \u00e8 ancora poco conosciuta e usata in Italia.\nUso corrente.\nOltre alla sua associazione con le stampe Iris, negli ultimi anni, la parola \"gicl\u00e9e,\" come termine di belle arti, \u00e8 stata associata a stampe resistenti allo sbiadimento, con inchiostri pi\u00f9 stabili (pigmento non pi\u00f9 a base di solventi), supporti di archiviazione e stampanti a getto d'inchiostro che li utilizzano. Queste stampanti utilizzano il processo colore denominato CMYK, ma possono avere pi\u00f9 cartucce per le variazioni di ogni colore in base al modello di colore \"CcMmYK\" (ad esempio gli inchiostri magenta chiaro e ciano chiaro, oltre al magenta e ciano regolari); questo aumenta la risoluzione apparente e la gamma di colori e permette transizioni e gradazioni pi\u00f9 agevoli. Una grande variet\u00e0 di supporti sono oggi disponibili, tra cui varie strutture e finiture, come la carta fotografica opaca, la carta da acquerello, la tela di cotone o il supporto artistico di vinile.\nApplicazioni.\nGli artisti in genere utilizzano la stampa a getto d'inchiostro \"gicl\u00e9e\" per realizzare riproduzioni delle loro opere d'arte bidimensionali originali, fotografie o arte generata da computer. Per stampare in maniera professionale, queste stampe sono pi\u00f9 costose della stampa Offset di litografie a quattro colori. Il processo utilizzato tradizionalmente per tali riproduzioni (a getto d'inchiostro di grande formato di stampa, pu\u00f2 costare pi\u00f9 di 40 euro, senza comprendere la scansione e la correzione del colore, contro i 4 euro di una stampa a quattro colori offset litografica della stessa immagine per una tiratura di 1000 pezzi). Tuttavia, poich\u00e9 l'artista non deve pagare per la commercializzazione e lo stoccaggio di grandi tirature di stampe a quattro colori offset, e dato che lui o lei pu\u00f2 stampare e vendere ogni stampa individualmente in base alla domanda, la stampa a getto d'inchiostro pu\u00f2 essere un'alternativa economica. Questa ha il vantaggio di consentire agli artisti il controllo totale della produzione artistica, i colori e le superfici su cui avvengono le stampe, con la possibilit\u00e0 di possedere e gestire la propria stampante."}
{"id": "3309119", "revid": "339392", "url": "https://it.wikipedia.org/wiki?curid=3309119", "title": "Gauceran de Saint Leidier", "text": ""}
{"id": "3309122", "revid": "671029", "url": "https://it.wikipedia.org/wiki?curid=3309122", "title": "Coppa Italia di pallacanestro maschile 2011", "text": "La fase finale della Coppa Italia di pallacanestro maschile 2011 si \u00e8 svolta tra il 10 ed il 13 febbraio 2011 presso il PalaOlimpico di Torino.\nAd aggiudicarsi il trofeo \u00e8 stata la Mens Sana Siena.\nSquadre.\nLe squadre qualificate sono le prime otto classificate al termine del girone di andata della Serie A 2010-2011. Differentemente dalle precedenti edizioni, gli accoppiamenti non derivano da sorteggio ma seguono un tabellone fisso basato sul posizionamento in classifica."}
{"id": "3309123", "revid": "352448", "url": "https://it.wikipedia.org/wiki?curid=3309123", "title": "Lunel de Monteg", "text": ""}
{"id": "3309124", "revid": "466539", "url": "https://it.wikipedia.org/wiki?curid=3309124", "title": "Statistiche della Ligue 1", "text": "La pagina raccoglie statistiche e record significativi del massimo livello professionistico del calcio francese (denominato Division 1 e, a partire dal 2002, Ligue 1)\nSquadre.\nStatistiche dei club partecipanti.\n\"Statistiche aggiornate al 23 maggio 2020\"\nCalciatori.\nCannonieri.\nPrimi 20 giocatori per numero di reti segnate in Division 1/Ligue 1.\nPresenze.\nPrimi 20 giocatori per numero di presenze assolute in Division 1/Ligue 1."}
{"id": "3309143", "revid": "22229", "url": "https://it.wikipedia.org/wiki?curid=3309143", "title": "Bruxelles (disambigua)", "text": ""}
{"id": "3309146", "revid": "729019", "url": "https://it.wikipedia.org/wiki?curid=3309146", "title": "Arteria linguale", "text": "L'arteria linguale nasce dalla faccia anteriore dell'arteria carotide esterna tra l'origine dell'arteria tiroidea superiore e dell'arteria facciale, decorre sul muscolo costrittore medio della faringe coperta dal ventre posteriore del muscolo digastrico e dal muscolo stiloioideo, si porta al di sopra del grande corno dell'osso ioide e quindi, coperta dal muscolo ioglosso e successivamente situata tra i muscoli genioglosso e linguale inferiore, raggiunge l'apice della lingua come arteria profonda della lingua o arteria ranina, suo ramo terminale. Sui lati del frenulo della lingua l'arteria profonda si porta in superficie, trasparendo attraverso la mucosa della faccia inferiore della lingua, per poi farsi orizzontale e decorrere sopra il grande corno dell'osso ioide per salire sulla faccia inferiore della lingua."}
{"id": "3309150", "revid": "599013", "url": "https://it.wikipedia.org/wiki?curid=3309150", "title": "Blagoj Georgiev", "text": "Carriera.\nClub.\nDurante la sua carriera ha giocato con varie squadre di club, tra cui il , in cui ha militato dal 2009 al 2013. Dopo una parentesi all', dal 2014 al 2016 ha giocato nel Futbol'nyj Klub Rubin Kazan'.\nCuriosit\u00e0.\nNel 2015 viene denunciato dalle autorit\u00e0 italiane per aver inciso le proprie iniziali sul Colosseo di Roma con una moneta.\nNazionale.\nConta numerose presenze con la Nazionale bulgara."}
{"id": "3309158", "revid": "125612782", "url": "https://it.wikipedia.org/wiki?curid=3309158", "title": "Ethan Kath", "text": "Prima di conoscere Alice Glass nel 2005 e dare il via al progetto Crystal Castles, Kath ha suonato diversi strumenti in altrettanti gruppi di generi differenti. \u00c8 stato batterista in un gruppo anarcho punk, bassista in una band garage-metal e chitarrista in una cover band di GG Allin. Ha fatto parte di un gruppo folk composto da due membri, i quali si ispiravano alla musica di Leonard Cohen e Neil Young. Quest'ultimo gruppo, purtroppo, \u00e8 finito in tragedia quando il secondo membro e amico di Kath, Pino Placentile, mor\u00ec. Entrambi gli album dei Crystal Castles, \"Crystal Castles I\" e \"II\", sono dedicati alla sua scomparsa.\nI Crystal Castles sono noti per l'evasivit\u00e0 delle loro vite e identit\u00e0 fuori dal palco. Kath viene quotidianamente fotografato mentre indossa felpe con cappuccio che gli oscurano tutto o parte del volto, ed ha inoltre cambiato una serie di diverse identit\u00e0, una delle quali era Ethan Deth. Il suo attuale nome d'arte proverebbe da un soprannome datogli dalla stessa Alice Glass, \"Ethan Catheter\" (catetere), derivato secondo la cantante dalla \"cosa pi\u00f9 fastidiosa in assoluto\".\nEquipaggiamento.\nEthan Kath ha suonato una vasta gamma di synth con i Crystal Castles, tra i quali i pi\u00f9 prominenti sono stati un Korg MS2000B, un Roland SH-101, e un microKORG."}
{"id": "3309160", "revid": "36426", "url": "https://it.wikipedia.org/wiki?curid=3309160", "title": "Holbein il Giovane", "text": ""}
{"id": "3309166", "revid": "287204", "url": "https://it.wikipedia.org/wiki?curid=3309166", "title": "Doryuzu", "text": ""}
{"id": "3309167", "revid": "287204", "url": "https://it.wikipedia.org/wiki?curid=3309167", "title": "Mamanbou", "text": ""}
{"id": "3309168", "revid": "287204", "url": "https://it.wikipedia.org/wiki?curid=3309168", "title": "Kurumiru", "text": ""}
{"id": "3309180", "revid": "339392", "url": "https://it.wikipedia.org/wiki?curid=3309180", "title": "Al-Malik al-\u2018\u00c2dil", "text": ""}
{"id": "3309182", "revid": "110157", "url": "https://it.wikipedia.org/wiki?curid=3309182", "title": "Identit\u00e0 di Lagrange", "text": "In algebra, l'identit\u00e0 di Lagrange \u00e8 l'identit\u00e0 quadratica che coinvolge il prodotto vettoriale: \nche si applica ad ogni coppia di insiemi {\"a\"1, \"a\"2, .\u00a0.\u00a0., \"an\"} e {\"b\"1, \"b\"2, .\u00a0.\u00a0., \"bn\"} di numeri reali o complessi (o, pi\u00f9 generalmente, di elementi di un anello commutativo). Questa identit\u00e0 \u00e8 una forma speciale dell'identit\u00e0 di Binet\u2013Cauchy.\nPer numeri reali, l'identit\u00e0 si pu\u00f2 scrivere in una notazione pi\u00f9 compatta utilizzando il prodotto scalare, \ndove \"a\" e \"b\" sono vettori \"n\"-dimensionali le cui componenti sono numeri reali. Questa identit\u00e0 pu\u00f2 essere estesa al caso complesso, come \nDal momento che la parte destra dell'identit\u00e0 \u00e8 chiaramente non-negativa, essa implica la disuguaglianza di Cauchy-Schwarz nello spazio euclideo finito-dimensionale \u211d\"n\" e la sua controparte complessa \u2102\"n\".\nIdentit\u00e0 di Lagrange e algebra esterna.\nUtilizzando il prodotto esterno, l'identit\u00e0 di Lagrange pu\u00f2 essere scritta nel modo seguente:\nQuindi, pu\u00f2 essere vista come una formula che d\u00e0 la lunghezza del prodotto esterno di due vettori, che \u00e8 l'area del parallelogrammo che essi delineano, in termini di prodotto scalare dei due vettori, come\nIdentit\u00e0 di Lagrange e calcolo vettoriale.\nNelle tre dimensioni, l'identit\u00e0 di Lagrange asserisce che il quadrato dell'area di un parallelogrammo nello spazio \u00e8 uguale alla somma dei quadrati delle sue proiezioni all'interno del sistema di coordinamento Cartesiano. Algebricamente, se a e b sono vettori in \u211d3 di lunghezza |a| e |b|, allora l'identit\u00e0 di Lagrange pu\u00f2 essere scritta in termini del prodotto vettoriale e del prodotto scalare: \nUsando la definizione di angolo basata sul prodotto scalare, la parte sinistra \u00e8 \ndove \u03b8 \u00e8 l'angolo formato dai vettori a e b. L'area del parallelogramma di lati |a| e |b| e di angolo \u03b8 si sa essere, secondo la geometria elementare,\nallora la parte sinistra dell'identit\u00e0 di Lagrange \u00e8 il quadrato dell'area del parallelogramma. Il prodotto vettoriale che compare nella parte destra \u00e8 definito da\nche \u00e8 un vettore le cui componenti sono uguali in magnitudine alle aree delle proiezioni del parallelogrammo all'interno dei piani \"yz\", \"zx\" e \"xy\", rispettivamente."}
{"id": "3309214", "revid": "33689", "url": "https://it.wikipedia.org/wiki?curid=3309214", "title": "Archelao (generale)", "text": "Biografia.\nPrese parte fin dall'inizio alla prima guerra mitridatica, prima in Asia Minore e poi in Grecia. Si racconta che nell'89 a.C., si scontr\u00f2 con Nicomede IV, alleato dei Romani, insieme al fratello Neottolemo. La battaglia, che si svolse nei pressi del fiume \"Amnias\", affluente del Halys. vide le forze di Mitridate, seppure in inferiorit\u00e0 numerica, avere la meglio, grazie soprattutto all'utilizzo di carri falcati, che i Bitini mai prima di allora avevano affrontato. L'esercito di Nicomede, terrorizzato dalla carneficina che questi carri riuscivano a fare, si diede alla fuga, lasciando cos\u00ec ai generali di Mitridate la vittoria e molti prigionieri.\nNell'88 a.C., fu inviato sul finire dell'anno in Grecia con una grande armata e flotta, per guadagnare alla causa di Mitridate nuovi alleati, persuadendoli anche con la forza. Invase quindi Delo (che si era ribellata ad Atene), ne uccideva 20.000 dei suoi abitanti, molti dei quali erano Italici, e restituiva tutte le sue roccaforti agli Ateniesi. In questo modo Mitridate otteneva l'alleanza degli Ateniesi, inviando loro anche il tesoro sacro dell'isola appena conquistata, con una delegazione affidata all'ateniese Aristione e 2.000 soldati circa. Il successo della missione port\u00f2 a Mitridate nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio).\nOttenuta l'alleanza di Atene, si scontr\u00f2 con il vice prefetto di Macedonia, Quinto Bruzzio Sura per tre giorni a Cheronea, senza che nessuna delle due parti potesse prevalere sull'altra (inizi dell'87 a.C.). Quando Lacedemoni ed Achei vennero in aiuto delle truppe mitridatiche, Bruzzio prefer\u00ec ritirarsi al Pireo, fino a quando Archelao non si avvicin\u00f2 con la sua flotta e ottenne la resa anche di questa localit\u00e0.\nFu poi assediato ad Atene e Pireo per alcuni mesi (dalla fine dell'87 a.C. al marzo dell'86 a.C.), da Lucio Cornelio Silla e costretto poi alla fuga verso nord, per congiungersi con le altre armate di Mitridate in Beozia. Fu sconfitto due volte, sempre dal proconsole romano, ancora a Cheronea ed a Orcomeno. Temendo la collera di Mitridate prefer\u00ec chiedere asilo ai Romani, i quali lo accolsero con tutti gli onori, tanto che prese parte alla terza guerra mitridatica, a fianco del proconsole romano, Lucio Licinio Lucullo.\nEgli era il padre di:\nUn suo pronipote, chiamato \"Sisines\", prese il nome di Archelao, in riconoscimento del suo bisnonno, risultando l'ultimo re di Cappadocia sotto Augusto-Tiberio."}
{"id": "3309220", "revid": "767487", "url": "https://it.wikipedia.org/wiki?curid=3309220", "title": "Keep Your Distance", "text": "Keep Your Distance \u00e8 il primo album del gruppo pop inglese Curiosity Killed the Cat, pubblicato nel 1987 dall'etichetta discografica Mercury Records."}
{"id": "3309234", "revid": "84184", "url": "https://it.wikipedia.org/wiki?curid=3309234", "title": "Coppa dei Campioni 1966-1967 (pallamano maschile)", "text": "La Coppa dei Campioni 1966-1967 \u00e8 stata l'8\u00aa edizione della massima competizione europea di pallamano riservata alle squadre di club. Il torneo ha avuto inizio il 1\u00ba novembre 1966 e si \u00e8 concluso il 28 aprile 1967. Il titolo \u00e8 stato conquistato dai tedeschi del per la prima volta nella loro storia sconfiggendo in finale i cecoslovacchi della ."}
{"id": "3309242", "revid": "1442080", "url": "https://it.wikipedia.org/wiki?curid=3309242", "title": "Get Ahead", "text": "Get Ahead \u00e8 il secondo album del gruppo pop inglese Curiosity Killed the Cat, pubblicato nel 1989 dall'etichetta discografica Polygram Records,anticipato dal singolo Name and Number.IL Gruppo Rap De la soul ha rifatto la stessa canzone Name And Number come primo singolo che anticipato il loro Album uscito nel 1991.\nL'album successivo, \"Back to Front\", verr\u00e0 pubblicato nel 1994 soltanto in Giappone."}
{"id": "3309246", "revid": "767487", "url": "https://it.wikipedia.org/wiki?curid=3309246", "title": "I pagliacci (film 1943)", "text": "I pagliacci \u00e8 un film del 1943 diretto da Giuseppe Fatigati basato sull'opera lirica omonima di Ruggero Leoncavallo. Degna di nota la partecipazione del grande tenore Beniamino Gigli. Il film venne girato a Berlino e fu realizzato in due versioni, una tedesca ed un'altra italiana.\nTrama.\nLa trama \u00e8 costruita sulla narrazione del protagonista che ha ucciso la moglie e che ha finito di scontare la pena, in occasione delle nozze della figlia. A recepire la tragica vicenda \u00e8 proprio il musicista Ruggero Leoncavallo.\nDistribuzione.\nIl film venne distribuito nel circuito cinematografico italiano il 23 gennaio del 1943."}
{"id": "3309248", "revid": "1566286", "url": "https://it.wikipedia.org/wiki?curid=3309248", "title": "Zoie Palmer", "text": " Conosciuta soprattutto per aver interpretato Patsy Sewer in \"Instant Star\" (2006-2007) e Carly Greig in \"The Guard\" (2008-2009), due serie televisive molto seguite in Canada.\nBiografia.\nInglese di nascita, Zoie Palmer ha studiato teatro alla York University di Toronto (Canada) ove si \u00e8 laureata. \u00c8 apparsa in vari film e progetti televisivi, come il film per la tv, acclamato dalla critica, \"The Reagans\" e il vincitore di un Emmy, \"Out of the Ashes\".\nZoie Palmer ha vinto il premio come migliore attrice protagonista al Baja California Film Festival per la sua interpretazione di Annabelle, una giovane donna che lotta contro il cancro nel drammatico \"Terminal Venus\" di Alexandre Franchi.\nNella primavera del 2011 torner\u00e0 a vestire i panni della dottoressa Lauren Lewis per le riprese dei nuovi episodi della seconda stagione della serie tv canadese \"Lost Girl\"."}
{"id": "3309249", "revid": "1543377", "url": "https://it.wikipedia.org/wiki?curid=3309249", "title": "Peire Ermengau", "text": "Della sua opera ci restano due brevi composizioni a carattere cortese-amoroso pervenuteci senza notazione musicale:"}
{"id": "3309250", "revid": "36426", "url": "https://it.wikipedia.org/wiki?curid=3309250", "title": "Konrad Celtis", "text": ""}
{"id": "3309266", "revid": "729019", "url": "https://it.wikipedia.org/wiki?curid=3309266", "title": "Bruno Loi", "text": "Biografia.\nUfficiale dell'Esercito italiano, ha svolto gran parte della carriera militare nei paracadutisti. Tenente Colonnello, nel 1983 ha comandato il battaglione paracadutisti fornito dalla brigata \u201cFolgore\u201d, nell'ambito di ITALCON, la forza di pace italiana in Libano.\nDal 1987 al 1990 \u00e8 stato addetto militare e per la Difesa all'ambasciata italiana a Parigi.\nPromosso generale nel 1991, fu destinato al comando della Brigata paracadutisti Folgore. Inviato in Somalia nel dicembre 1992, fino al 6 settembre 1993 \u00e8 stato al comando del contingente militare italiano impegnato nella \"missione Ibis\", nell'ambito delle operazioni di UNOSOM I e UNOSOM II. Durante il periodo in cui era al comando si verific\u00f2 la battaglia del pastificio o del Checkpoint Pasta, uno scontro a fuoco tra le truppe italiane a Mogadiscio e alcuni ribelli somali; a seguito dei combattimenti persero la vita tre militari italiani.\nIn seguito ha comandato l'Accademia militare di Modena, la Regione Militare Autonoma della Sicilia, la Regione militare Sud.\nNel 2002 la IV Sezione penale della Corte di cassazione conferma la sentenza di condanna ad un anno di reclusione, pronunciata nel 2001 dalla Corte d'appello di Firenze, in relazione alla morte di Claudio Triches, allievo dell'Accademia militare di Modena, attinto al collo dalla fune di vincolo in occasione di un lancio avvenuto il 15 luglio 1994 nei pressi di Altopascio. All'epoca dei fatti, Loi ricopriva l'incarico di comandante della Brigata Paracadutisti \"Folgore\": secondo i giudici, il generale avrebbe inteso \"procedere al mutamento delle procedure di lancio\" (adottando la tecnica ad uscita rapida), \"pur conscio della vetust\u00e0 del materiale\" (il paracadute IRVIN 80 B) \"e dell'insufficiente preparazione del personale di addestramento e delle reclute, onde evitare di dilazionare eccessivamente nel tempo l'adozione della nuova tecnica, per le lungaggini che sarebbero certamente derivate dalla richiesta di sostituzione del materiale vetusto presentata al Ministero\" (Cass. pen., IV sez., 7026/2003 CED). Da notare, tuttavia, che Loi rinunci\u00f2 espressamente alla prescrizione.\nNel 2004 \u00e8 stato posto in congedo con il grado di Tenente Generale. Nel 2004 ha pubblicato per Vallecchi il volume \"Peace-keeping, pace o guerra. L'operazione Ibis in Somalia\".\n\u00c8 socio effettivo del Lions Club \u201cModena Estense\u201d e socio onorario del Rotary Club \u201cFirenze Nord\u201d e del Rotary Club \u201cMantova Sud\u201d."}
{"id": "3309267", "revid": "309289", "url": "https://it.wikipedia.org/wiki?curid=3309267", "title": "Lebja\u017e'e", "text": ""}
{"id": "3309270", "revid": "80339", "url": "https://it.wikipedia.org/wiki?curid=3309270", "title": "Lebja\u017ee", "text": ""}
{"id": "3309271", "revid": "287204", "url": "https://it.wikipedia.org/wiki?curid=3309271", "title": "Lebjaz'e", "text": ""}
{"id": "3309273", "revid": "80339", "url": "https://it.wikipedia.org/wiki?curid=3309273", "title": "Lebjaze", "text": ""}
{"id": "3309275", "revid": "80339", "url": "https://it.wikipedia.org/wiki?curid=3309275", "title": "Lebyazhye", "text": ""}
{"id": "3309276", "revid": "80339", "url": "https://it.wikipedia.org/wiki?curid=3309276", "title": "Selyatino", "text": ""}
{"id": "3309278", "revid": "1573940", "url": "https://it.wikipedia.org/wiki?curid=3309278", "title": "Krasnaja Gora", "text": "Krasnaja Gora () \u00e8 un toponimo russo che pu\u00f2 riferirsi a:"}
{"id": "3309279", "revid": "80339", "url": "https://it.wikipedia.org/wiki?curid=3309279", "title": "Krasnaya Gora", "text": ""}
{"id": "3309280", "revid": "1543377", "url": "https://it.wikipedia.org/wiki?curid=3309280", "title": "Ferruccio Bortoluzzi", "text": "Biografia.\nVive un'infanzia contraddistinta dalla povert\u00e0. Alla vigilia della guerra si arruola volontario in Marina, ma durante il servizio militare si ammala gravemente e viene congedato. \nI successivi sono anni decisivi per la sua formazione artistica; nel 1943 espone per la prima volta alla Galleria della Fondazione Bevilacqua la Masa (Venezia).\nBortoluzzi non \u00e8 cresciuto in una famiglia dove l'arte veniva praticata, non ha studiato l'arte con nessun maestro, non ha frequentato nessuna scuola. \u00c8 un autodidatta nel senso completo del termine. \nDalla sua citt\u00e0 sembra aver acquisito l'amore per il silenzio, il raccoglimento, la meditazione. Nelle opere realizzate durante gli anni '40, si presenta come pittore d'immagini: predilige nudi, scorci di Venezia, e rappresentazioni d'interni; il colore delle tele \u00e8 atono, la sua pittura appare incoerente, quello che rimane sempre costante \u00e8 il senso di vuoto, di abbandono che questi lavori trasmettono. \nNel 1947 si diploma all'Istituto d'Arte, successivamente insegna al Corso Superiore di Disegno Industriale con Giulio Ambrosini, Mario Deluigi, Giuseppe Mazzariol e Italo Zannier; in seguito, all'Istituto d'Arte dove ha studiato e infine al Liceo Artistico. \u00c8 uno dei fondatori del Centro di Unit\u00e0 della Cultura L'Arco insieme ad artisti e letterati veneziani. L\u2019Arco non costituiva un vero e proprio movimento artistico, ma cercava di avvicinare la popolazione all'arte e alla grande cultura internazionale attraverso concerti, mostre d'arte, incontri con poeti e scrittori. \nNel 1951 si trasferisce a Parigi, dove frequenta l'ambiente artistico parigino e conosce Gino Severini. Dopo questo periodo d'intenso confronto, Bortoluzzi si isola nel proprio lavoro; in una meditazione solitaria dalla quale scaturiscono immagini diverse e inedite che abbandonano la precedente ricerca. Ecco quindi l'artista lavorare ancora seguendo l'istanza figurativa, ora per\u00f2 egli si concentra soprattutto sulla realizzazione di soggetti d'ispirazione religiosa. \nAgli inizi degli anni '60 Bortoluzzi raggiunge la piena maturit\u00e0 artistica; sedimentate le esperienze figurative giovanili, sperimenta un nuovo linguaggio espressivo del tutto personale. I quadri si trasformano in \"oggetti\", in un processo di simbiosi tra pittura e scultura. \"Composizioni\" realizzate con materiale recuperato dalla realt\u00e0: tavole di legno consunto, ferri arrugginiti, chiodi, corde, anelli esprimono una manifestazione di forza che commuove per la sua umanit\u00e0, il coraggio e la validit\u00e0 culturale del messaggio di cui l'artista si fa interprete semplice e rigoroso. Si \npu\u00f2 parlare di una sorta di \u201carrivo\u201d dopo anni di lavoro instancabile.\nAttorno agli anni '70 si dedica anche alla produzione di \"Carte Bruciate\", una serie di opere costituite da fogli di carta strappati e parzialmente combusti, che assumono particolari tonalit\u00e0 e si trasformano, tanto da ricordare nei colori, il legno e il ferro tipici materiali di cui egli si avvale nelle \"Composizioni\". \nSempre in questi anni sperimenta la tecnica serigrafica che meglio si presta a tradurre i \"Collages\" strutturati in campiture di colori omogenei, forme geometriche in equilibrio dove un frammento, una lacerazione, testimoniano l'esistenzialit\u00e0 della ricerca.\nI maggiori critici italiani tra cui Giulio Carlo Argan, Umbro Apollonio, Giuseppe Mazzariol e altri ancora hanno riconosciuto e apprezzato la sua arte.\nAmpia documentazione relativa al suo lavoro \u00e8 consultabile presso l'Archivio Storico d'Arte Contemporanea di Venezia.\nEsposizioni.\nFerruccio Bortoluzzi partecipa a numerose mostre sia nazionali che internazionali, fra le pi\u00f9 prestigiose ricordiamo:\nMusei.\nMusei nei quali si trovano opere di Ferruccio Bortoluzzi:"}
{"id": "3309281", "revid": "767487", "url": "https://it.wikipedia.org/wiki?curid=3309281", "title": "The Fire-Fighting Zouaves", "text": "The Fire-Fighting Zouaves \u00e8 un cortometraggio muto del 1913 sceneggiato e diretto da George Melford.\nProduzione.\nIl film fu prodotto dalla Kalem Film Manufacturing Company.\nDistribuzione.\nIl film usc\u00ec in sala il 19 aprile 1913, distribuito dalla General Film Company.\nNon se ne conoscono copie ancora esistenti."}
{"id": "3309284", "revid": "80339", "url": "https://it.wikipedia.org/wiki?curid=3309284", "title": "Imeni Tsyurupy", "text": ""}
{"id": "3309285", "revid": "1305772", "url": "https://it.wikipedia.org/wiki?curid=3309285", "title": "Gian Matteo Ranzi", "text": "Carriera.\nDopo il bronzo olimpico di ebbe minor fortuna a allorch\u00e9 fu eliminato nelle qualificazioni."}
{"id": "3309286", "revid": "592085", "url": "https://it.wikipedia.org/wiki?curid=3309286", "title": "Gian-Matteo Ranzi", "text": ""}
{"id": "3309300", "revid": "106456", "url": "https://it.wikipedia.org/wiki?curid=3309300", "title": "Oliver Wendell Holmes", "text": "Considerato dai suoi contemporanei come uno dei migliori scrittori del XIX secolo, fu uno dei membri dei Poeti del Focolare. Le sue opere in prosa pi\u00f9 famose fanno parte della serie di \"Breakfast-Table\", che ebbe inizio con \"The Autocrat of the Breakfast-Table\" (1858). \u00c8 stato anche riconosciuto come importante riformatore medico.\nNato a Cambridge, Massachusetts, Holmes studi\u00f2 alla Phillips Academy e all'Harvard College. Dopo il diploma ad Harvard nel 1829, si iscrisse alla facolt\u00e0 di giurisprudenza per un breve periodo prima di avvicinarsi alla professione medica. Inizi\u00f2 a scrivere poesie in giovane et\u00e0; una delle opere pi\u00f9 famose, \"Old Ironsides\", fu pubblicata nel 1830. Dopo il tirocinio presso alcune prestigiose scuole di Parigi, ad Holmes fu conferita la laurea in medicina presso l'Harvard Medical School nel 1836. Insegn\u00f2 presso l'istituto Dartmouth Medical School prima di tornare come insegnante ad Harvard e, per un periodo, ebbe l\u00ec anche il ruolo di rettore. Durante la sua lunga carriera di professore, difese diverse riforme mediche e inoltre espresse l'idea che fossero i medici a trasportare la febbre puerperale da paziente a paziente. Holmes si ritir\u00f2 da Harvard nel 1882 e continu\u00f2 a scrivere poesie, romanzi e saggi fino alla sua morte nel 1894.\nCircondato dall'\u00e9lite letteraria di Boston, che includeva amici-colleghi come Ralph Waldo Emerson, Henry Wadsworth Longfellow e James Russell Lowell, Holmes lasci\u00f2 un'impronta indelebile nel mondo letterario del XIX secolo. Molte delle sue opere furono pubblicate nel The Atlantic Monthly, una rivista a cui egli stesso ha dato il nome. Per il suo talento letterario egli ricevette numerose lauree \"honoris causa\" da universit\u00e0 in tutto il mondo. I suoi scritti spesso commemorano la zona della sua nativa area di Boston e buona parte di essi ha uno stile umoristico. Le idee espresse in alcuni dei suoi scritti medici, in particolare nel saggio del 1843 riguardo al contagio della febbre puerperale, furono considerate innovative per il periodo. Gli fu spesso chiesto di pubblicare poesie e poemi composti per un evento specifico, incluse diverse occasioni ad Harvard. Holmes rese popolari diversi termini, come ad esempio quello di anestesia.\nBiografia.\nL'infanzia e la famiglia.\nHolmes nacque a Cambridge, Massachusetts, il 29 agosto 1809. Si dice che la casa in cui nacque, poco a nord di Harvard Yard, fosse situata nel punto in cui aveva avuto luogo la Battaglia di Bunker Hill. Fu il primo figlio maschio di Abiel Holmes, ministro della Prima Chiesa Congregazionale e storico appassionato, e Sarah Wendell, seconda moglie di Abiel. Sarah apparteneva a una famiglia facoltosa e a Holmes fu dato il nome del nonno materno, un giudice. Il primo Wendell, Evert Jansen, lasci\u00f2 i Paesi Bassi nel 1640 e si stabil\u00ec ad Albany, New York. Da parte di sua madre Holmes discendeva dal Governatore del Massachusetts, Simon Bradstreet e da sua moglie Anne Bradstreet (figlia di Thomas Dudley), la prima poetessa statunitense ad essere pubblicata.\nDa giovane Holmes era mingherlino e soffriva d'asma, ma spiccava tra i suoi coetanei perch\u00e9 molto precoce. All'et\u00e0 di otto anni port\u00f2 suo fratello John di cinque anni a vedere l'ultima impiccagione nel Gallows Lot di Cambridge e, per questo, fu successivamente punito dai suoi genitori. Amava anche esplorare la biblioteca del padre e scrisse pi\u00f9 tardi nella sua vita che \"per la maggior parte i libri riguardavano la teologia, cos\u00ec che ero racchiuso da fogli solenni che facevano piegare le mensole sotto il carico della conoscenza sacra\". Dopo essere stato influenzato dalle letture delle opere di poeti come John Dryden, Alexander Pope e Oliver Goldsmith, il giovane Holmes inizi\u00f2 a comporre e a recitare i propri versi. La prima poesia di Holmes che ci \u00e8 pervenuta, trascritta da suo padre, venne composta quando aveva 13 anni.\nSebbene fosse uno studente capace, il giovane Holmes fu spesso ripreso dai suoi insegnanti per la sua loquacit\u00e0 e per la sua abitudine di leggere romanzi durante le lezioni. Ebbe come professori Dame Prentiss e William Bigelow, prima di iscriversi alla Port School, un'accademia privata nella colonia di Cambridgeport. Tra le sue compagne di scuola figurava la futura critica ed autrice Margaret Fuller, molto ammirata per il suo intelletto da Holmes.\nL'educazione.\nAll'et\u00e0 di 15 anni il giovane Holmes fu iscritto dal padre alla Phillips Academy ad Andover, in Massachusetts. Abiel Holmes scelse la Phillips Academy perch\u00e9 era famosa per i suoi insegnamenti calvinisti ortodossi, con la speranza che il figlio maggiore avrebbe seguito la sua stessa carriera di ministro della Chiesa. Holmes comunque non aveva nessun interesse a diventare teologo e dopo un solo anno abbandon\u00f2 l'istituto. Sebbene si fosse distinto tra i membri della Social Fraternity, un club letterario, a Holmes non piacquero le idee della maggior parte degli insegnanti della scuola, che giudicava bigotte, chiuse e incivili. Un insegnante in particolare not\u00f2 lo spiccato talento del giovane alunno per la poesia e gli sugger\u00ec di svilupparlo. Poco dopo il suo sedicesimo compleanno fu accettato all'Harvard College.\nHolmes faceva parte della classe 1829 di Harvard e per i primi anni della carriera universitaria alloggi\u00f2 presso una residenza privata piuttosto che presso i dormitori. Poich\u00e9 era alto solo \"cinque piedi e tre pollici quando calzava un paio di grossi scarponi\", il giovane studente non ebbe alcun interesse a far parte di squadre sportive o dell'Harvard Washington Corps. Al contrario si un\u00ec agli \"Aristocrats\" or \"Puffmaniacs\", un gruppo di studenti i quali si riunivano per fumare e parlare. Siccome abitava in citt\u00e0 ed era figlio di un ministro della chiesa, gli fu facile muoversi tra i gruppi sociali. Fece anche amicizia con Charles Chauncy Emerson (fratello di Ralph Waldo Emerson), pi\u00f9 anziano di lui di un anno. Durante il secondo anno scolastico Holmes fu uno dei 20 studenti che ricevettero l'onore scolastico \"Deturs\", premio che includeva una copia di \"Le Poesie di James Graham, John Logan e William Falconer\". Nonostante i suoi successi scolastici il giovane studente confess\u00f2 a un compagno di Andover di non studiare tanto come avrebbe dovuto. Egli, tuttavia, eccelse nelle lingue e prese lezioni di francese, italiano e spagnolo.\nGli interessi accademici e gli \"hobby\" di Holmes spaziarono tra la giurisprudenza, la medicina e la scrittura. Fu eletto membro dell'Hasty Pudding Club di Harvard per il quale scrisse poesie e canzoni umoristiche, e della Phi Beta Kappa Society. Con due amici collabor\u00f2 a un piccolo libro intitolato \"Poetical Illustrations of the Athenaeum Gallery of Paintin\", una raccolta di poesie satiriche su una nuova galleria d'arte di Boston. Gli fu chiesto di comporre un lavoro originale per la sua classe di laurea e scrisse una poesia leggera e sarcastica, che incontr\u00f2 un grande successo. Dopo la laurea, Holmes pens\u00f2 di intraprendere la professione legale, cos\u00ec alloggi\u00f2 a casa sua e studi\u00f2 presso la Dane Law School. Nel gennaio del 1830, per\u00f2, stanco degli studi legali scrisse \"Sono deluso di questo posto e di ogni cosa che lo riguarda. Non ho idea di ci\u00f2 che il Tempio della legge possa significare per coloro che ci sono entrati, ma a me sembra molto freddo e deprimente a cominciare dalla porta.\"\nGli inizi della sua produzione poetica.\nIl 1830 si dimostr\u00f2 un anno importante per Holmes come poeta; infatti, anche se dispiaciuto per non aver portato a termine i suoi studi di legge, inizi\u00f2 a scrivere poesie come passatempo. Prima della fine dell'anno aveva prodotto pi\u00f9 di 50 poesie, di cui 25 furono inviate (tutte senza firma) al \"The Collegian\", una rivista fondata da alcuni amici di Harvard che tuttavia ebbe poco successo. Quattro di questi componimenti sarebbero poi diventati molto famosi: \"The Dorchester Giant\", \"Reflections of a Proud Pedestrian\", \"Evening. By a Tailor\" e \"The Height of the Ridiculous\". Altre nove tra queste poesie furono poi pubblicate, sempre anonimamente, sull'opuscolo \"Illustrations of the Athenaeum Gallery of Paintings\" del 1830.\nNel settembre dello stesso anno, Holmes lesse un breve articolo del \"Boston Daily Advertiser\" riguardo alla famosa fregata USS \"Constitution\" del XVIII secolo, che doveva essere smantellata dalla Marina. Holmes scrisse \"Old Ironsides\", che criticava la demolizione della nave. Il poema patriottico fu pubblicato sull' \"Advertiser\" e ben presto fu stampato anche su alcuni giornali di New York, Filadelfia e Washington. Il poema di otto versi fece guadagnare all'autore un'immediata notoriet\u00e0 a livello nazionale, generando nell'opinione pubblica un sentimento tale che l'ordine di smantellamento fu revocato.\nDurante il resto dell'anno Holmes pubblic\u00f2 altre cinque poesie, delle quali l'ultima, \"The Last Leaf\" (L'ultima foglia) fu la pi\u00f9 importante: essa fu ispirata, in parte, dalla storia di un uomo del luogo, un certo Thomas Melville, che fu uno degli \"Indiani\" del Boston Tea Party 1774 (definito da Holmes nella poesia come \"l'ultimo dei cappelli a tre punte\"). Holmes scrisse che Melville gli aveva fatto ricordare: \"Una foglia secca che era rimasta attaccata alla pianta attraverso le tempeste d'autunno e d'inverno e si ritrovava ancora aggrappata al suo ramo mentre le nuove crescite della primavera schiudevano i loro boccioli e diffondevano il loro fogliame tutt'intorno a lei.\" Il critico letterario Edgar Allan Poe defin\u00ec questa poesia una delle migliori opere in lingua inglese. Anni dopo anche Abraham Lincoln apprezz\u00f2 molto questa poesia; William Herndon, socio dello studio legale di Lincoln e suo biografo, afferm\u00f2 di aver spesso sentito Lincoln recitarla, lodarla e addirittura giurare su di essa.\nSebbene avesse raggiunto il successo fin da giovane, Holmes non pens\u00f2 di abbracciare la professione letteraria. Pi\u00f9 tardi avrebbe scritto che aveva \"provato il piacere inebriante dell'essere autore\", ma paragon\u00f2 tale stato a una malattia, dicendo: \"Non c'\u00e8 nessuna forma di avvelenamento da piombo che pi\u00f9 rapidamente e pi\u00f9 completamente pervade il sangue, le ossa e il midollo di quella che raggiunge il giovane autore\".\nLa formazione medica.\nAvendo rinunciato a studiare legge, Holmes scelse medicina. Dopo aver lasciato la casa della sua infanzia a Cambridge, nell'autunno del 1830, si trasfer\u00ec in una pensione a Boston per poter frequentare la scuola medica della citt\u00e0. In quel periodo gli allievi studiavano solamente cinque materie: medicina, anatomia e chirurgia, ostetricia, chimica e farmacologia. Holmes fu allievo di James Jackson, medico e padre di un suo amico, e lavor\u00f2 part-time come farmacista nel dispensario dell'ospedale. Costernato dagli aspetti che egli defin\u00ec dolorosi e ripugnanti del primitivo trattamento medico del tempo, che includeva pratiche come il salasso e l'applicazione di vescicanti, Holmes seguiva invece con interesse gli insegnamenti del suo mentore, che dava molto rilievo a un'attenta osservazione del paziente e all'approccio umano. Nonostante la mancanza di tempo libero, egli riusc\u00ec a continuare a scrivere. Durante questo periodo scrisse due saggi che trattavano di dettagli di vita descritti dal punto di vista di un uomo seduto al tavolo della colazione. Questi saggi, che pi\u00f9 tardi sarebbero diventati tra le opere pi\u00f9 famose di Holmes, furono pubblicati nel novembre 1831 e nel febbraio 1832 sul \"New England Magazine\" con il titolo \"The Autocrat of the Breakfast-Table\".\nNel 1833, Holmes si rec\u00f2 a Parigi per approfondire gli studi medici. La recente e radicale riorganizzazione del sistema ospedaliero della citt\u00e0 aveva fatto in modo che la formazione medica fosse la pi\u00f9 avanzata dell'epoca a livello mondiale. All'et\u00e0 di 23 anni, Holmes fu uno dei primi statunitensi ad essersi formato col nuovo metodo \"clinico\" che si proponeva presso la famosa \u00c9cole de M\u00e9decine. Poich\u00e9 le lezioni si svolgevano interamente in francese egli si avvalse di un maestro privato di lingua. Sebbene lontano da casa, rimase sempre in contatto con la sua famiglia e con i suoi amici attraverso lettere e visite (come con Ralph Waldo Emerson). Ben presto si adegu\u00f2 al suo nuovo ambiente. Scrivendo al padre una volta dichiar\u00f2: \"Ogni tanto amo parlare francese, mangiare francese e bere francese.\"\nAll'ospedale La Piti\u00e9 ebbe come insegnante il patologo interno Pierre Charles Alexandre Louis, il quale dimostr\u00f2 l'inefficacia del salasso, un fondamento della pratica medica fin dall'antichit\u00e0. Il dottor Louis era uno dei padri del \"m\u00e9thode expectante\", una dottrina terapeutica secondo la quale il ruolo del medico \u00e8 quello di fare tutto il possibile per aiutare la natura nel processo di guarigione da una malattia e di non far nulla per impedire questo corso naturale.\nTornato a Boston, Holmes divenne uno dei principali sostenitori del \"m\u00e9thode expectante\" del paese. Holmes ottenne la sua laurea in medicina ad Harvard nel 1836; scrisse la sua tesi sulla pericardite acuta. Pi\u00f9 tardi, nello stesso anno, fu pubblicata la sua prima raccolta di poesie, ma Holmes pronto a iniziare la sua carriera medica, lo consider\u00f2 un evento di poco rilievo. Nell'introduzione al libro, dichiar\u00f2: \"Gi\u00e0 impegnato in altro \u00e8 stato con difficolt\u00e0 che ho trovato il tempo per organizzarmi; ed ora mi ritiro ben volentieri a lavori pi\u00f9 tranquilli, i quali, anche se meno eccitanti, saranno certamente riconosciuti come utili e ricevuti con gratitudine.\"\nLe riforme mediche, il matrimonio e la famiglia.\nDopo la laurea, Holmes divenne presto una figura conosciuta nell'ambiente medico diventando membro della Massachusetts Medical Society, la Boston Medical Society e la Boston Society for Medical Improvement, un'organizzazione composta da giovani medici che erano stati formati a Parigi. Guadagn\u00f2 ancor pi\u00f9 celebrit\u00e0 quando vinse il prestigioso Boylston Prize dell'Harvard Medical School's, scrivendo una tesi sui benefici dell'uso dello stetoscopio, strumento ancora poco conosciuto dai medici statunitensi.\nNel 1837 fu chiamato al Boston Dispensary dove rimase sconvolto dalle condizioni igieniche assolutamente insufficienti. Nello stesso anno concorse e vinse entrambi i premi-saggio del Boylston. Desiderando di concentrarsi nella ricerca e nell'insegnamento, insieme a tre suoi colleghi, fond\u00f2 la Tremont Medical School \u2013 la quale poi si sarebbe unita con la Harvard Medical School \u2013 sopra una farmacia al numero 35 di Tremont Row a Boston. L\u00ec diede lezioni di patologia, insegn\u00f2 ai suoi allievi a utilizzare il microscopio e supervision\u00f2 la dissezione di cadaveri; criticava spesso l'utilizzo di alcune pratiche mediche tradizionali. Per i successivi dieci anni si dedic\u00f2, anche se con irregolarit\u00e0, alla pratica di medico privato in un piccolo studio, ma riserv\u00f2 la maggior parte del suo tempo all'insegnamento. Lavor\u00f2 presso la Dartmouth Medical School dal 1838 al 1840, dove fu nominato professore di anatomia e fisiologia. Durante questi anni, egli soggiorn\u00f2 per quattordici settimane ogni autunno ad Hanover, New Hampshire per tenere le lezioni.\nIl 15 giugno 1840 Holmes spos\u00f2 Amelia Lee Jackson nella King's Chapel di Boston. Ella era la figlia dell'onorevole Charles Jackson, che in passato era stato Giudice Associato della Massachusetts Supreme Judicial Court e nipote di James Jackson, il medico con il quale Holmes aveva studiato. Il Giudice Jackson diede agli sposi una casa al numero 8 di Montgomery Place, che sarebbe diventata la loro residenza per i successivi diciotto anni. Ebbero tre figli: Oliver Wendell Holmes Jr., ufficiale durante la guerra civile nonch\u00e9 giurista statunitense (1841\u20131935), Amelia Jackson Holmes (1843\u20131889), ed Edward Jackson Holmes (1846\u20131884).\nDopo essersi dimesso da professore alla Dartmouth, trascrisse tre delle sue lezioni, dedicate alla dimostrazione dell'erroneit\u00e0 di alcune pratiche mediche tradizionali, che egli chiamava \"ciarlatanerie\". Adottando un tono pi\u00f9 serio di quello usato nelle sue opere precedenti, s'impegn\u00f2 a rivelare la falsit\u00e0 nel ragionamento di questo tipo di medicina in \"Astrology and Alchemy\", la sua prima lezione e in \"Medical Delusions of the Past\", la sua seconda. L'argomento del suo terzo lavoro fu l'omeopatia, \"la scienza finta\", che egli defin\u00ec come \"un insieme di perversa ingenuit\u00e0, di appariscente erudizione, di imbecille credulit\u00e0 e di scorretta rappresentazione, troppe volte mescolate alla pratica\". Nel 1842 pubblic\u00f2 il saggio \"L'omeopatia e le sue illusioni\" nel quale denunci\u00f2 tale pratica.\nNel 1843, Holmes pubblic\u00f2 \"The Contagiousness of Puerperal Fever\" sulla rivista \"New England Quarterly Journal of Medicine and Surgery\". Il saggio sosteneva, contrariamente alla credenza popolare del periodo, precedendo la teoria dei germi come causa delle malattie, che l'origine della febbre puerperale, un'infezione mortale colpiva le donne durante o subito dopo il parto, derivasse dal contatto e che fosse trasportata da un paziente a un altro dagli stessi medici. Holmes raccolse una gran quantit\u00e0 di prove su questa teoria, incluse le storie di alcuni dottori che si erano ammalati per poi morire dopo aver eseguito delle autopsie su pazienti che erano stati infettati con la stessa malattia. Nel concludere le sue argomentazioni egli sottoline\u00f2 che un medico anche avendo avuto un solo caso di febbre puerperale tra i suoi pazienti, avesse l'obbligo morale di purificare i suoi strumenti, di bruciare i vestiti che aveva indossato mentre assisteva al fatale parto e di cessare la pratica ostetrica per un periodo di almeno sei mesi. Alcuni anni dopo Ignac Semmelweis sarebbe arrivato a simili conclusioni a Vienna, dove la sua introduzione della profilassi (lavarsi le mani con una soluzione di cloro prima di assistere a un parto) avrebbe considerevolmente abbassato il tasso di mortalit\u00e0 puerperale. Presentando il testo, Holmes spieg\u00f2: \"Io non so se avr\u00f2 mai un'altra occasione di essere cos\u00ec utile come potrei esserlo ora portando avanti lo studio di questo argomento attraverso i miei saggi.\"\nSebbene il saggio non fosse stato notato molto quando fu pubblicato, Holmes alla fine fu attaccato da due importanti professori di ostetricia, Hugh L. Hodge e Charles D. Meigs, i quali negarono fermamente la sua teoria sul contagio. Nel 1855 Holmes scelse di pubblicare nuovamente il saggio come opuscolo con il nuovo titolo \"Puerperal Fever as a Private Pestilence\". In una nuova introduzione in cui Holmes si rivolse direttamente ai suoi oppositori, scrisse: \"Preferirei salvare una sola madre dall'essere infettata per colpa del proprio medico, piuttosto che rivendicare di aver salvato 40 su 50 pazienti alle quali io avessi trasmesso la malattia.\" Aggiunse: \"Chiedo di essere ascoltato nell'interesse delle donne le cui vite sono in gioco, fino a che qualche altra voce pi\u00f9 forte non supplicher\u00e0 per loro.\" L'opera che inizialmente fu criticata viene oggi considerata una pietra miliare nella teoria dei germi come causa delle malattie.\nNel 1846, Holmes coni\u00f2 la parola \"anestesia\". In una lettera al dentista William Green Morton, il primo medico a dimostrare pubblicamente l'efficacia dell'utilizzo dell'etere durante un'operazione chirurgica, scrisse: \"Tutti vogliono prendere parte ad una grande scoperta, l'unica cosa che far\u00f2 \u00e8 dare qualche suggerimento per quanto riguarda i nomi, o il nome, da dare allo stato prodotto e all'agente. Secondo me lo stato dovrebbe essere chiamato \"Anaeshesia\". Questo termine indica insensibilit\u00e0, pi\u00f9 precisamente l'insensibilit\u00e0 nel tatto.\" Holmes previde che il suo nuovo termine: \"Sar\u00e0 ripetuto nelle lingue di ogni razza umana civilizzata.\"\nL'insegnamento e le conferenze.\nNel 1847, Holmes fu assunto come Parkman Professor di Anatomia e Fisiologia alla Harvard Medical School dove prest\u00f2 servizio come preside di facolt\u00e0 fino al 1853 e insegn\u00f2 fino al 1882. Non molto tempo dopo la sua nomina, Holmes fu criticato dal corpo studentesco, esclusivamente maschile, per aver permesso l'ammissione di una donna, Harriot Kezia Hunt, al corso. A causa dell'opposizione non solo degli studenti, ma anche dei sovraintendenti universitari e di altri membri della facolt\u00e0, le fu chiesto di ritirare la sua domanda. L'Harvard Medical School, infatti, non ammise alcuna donna fino al 1945. Per la sua formazione parigina, Holmes dava molta importanza nei suoi insegnamenti alla base anatomico-patologica della malattia. Gli studenti amavano Holmes e lo chiamavano \"zio Oliver\". Un giovane assistente ricord\u00f2: \"Egli entra nell'aula e viene salutato da un forte grido e da uno scroscio di applausi. Poi il silenzio ed inizia un'incantevole ora di descrizioni, analisi, aneddoti, innocenti giochi di parole il che veste le ossa scarne di un'immagine poetica, ravviva con l'umorismo una dura giornata di fatica e rallegra gli ascoltatori stanchi per i dettagli difficili rendendo pi\u00f9 interessante lo studio.\"\nNel 1848 Amelia Holmes eredit\u00f2 2.000 dollari, che lei e suo marito usarono per costruire una casa per le vacanze a Pittsfield, Massachusetts. Dall'inizio del luglio 1849 la famiglia trascorse l\u00ec \"sette estati benedette\". Avendo da poco rinunciato al suo studio medico privato, Holmes fu libero di intrattenersi con altri personaggi letterati che soggiornavano nello Berkshires; nell'agosto 1850, per esempio, Holmes pass\u00f2 del tempo in compagnia di Evert Augustus Duyckinck, Cornelius Mathews, Herman Melville, James Thomas Fields e Nathaniel Hawthorne. A Holmes piaceva misurare la circonferenza degli alberi della sua propriet\u00e0 e teneva nota dei dati; egli scrisse di avere \"un'intensissima e appassionata amorevolezza per gli alberi in generale e un attaccamento romantico nei confronti di alcuni di essi in particolare.\" L'alto costo del mantenimento della loro casa a Pittsfield costrinse la famiglia Holmes a venderla nel maggio 1856.\nNel 1850, mentre era preside, Holmes divenne testimone sia per la difesa che per l'accusa durante il noto caso dell'assassinio Parkman-Webster. Sia George Parkman (la vittima), un medico locale, che John Webster (l'aggressore) si erano laureati di Harvard; Webster era professore di chimica alla Medical School durante il periodo dell'assassinio, che fu largamente pubblicizzato. Webster fu ritenuto colpevole ed impiccato. Holmes dedic\u00f2 la sua lezione introduttiva del novembre 1850 presso la Medical School alla memoria di Parkman.\nNello stesso anno, Holmes fu avvicinato da Martin Delany, un afroamericano che aveva lavorato con Frederick Douglass. Il trentottenne chiese di essere ammesso ad Harvard dopo essere stato precedentemente respinto da quattro scuole nonostante le sue eccellenti credenziali. Nonostante numerose critiche, Holmes ammise Delany e altri due uomini neri alla Medical School. Ci\u00f2 ebbe come conseguenza una dichiarazione degli studenti sulla quale era scritto: \"Premesso che non abbiamo obiezioni alla formazione e alla valutazione dei neri, protestiamo, per\u00f2, fortemente contro la loro presenza con noi nel nostro stesso College.\" Sessanta studenti firmarono il documento, mentre altri quarantotto ne sottoscrissero un altro nel quale si sosteneva che sarebbe stato \"un male ancora pi\u00f9 grande, se allo stato attuale del sentimento pubblico, un collegio medico di Boston rifiutasse a questa sfortunata classe il diritto all'istruzione.\" In risposta a ci\u00f2, Holmes disse agli studenti neri che non avrebbero potuto continuare dopo quel semestre. L'assemblea di facolt\u00e0 ordin\u00f2 a Holmes di scrivere che \"il mescolare le razze \u00e8 sgradevole per una gran parte della classe e lesivo per gli interessi della scuola.\" Sebbene appoggiasse le lotte dei neri per il diritto all'istruzione, non fu un abolizionista; contro quella che egli consider\u00f2 l'abitudine degli abolizionisti di servirsi di \"ogni forma di linguaggio per mettere discordia\", egli sentiva che il movimento esagerasse troppo. Questa mancanza di appoggio deluse amici come James Russel Lowell, il quale una volta disse a Holmes che avrebbe dovuto schierarsi pi\u00f9 esplicitamente contro la schiavit\u00f9. Holmes con calma gli rispose: \"Lascia che io provi a migliorare e a dar piacere a coloro che mi ascoltano a modo mio per il momento.\" Nonostante tutto Holmes credeva che la schiavit\u00f9 potesse essere abolita in modo pacifico e legale.\nHolmes tenne frequenti conferenze dal 1851 al 1856 su argomenti come \"La Scienza Medica come \u00e8 o come \u00e8 stata\", \"Conferenze e Fare Conferenze\", \"Poeti Inglesi del XIX secolo\". Viaggiando attraverso il New England ricevette somme tra i 40 e i 100 dollari per ogni conferenza, ma anche in questo periodo pubblic\u00f2 molto e l'edizione britannica delle sue \"Poesie\" vendette bene all'estero. Man mano che le idee sue sociali cominciarono a cambiare, Holmes si trov\u00f2 spesso pubblicamente in contrasto con coloro i quali egli chiam\u00f2 i \"prepotenti morali\". A causa della sempre crescente critica della stampa, che si opponeva al suo aperto antiabolizionismo, oltre che alla sua avversione contro il crescente movimento contro l'alcolismo, scelse di smettere di fare conferenze e di tornare a casa.\nIl seguente successo letterario e la Guerra Civile.\nNel 1856, fu fondato il giornale \"Atlantic\", o \"Saturday Club\" per lanciare e supportare il \"The Atlantic Monthly\". Questa nuova rivista fu redatta dall'amico di Holmes James Russel Lowell e si avvalse del contributo dell' \"\u00e9lite\" letteraria del New England, formata da scrittori come Ralph Waldo Emerson, Henry Wadsworth Longfellow, John Lothrop Motley e J. Elliot Cabot. Oltre a darle il nome, Holmes scrisse anche vari articoli per la rivista negli anni e per la sua prima edizione scrisse una nuova versione, pi\u00f9 romanzata, di due dei suoi precedenti saggi, \"The Autocrat of the Breakfast-Table\". Essa includeva poesie, storie, barzellette e canzoni; l'opera ebbe il favore sia dei lettori che della critica e assicur\u00f2 il successo iniziale alla rivista \"The Atlantic Monthly\". I saggi furono raccolti in un libro con lo stesso nome nel 1858 e divenne la sua opera pi\u00f9 famosa vendendo diecimila copie in tre giorni. L'opera ebbe un grande successo: \"Come Charles Lamb, Holmes guadagna l'interesse dei lettori dal primo momento. Con umorismo geniale, spirito raffinato, pathos, sensibilit\u00e0 verso la vita di tutti i giorni nelle sue luci e nelle sue ombre, egli d\u00e0 alla serie del Breakfast-Table un fascino simile a \"The Essays of Elia\".\" Il suo seguito, \"The Professor at the Breakfast-Table\" fu pubblicato poco tempo dopo a puntate dal gennaio del 1859.\nIl primo romanzo di Holmes; \"Elsie Venner\", fu pubblicato a puntate sulla rivista \"Atlantic\" a partire dal dicembre 1859. Intitolato inizialmente \"The Professor's Story\", tratta di una giovane donna nevrotica, la cui madre era stata morsa da un serpente a sonagli mentre era incinta, cos\u00ec da causare alla figlia una personalit\u00e0 per met\u00e0 di donna e per l'altra met\u00e0 di serpente. Il romanzo attir\u00f2 una larga gamma di commenti, incluse la lode di John Greenleaf Whittier e la condanna delle riviste ecclesiastiche, le quali dichiararono l'opera come eretica. Inoltre, nel dicembre di quell'anno, Holmes invi\u00f2 dei medicinali allo scrittore malato Washington Irving dopo averlo visitato nella sua casa di Sunnyside a New York; Irving mor\u00ec solo pochi mesi pi\u00f9 tardi. La Massachusetts Historical Society nomin\u00f2 Irving, dopo la morte, membro onorario della societ\u00e0 in una cerimonia tenutasi il 15 dicembre 1859. Durante la cerimonia Holmes lesse una relazione sul suo incontro con Irving e una lista dei sintomi medici che aveva osservato, nonostante il tab\u00f9 che proibiva il discutere pubblicamente di salute.\nIntorno al 1860, Holmes invent\u00f2 lo \"stereoscopio americano\", considerato uno dei maggiori divertimenti del XIX secolo, attraverso il quale venivano visualizzate delle immagini in 3D. Pi\u00f9 tardi egli stesso cerc\u00f2 di dare una spiegazione al successo della sua invenzione, dichiarando: \"Non c'\u00e8 nessun principio completamente nuovo coinvolto nella sua costruzione, ma si \u00e8 dimostrato molto pi\u00f9 conveniente rispetto agli altri strumenti in uso basati sullo stesso principio, tanto che gradualmente li ha eliminati tutti quanti dal campo, in grande misura, almeno per quanto riguarda il mercato di Boston.\" Piuttosto che brevettare l'invenzione e approfittare del suo successo, Holmes regal\u00f2 l'idea.\nNon molto tempo dopo che il Carolina del Sud lasci\u00f2 l'Unione, fatto che avvenne nel 1861, Holmes inizi\u00f2 a pubblicare degli articoli \u2013 il primo dei quali fu la canzone patriottica \"Una voce del Nord Leale\" \u2013 in appoggio alla causa dell'Unione. Sebbene egli avesse precedentemente criticato gli abolizionisti reputandoli traditori, in questo periodo la sua principale occupazione fu il supporto dell'Unione. Nel settembre di quell'anno, pubblic\u00f2 un articolo intitolato \"Bread and Newspapers\" nel quale egli s'identific\u00f2 orgogliosamente come Unionista. Scrisse: \"La guerra ci ha insegnato, come nient'altro pu\u00f2 fare, ci\u00f2 che noi possiamo essere e siamo.\" Egli esort\u00f2 perfino la classe pi\u00f9 abbiente ad avere \"coraggio [\u2026] sufficientemente grande per l'uniforme che pende cos\u00ec larga intorno ai loro corpi esili.\" Holmes era anche personalmente interessato nella guerra: il maggiore dei suoi figli, Oliver Wendell Holmes Junior, si arruol\u00f2 nell'esercito contro la volont\u00e0 del padre nell'aprile del 1861 e fu ferito per tre volte in battaglia, procurandosi anche una ferita da arma da fuoco al petto durante la Battaglia di Ball's Bluff nell'ottobre del 1861.\nDurante la Guerra Civile, l'amico di Holmes Henry Wadsworth Longfellow inizi\u00f2 a tradurre la \"Divina Commedia\" di Dante Alighieri. Dal 1864, Longefellow invit\u00f2 alcuni amici ad aiutarlo nell'opera attraverso degli incontri settimanali che si tenevano ogni mercoled\u00ec. \"The Dante's Club\", come fu chiamato il circolo, normalmente includeva Longfellow, Lowell, William Dean Howells, Charles Eliot Norton e Holmes. La traduzione fu ultimata e pubblicata in tre volumi nella primavera del 1867 (lo scrittore statunitense Matthew Pearl ha romanzato il loro lavoro nel libro \"Il Circolo Dante\", edito nel 2003). Nello stesso anno in cui la traduzione di Dante fu pubblicata, il secondo romanzo di Holmes, \"The Guardian Angel\", inizi\u00f2 ad uscire a puntate sulla rivista \"Atlantic\". Fu pubblicato come libro nel novembre dello stesso anno, ma le sue vendite arrivarono alla met\u00e0 di quelle di Elsie Venner.\nGli ultimi anni e la morte.\nLa fama di Holmes continu\u00f2 a crescere anche nei suoi ultimi anni di vita. \"The Poet at the Breakfast-Table\" fu pubblicato nel 1872. Poich\u00e9 scritto quindici anni dopo \"The Autocrat\", il tono dell'opera \u00e8 pi\u00f9 maturo e nostalgico rispetto a quello dell'opera precedente. \"Man mano che la gente invecchia\" scrisse Holmes \"arriva alla fine a vivere delle proprie memorie e spesso pensa, con una specie di piacere, di aver perso le cose pi\u00f9 care che aveva. Niente di ci\u00f2 che abbiamo \u00e8 cos\u00ec perfetto nel presente rispetto a come sembrer\u00e0 quando lo ricorderemo.\" Nel 1876, all'et\u00e0 di settanta anni, Holmes pubblic\u00f2 la biografia di John Lothrop Motley, che continuava quanto scritto in un precedente articolo composto per la Massachusetts Historical Society Proceedings. L'anno seguente pubblic\u00f2 una raccolta dei suoi saggi medici e contemporaneamente anche \"Pages of an Old Volume of Life\", una selezione di vari testi che aveva scritto per \"The Atlantic Monthly\". Nel 1882 si dimise dall'Harvard Medical School, concludendo cos\u00ec, dopo trentacinque anni, la sua carriera di professore. Dopo aver dato la sua ultima lezione il 28 novembre, fu nominato dall'universit\u00e0 professore emerito.\nNel 1884, Holmes pubblic\u00f2 un libro dedicato alla vita e alle opere del suo amico Ralph Waldo Emerson. Pi\u00f9 tardi i biografi avrebbero usato l'opera di Holmes come guida per le loro ricerche; di pregevole accuratezza \u00e8 stata giudicata la sezione dedicata alla poesia di Emerson. A cominciare dal gennaio 1885, il terzo ed ultimo romanzo di Holmes, \"A Mortal Antipathy\", fu pubblicato a puntate sull\"'Atlantic Monthly\". Sempre in quell'anno Holmes don\u00f2 dieci dollari a Walt Whitman, sebbene non approvasse la sua poesia, e convinse il suo amico John Greenleaf Whittier a fare lo stesso: un amico di Whitman, l'avvocato Thomas Donaldson, aveva infatti chiesto delle donazioni per poter comprare un cavallo e una carrozza per lo scrittore, il quale, nella sua vecchiaia, non era quasi mai uscito dalla sua abitazione.\nCon problemi di esaurimento e in lutto per la morte improvvisa di suo figlio minore, Holmes inizi\u00f2 a rimandare i suoi impegni sociali e quelli di scrittore. Negli ultimi mesi del 1884 viaggi\u00f2 per l'Europa con sua figlia Amelia. In Gran Bretagna conobbe scrittori del calibro di Henry James, George du Maurier e Lord Alfred Tennyson; gli fu conferita una laurea \"honoris causa\" dalla Cambridge University, una in legge dalla Edinburgh University, e una terza dalla Oxford University. Holmes e Amelia visitarono anche Parigi, una citt\u00e0 che aveva avuto una rilevante influenza su di lui nella sua formazione; qui ebbe un incontro con il chimico e microbiologo Louis Pasteur, i cui studi sulla teoria dei germi avevano, tra l'altro, aiutato a ridurre la mortalit\u00e0 delle donne che soffrivano di febbre puerperale. Holmes considerava il francese come \"uno dei pi\u00f9 grandi benefattori della sua razza.\" Al suo ritorno negli Stati Uniti Holmes pubblic\u00f2 un diario di viaggio intitolato \"Our One Hundred Days in Europe\".\nNel giugno 1886, Holmes ricevette una laurea \"honoris causa\" dalla facolt\u00e0 di legge della Yale University. Sua moglie, la quale per pi\u00f9 di quaranta anni aveva lottato contro una malattia che era arrivata a renderla invalida negli ultimi mesi, mor\u00ec il 6 febbraio del 1888. La figlia Amelia mor\u00ec l'anno seguente dopo una breve malattia. Nonostante la sua vista che si indeboliva e il timore che la sua vita stesse per concludersi, Holmes continu\u00f2 a trovare conforto nella scrittura. Nel 1891 pubblic\u00f2 \"Over the Teacups\", l'ultimo dei suoi libri umoristici.\nVerso la fine della sua vita, Holmes si rese conto di essere sopravvissuto alla maggior parte dei suoi amici, inclusi Emerson, Longfellow, Lowell e Nathaniel Hawthorne. Disse: \"Mi sento come se fossi sopravvissuto a me stesso\u2026 eravamo tutti insieme in coperta quando cominciammo il viaggio della vita\u2026 poi la nave che ci trasportava cominci\u00f2 ad andare a pezzi.\" La sua ultima apparizione in pubblico fu ad un ricevimento per la National Education Association di Boston, il 23 febbraio 1893, dove present\u00f2 la poesia \"To the Teachers of America\". Un mese pi\u00f9 tardi Holmes scrisse al presidente di Harvard, Charles William Eliot, esortandolo a istituire nell'universit\u00e0 una laurea \"honoris causa\" in lettere e a conferirne la prima a Samuel Francis Smith; questo progetto, tuttavia non fu mai portato a termine.\nHolmes mor\u00ec tranquillamente dopo essersi addormentato nel pomeriggio di domenica 7 ottobre 1894. Come scrisse suo figlio Oliver Wendell Holmes Jr.: \"La sua morte fu tanto serena quanto potessero desiderare coloro che lo amavano. Ha semplicemente smesso di respirare.\" La celebrazione in memoria di Holmes fu tenuta a King's Chapel e fu presieduta da Edward Everett Hale. Holmes fu sepolto accanto a sua moglie nel Mount Auburn Cemetery a Cambridge, Massachusetts."}
{"id": "3309320", "revid": "729019", "url": "https://it.wikipedia.org/wiki?curid=3309320", "title": "Agogna Morta", "text": "L'Agogna Morta \u00e8 una lanca del torrente Agogna ad alto interesse naturalistico posta al confine tra il Piemonte e la Lombardia nei comuni di Borgolavezzaro (Provincia di Novara) e Nicorvo (Provincia di Pavia).\nIn questo territorio, \"laboratorio di ecologia\", di circa 6 ettari, si cerca dal 1991 di ripristinare la vegetazione arborea originale (un querco-carpineto padano). Come fauna \u00e8 presente l'airone e il raro coleottero \"Carabus clathratus\"."}
{"id": "3309321", "revid": "1305772", "url": "https://it.wikipedia.org/wiki?curid=3309321", "title": "Comunit\u00e0 montana Tirreno Meridionale", "text": "La comunit\u00e0 montana Tirreno Meridionale era una comunit\u00e0 montana calabrese, situata nella provincia di Reggio Calabria. Con Legge Regionale n.25/2013 le Comunit\u00e0 Montane calabresi sono state soppresse e poste in liquidazione. Con delibera della Giunta Regionale n. 243 del 04/07/2013 sono stati nominati i Commissari liquidatori.\nLa sede della comunit\u00e0 si trovava nella cittadina di Delianuova.\nCon la riforma del 2008 sul ridimensionamento delle comunit\u00e0 montane, l'ente aveva solamente cambiato il suo nome, passato da \"Versante tirrenico meridionale\" a \"Tirreno meridionale\".\nGeografia fisica.\nAl momento della soppressione dell'ente, la comunit\u00e0 montana comprendeva 8 comuni che gravitano su un territorio che va dal versante tirrenico dell'Aspromonte, fino alla piana di Gioia Tauro.\nLa superficie della comunit\u00e0 montana era pari a 246,78\u00a0km\u00b2 mentre la sua popolazione era di poco superiore ai 20.000 abitanti."}
{"id": "3309322", "revid": "767487", "url": "https://it.wikipedia.org/wiki?curid=3309322", "title": "Orchidea rossa", "text": "Orchidea rossa (\"Rote Orchideen\") \u00e8 un film del 1938 diretto da Nunzio Malasomma."}
{"id": "3309325", "revid": "367445", "url": "https://it.wikipedia.org/wiki?curid=3309325", "title": "L'Agogna Morta", "text": ""}
{"id": "3309327", "revid": "86599", "url": "https://it.wikipedia.org/wiki?curid=3309327", "title": "439P/LINEAR", "text": "439P/LINEAR \u00e8 una cometa periodica appartenente alla famiglia delle comete gioviane.\nAl momento della sua scoperta da parte di LINEAR l'oggetto venne ritenuto un asteroide, ma poche settimane dopo l'astrofilo statunitense P. Clay Sherrod, sulla base di sue osservazioni, sospett\u00f2 che l'oggetto potesse essere una cometa e per averne la certezza lo segnal\u00f2 al team del Programma T3 che ne conferm\u00f2 la natura cometaria.\nLa cometa non venne osservata al successivo passaggio al perielio del 2015 mentre nel passaggio del 2021 fu osservata solo in fase di allontamento circa 4 mesi dopo il perielio ma ci\u00f2 permise comunque di acecrtarne l'orbita e assegnargli una numerazione definitiva."}
{"id": "3309328", "revid": "1305772", "url": "https://it.wikipedia.org/wiki?curid=3309328", "title": "Gr\u00fcnewald", "text": ""}
{"id": "3309345", "revid": "47767", "url": "https://it.wikipedia.org/wiki?curid=3309345", "title": "Roberto il Bavaro", "text": ""}
{"id": "3309347", "revid": "123018031", "url": "https://it.wikipedia.org/wiki?curid=3309347", "title": "Il Borro", "text": "Il Borro \u00e8 una frazione del comune italiano di Loro Ciuffenna, nella provincia di Arezzo, in Toscana.\nGeografia fisica.\nIl borgo sorge a 20\u00a0km da Arezzo alle pendici del Pratomagno, attraversato da una vecchia strada romana, la via Cassia. Prende il nome dal castello che ha sede a 275\u00a0m sul livello del mare; il paese \u00e8 posizionato nel culmine di una guglia, elemento tipico dell'altopiano valdarnese.\nStoria.\nLe origini del centro abitato non sono sufficientemente documentate, ma \u00e8 probabile che un castello dovesse gi\u00e0 sorgere qui nel periodo alto-medievale, e che fu successivamente acquistato nel XIII secolo dal nobile milanese Borro Borri, che qui vi si trasfer\u00ec e che fu podest\u00e0 di Arezzo dal 1254 al 1256. Borro Borri \u00e8 difatti il capostipite della famiglia toscana dei Borri, che signoreggi\u00f2 in queste terre e indicata nei secoli successivi come \"del Borro\" o \"dal Borro\" proprio da questa localit\u00e0. Il castello del Borro pass\u00f2 sotto la giurisdizione della signoria di Firenze nel 1344, insieme alle comunit\u00e0 di Campogialli e Traiana, ed \u00e8 ricordato in un privilegio concesso dall'imperatore Carlo IV alla citt\u00e0 di Arezzo dove il castello del Borro \u00e8 segnalato come limite ultimo del distretto territoriale aretino dalla parte del Valdarno. L'importanza del castello del Borro nel XIV secolo \u00e8 testimoniata dal fatto che la vicina pieve di San Giustino inizi\u00f2 ad essere denominata \"San Giustino al Borro\" e cos\u00ec anche il villaggio che vi si svilupp\u00f2 intorno, oggi chiamato San Giustino Valdarno. Nel XVI secolo, il paese conobbe un incremento demografico e agricolo grazie all'interessamento del politico e condottiero Alessandro del Borro. Dopo la caduta dei Del Borro, il borgo pass\u00f2 prima ai Medici, poi ai Torriani di Milano, agli Hohenlohe Waldemburg e dal 1904 ai Savoia.\nNel 1833 la frazione contava 369 abitanti, mentre nel 1931 la popolazione era di 249 abitanti. Nel secondo dopoguerra inizi\u00f2 per il Borro un processo di spopolamento tanto che nel 1981 si contavano solamente 36 abitanti. Nel 1993 la tenuta del Borro, che coincide grossomodo con il nucleo antico del paese, fu acquistato da Ferruccio Ferragamo, che la trasform\u00f2 in paese-albergo.\nMonumenti e luoghi d'interesse.\nCappella.\nNel giardino rinascimentale antistante la villa padronale \u00e8 presente un'antica cappella.\nChiesa di San Biagio.\nLa chiesa di San Biagio, chiesa parrocchiale del paese, \u00e8 documentata almeno fino al XIV secolo, quando \u00e8 indicata come una delle sette chiese filiali della pieve di San Giustino. Ebbe successivamente il titolo di prioria e fu padronato dei Medici di Firenze. La chiesa conserva ancora la struttura originaria romanica, sebbene alterata da trasformazioni otto-novecentesco, mentre all'interno, dietro l'altare, si segnala la presenza di una tavola della \"Crocifissione\" di Suor Plautilla Nelli\nEx oratorio di Santa Maria Maddalena.\nAll'interno del borgo medievale si trova anche un antico oratorio dedicato a Santa Maria Maddalena, che ospita un'attivit\u00e0 artigianale.\nTarga ai caduti della Prima guerra mondiale.\nSulla parete sinistra della facciata della chiesa di San Biagio si trova la lapide che ricorda i caduti borrigiani durante la Prima guerra mondiale. Il testo \u00e8 il seguente:\n\"Il riposo sempiterno concedi o Signore\"\n\"ai nostri parrocchiani che caddero valorosamente\"\n\"nell'esercizio di un patriottico dovere\"\n\"durante la sanguinosa e mondiale guerra\"\n\"1 Massini Rinaldo (di Angiolo)\"\n\"2 Gallori Giovacchino (di Adamo)\"\n\"3 Tulliani Ernesto (di Luca)\"\n\"4 Giorni Angiolo (di Giacomo)\"\n\"5 Fabbrini Guido (di Giovacchino)\"\n\"6 Barbagli Giovacchino (di Giovanni)\"\n\"7 Nocentini Luigi (fu Domenico)\"\n\"8 Duesimi Giustino (fu Domenico)\"\n\"9 Falsetti Antonio (di Angiolo)\"\n\"10 Nocentini Pietro (di Luigi)\"\n\"Le famiglie interessate Q.M.P.\"\n\"1 gennaio 1921\"\nTarga ai caduti della Seconda guerra mondiale.\nSulla parete esterna della chiesa di San Biagio \u00e8 presente una lapide che ricorda i morti borrigiani della Seconda guerra mondiale. Il testo \u00e8 il seguente:"}
{"id": "3309353", "revid": "592085", "url": "https://it.wikipedia.org/wiki?curid=3309353", "title": "Vladimiro Calarese", "text": ""}
{"id": "3309354", "revid": "7", "url": "https://it.wikipedia.org/wiki?curid=3309354", "title": "Videotelefono", "text": ""}
{"id": "3309369", "revid": "1573940", "url": "https://it.wikipedia.org/wiki?curid=3309369", "title": "Piaractus brachypomus", "text": "Piaractus brachypomus (), noto anche con il nome brasiliano di pirapatinga \u00e8 un pesce osseo appartenente alla famiglia Characidae.\nDistribuzione e habitat.\nL'areale della specie comprende i bacini del Rio delle Amazzoni e dell'Orinoco. \u00c8 stato introdotto in numerosi paesi tropicali dell'Asia dove si \u00e8 acclimatato molto bene.\nDescrizione.\nLunghezza: le dimensioni massime sono 88\u00a0cm di lunghezza per 25\u00a0kg di peso, queste caratteristiche lo rendono uno dei caracidi pi\u00f9 grandi.\nL'aspetto di questi pesci \u00e8 simile a quello degli altri Serrasalminae, piuttosto alto e compresso ai fianchi. La sagoma \u00e8 all'incirca romboidale.\nLa bocca non \u00e8 grande ma \u00e8 armata di denti robusti che possono ferire in maniera grave. Il corpo \u00e8 argenteo talvolta con piccole macchie scure. \nGli esemplari giovani sono molto simili al \"Pygocentrus nattereri\".\nRiproduzione.\nLa fecondazione \u00e8 esterna e le uova vengono abbandonate una volta fecondate.\nAlimentazione.\nOnnivoro. Si nutre di materiale vegetale.\nPesca.\n\u00c8 oggetto di pesca professionale e di itticoltura e nell'area amazzonica \u00e8 uno dei pi\u00f9 importanti pesci commerciali.\nAcquariofilia.\nSolo i giovani esemplari possono essere allevati nei comuni acquari domestici. Va tenuto presente che l'accrescimento di questi pesci \u00e8 piuttosto rapido."}
{"id": "3309382", "revid": "228587", "url": "https://it.wikipedia.org/wiki?curid=3309382", "title": "La valanga della paura", "text": "La valanga della paura (\"Trapped: Buried Alive\" oppure \"Trapped: Beneath The Snow\") \u00e8 un film TV statunitense del 2002, diretto da Doug Campbell e con protagonisti Jack Wagner e Gabrielle Carteris.\nNel cast figurano inoltre Aubrey Dollar e Mark Lindsay Chapman.\nNegli Stati Uniti, il film fu trasmesso per la prima volta il 1\u00ba febbraio 2002. In Italia, il film \u00e8 andato in onda su Canale 5 per il ciclo \"Alta tensione\".\nTrama.\nUna valanga si abbatte su una localit\u00e0 montana degli Stati Uniti: la famiglia di Michael Cooper rimane intrappolata sotto la neve..."}
