{"id": "3133700", "revid": "1305772", "url": "https://it.wikipedia.org/wiki?curid=3133700", "title": "Philipp Peter Roos", "text": "Biografia.\nApparteneva ad una famiglia di pittori e di incisori tedeschi: suo padre era Johann Heinrich Roos, famoso pittore tedesco di animali del XVII secolo.\nGiunse in Italia nel 1677, con una borsa di studio del Langravio di Assia, a condizione che ritornasse presso la sua corte. Disattendendo tuttavia le condizioni del Langravio, non ritorn\u00f2 pi\u00f9 in Germania. Studi\u00f2 a Roma presso Giacinto Brandi, la cui figlia Maria Isabella spos\u00f2 nel 1681, dopo aver abbracciato la Fede cattolica.\nNel 1684-1685 acquist\u00f2 una casa presso Tivoli, il che gli valse il nomignolo di \"Rosa da Tivoli\".. Roos allevava gli animali e li dipingeva in questa casa sgangherata, che per questo era detta \"l'Arca di No\u00e8\". A partire dal 1691 visse principalmente a Roma, dove divenne membro della Schildersbent, con il soprannome di \"Mercurius\", per la velocit\u00e0 con cui eseguiva i suoi dipinti e per la facilit\u00e0 con cui dipingeva. Questa rapidit\u00e0 di esecuzione gli era particolarmente utile: infatti, spesso senza denaro, dipingeva uno o due quadri che faceva vendere dal suo domestico ad un qualsiasi prezzo, per poter pagare il conto della locanda.\nVisse in modo dissoluto e mor\u00ec in miseria.\nStile.\nLa maggior parte delle sue opere rappresenta animali domestici, con i propri mandriani, nella campagna romana. Gli animali sono generalmente dipinti in primo piano e dominano la scena, mentre il paesaggio si intravede. Roos stende la sua pittura ad impasto rendendo i mantelli, la posizione e i movimenti di ogni specie con grande talento.\nNegli anni intorno al 1680 l'artista generalmente ritraeva piccoli gruppi di animali (pecore e capre, spesso guidate da un caprone con corna ricurve), con i pastori di lato in abiti grezzi, accanto agli animali. Lontano, valli selvagge si alternavano a pareti scoscese, illuminate da una luce giallo-bruna; le montagne distanti erano rese con i toni dell'azzurro. Sullo sfondo spesso erano dipinte antiche rovine. Intorno agli anni '90 del XVII secolo, Roos dipinse soprattutto paesaggi.\nComplessivamente i suoi quadri sono caratterizzati da un tono spettrale, tetro e selvaggio.. Inoltre Roos riusciva a trasformare motivi paesaggistici naturali in visioni insolite e ricche di movimento.\nAnche se in genere quest'artista dipingeva paesaggi e animali, tuttavia era in grado di realizzare composizioni pi\u00f9 complesse, come testimoniato dal disegno \"Deposizione dalla croce\", ora al Jean Paul Getty Museum.\nLo stile di Roos rifletteva il suo metodo di lavorare. Era infatti caratterizzato da un utilizzo di pennellate intense, a volte quasi grossolane e da un forte contrasto tra luce e ombra. Questa personale maniera era piuttosto popolare e attrasse molti imitatori. Per questo motivo opere di altri pittori di animali furono erroneamente attribuite al Roos. Inoltre anche fratelli e figli dell'artista erano soliti dipingere gli stessi soggetti, contribuendo ad aumentare la confusione."}
{"id": "3133703", "revid": "767487", "url": "https://it.wikipedia.org/wiki?curid=3133703", "title": "A Rocket to the Moon", "text": "Gli A Rocket to the Moon sono un gruppo musicale statunitense. La band \u00e8 stata fondata nel 2006 a Braintree, Massachusetts dal cantante Nick Santino. Il chitarrista Justin Richards, il bassista Eric Halvorsen, e il batterista Andrew Cook si sono uniti a Santino pi\u00f9 tardi.\nBiografia.\nNick Santino ha iniziato gli A Rocket to the Moon nell'estate del 2006 come esperimento musicale. Aveva gi\u00e0 suonato nelle band locali The Bad Year e The Midway Class.\nSantino ha assemblato una band di musicisti all'inizio del 2008 con l'aiuto dei The Maine prima della prima esibizione degli A Rocket to the Moon al pi\u00f9 grande festival, il The Bamboozle.\nPoi sono apparsi il 10 luglio 2008 nella puntata di Total Request Live esibendosi nella canzone \"Dakota\".\nContrariamente alle voci precedenti, gli A Rocket to the Moon non hanno mai firmato con la Decaydence Records di Pete Wentz dei Fall Out Boy.\nWentz aveva mostrato interesse nella band e voleva fare una scissione tra la Fueled by Ramen e la Decaydence ma la Decaydence non ha voluto. Un annuncio ufficiale della firma con la Fueled by Ramen \u00e8 stato fatto nell'agosto del 2008.\nIl 9 maggio 2013 hanno annunciato che si sarebbero sciolti al termine del tour con i The Maine.\nTour.\nNell'autunno del 2008 ci sono stati due tour differenti come supporte dei The Cab e degli A Cursive Memory.\nSono anche andati in tour con i Cute Is What We Aim For, Secondhand Serenade, e Automatic Loveletter. Il 14 ottobre 2008, la band ha realizzato il loro EP \"Greetings From...\", con I singoli \"Dakota\" e \"If Only They Knew\". Il disco ha raggiunto la posizione #21 nella Billboard Top Heatseekers chart. Gli A Rocket to the Moon sono rappresentati da Tim Kirch al 8123 Management.\nIl 14 maggio, la band ha aggiunto il chitarrista Justin Richards e il bassista Eric Halvorsen come membri a tempo pieno. Hanno inoltre realizzato il video per la canzone \"If Only They Knew\". La band ha speso febbraio e marzo 2009 in studio con Matt Squire per registrare il loro album di debutto. Sono stati band d'apertura al AP Tour 2009, con The Maine, Hit the Lights, Family Force 5, e 3OH!3 sponsorizzati da Rockstar. Hanno suonato il 3 maggio come headliner nel Bamboozle 2009 in East Rutherford, New Jersey e in alcune date del 2009 Vans Warped Tour prima di andare in tour con i The Cab, Eye Alaska, The Summer Set, &amp; My Favorite Highway on the While con il \"What Happens in Vegas... Tour\".\nDurante il Vans Warped Tour, la band ha fatto molti meet&amp;greet sponsorizzati dall'organizzazione non profit Music Saves Lives, nelle quali incontravano le fans che avevano guadagnato il pass per incontrare la band donando il sangue."}
{"id": "3133705", "revid": "38120", "url": "https://it.wikipedia.org/wiki?curid=3133705", "title": "No Heroics", "text": "No Heroics \u00e8 una serie TV britannica andata in onda nel 2008. \u00c8 stata la prima sitcom originale della rete ITV2. \u00c8 stata candidata come \"Miglior commedia televisiva esordiente\" ai British Comedy Awards del 2008.\nAmbientazione.\n\"No Heroics\" \u00e8 ambientata in un'anonima citt\u00e0 inglese dei nostri giorni, \u00abcon una piccola differenza: ci sono i supereroi\u00bb, come viene dichiarato all'inizio di ogni episodio. I personaggi principali sono infatti dei supereroi sui-generis, con costumi colorati e superpoteri simili a quelli dell'et\u00e0 d'oro del fumetto. Tuttavia per la maggior parte del tempo sono impegnati nelle normali attivit\u00e0 umane, in costume (specie all'inizio di ogni episodio) o in abiti civili, soprattutto nel pub nel quale pare trascorrano buona parte del loro tempo libero, \"The Fortress\" (\"la Fortezza\"). Appaiono infatti normali esseri umani, immersi nella normalit\u00e0 ed afflitti anche da tasse speciali e burocrazia (la SPA, \"Super Powers Authorithy\", vigila sugli abusi dei superpoteri). I supereroi sono raffigurati su riveste e figurine, ma le loro azioni vengono valutate sui media dai critici non solo per il risultato ma anche per la spettacolarit\u00e0. Ovviamente negli episodi sono presenti numerosi riferimenti ai fumetti classici, ad esempio nei nomi delle bevande servite al bar."}
{"id": "3133706", "revid": "59975", "url": "https://it.wikipedia.org/wiki?curid=3133706", "title": "Electric Blues", "text": ""}
{"id": "3133714", "revid": "1305772", "url": "https://it.wikipedia.org/wiki?curid=3133714", "title": "Video Genie", "text": "Video Genie (o semplicemente Genie) era una serie di computer prodotti dalla azienda EACA con base ad Hong Kong durante i primi anni 1980. Erano compatibili con i computer Tandy TRS-80 Model I e potevano essere considerati dei cloni sebbene vi fossero delle differenze hardware e software.\nI computer che costituivano la serie erano:\nSebbene Video Genie era il nome utilizzato in Europa dell'ovest, le macchine erano vendute con differenti nome in altri paesi. In Australia e Nuova Zelanda erano conosciute come Dick Smith System 80 MK I (EG3003) e System 80 MK II (EG3008); in nord America erano vendute come PMC-80 e PMC-81; in Sud Africa erano vendute come TRZ-80,cio\u00e8 un nome simile a quello del rivale.\nAgli inizi del 1983, EACA rilasci\u00f2 un nuovo modello/successore, la macchina Colour Genie.\nCaratteristiche tecniche.\nEG3014 Expander.\nL'EG3014 Expander era un'espansione/unit\u00e0 a s\u00e9 stante corrispondente al Tandy TRS-80 Model I Expansion Interface. Esso forniva una porta per stampante Centronics ed una interfaccia per floppy a densit\u00e0 singola che permetteva di collegare fino a 4 drive a singolo lato oppure 3 drive a doppio lato. Ha anche dei socket per aggiungere due banchi di memoria RAM da 16K (portando la memoria RAM fino a 48K) e un connettore per l'espansione EG3020 che forniva l'interfaccia RS-232 o l'espansione EG3022 che forniva l'interfaccia per il bus S-100. L'EG3014 poteva anche essere espanso con il kit EG3021 che permettva dishi a doppia densit\u00e0.\nInterfaccia per stampante parallela EG3016.\nSlot per una porta per stampante Centronics."}
{"id": "3133715", "revid": "1652635", "url": "https://it.wikipedia.org/wiki?curid=3133715", "title": "Guido Quadri", "text": "Carriera.\nCresciuto nel , approda in prima squadra nella stagione 1940-1941 per rimanerci fino alla stagione 1945-1946, quando viene ceduto alla Cremonese assieme a Renato Cattaneo.\nCon i grigiorossi gioca una sola stagione, venendo ceduto nel 1947 al Padova, dove rimane quattro stagioni, debuttando in Serie A il 19 settembre 1948 in Genoa-Padova (7-1) e collezionando 134 presenze e 4 gol.\nTornato al nel 1951, gioca in tre stagioni 103 partite.\nConclude la sua carriera in Svizzera al Chiasso nel 1957."}
{"id": "3133718", "revid": "1719883", "url": "https://it.wikipedia.org/wiki?curid=3133718", "title": "Isaia (Michelangelo)", "text": "Il profeta Isaia (365x380 cm) venne affrescato da Michelangelo Buonarroti nel 1508-1510 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Isaia\" quindi, che si trova nella terza campata a partire dalla porta, fu una delle figure del primo blocco di lavori, concluso nel 1510.\nDescrizione e stile.\n\"Isaia\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nIsaia \u00e8 mostrato come se avesse appena interrotto la lettura del libro che, pur tenendo ancora il segno con la destra, ha riposto sotto il braccio sinistro. Seguendo un richiamo fatto dal fanciullo riccioluto dietro di lui, volge il capo verso sinistra, con un'espressione angosciata, ma senza guardare nessun punto in particolare. \u00c8 animato infatti da una tensione tutta interiore, che si esprime nella fronte aggrottata e nel torcersi concatenato delle membra, fino ai piedi incrociati. Il dinamismo \u00e8 sottolineato dalla curva del mantello (azzurro con fodera verde) sollevato dal vento, a cui fanno eco i panni svolazzanti dei due assistenti, verde e arancio. La sua tunica \u00e8 giallastra con riflessi cangianti argentei, con una veste soprastante di colore rosato, tenuta in vita da una fascia bianca.\nLa capigliatura grigia ha uno straordinario effetto di leggerezza, ottenuto tramite un ricorso al bruno scurissimo per i contorni e le ombre e al nero impastato col bianco di San Giovanni per le ciocche.\nOmaggi.\nIn occasione del quarto centenario della morte di Michelangelo Buonarroti, il 16 giugno 1964, le Poste Vaticane hanno dedicato a questo affresco un francobollo da 25 lire."}
{"id": "3133727", "revid": "1272592", "url": "https://it.wikipedia.org/wiki?curid=3133727", "title": "Opere di Giovanni Bellini", "text": "Elenco delle opere di Giovanni Bellini, in ordine cronologico."}
{"id": "3133728", "revid": "287204", "url": "https://it.wikipedia.org/wiki?curid=3133728", "title": "Ahrens", "text": ""}
{"id": "3133741", "revid": "767487", "url": "https://it.wikipedia.org/wiki?curid=3133741", "title": "Heinrich Ludolf Ahrens", "text": "Indag\u00f2 in maniera accurata la storia della lingua greca secondo le nuove dottrine di Franz Bopp e Jacob Grimm e fond\u00f2 su solide basi la dialettologia greca antica."}
{"id": "3133744", "revid": "339392", "url": "https://it.wikipedia.org/wiki?curid=3133744", "title": "Aria - The Animation", "text": ""}
{"id": "3133745", "revid": "701660", "url": "https://it.wikipedia.org/wiki?curid=3133745", "title": "Peccato originale e cacciata dal Paradiso terrestre", "text": "Il Peccato originale e cacciata dal Paradiso terrestre \u00e8 un affresco (280x570 cm) di Michelangelo Buonarroti, databile al 1510 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Il \"Peccato originale e cacciata dal Paradiso terrestre\" (Genesi ) fa quindi parte del primo blocco. In particolare in questa scena e nella prossima (la \"Creazione di Eva\"), si nota come le figure divennero pi\u00f9 grandi, con un apparato compositivo pi\u00f9 sintetico, la gestualit\u00e0 pi\u00f9 essenziale e perentoria. Ci\u00f2 si spiega col licenziamento degli aiuti che, dopo le prime tre storie di No\u00e8, vennero mandati via da Michelangelo poich\u00e9 insoddisfatto del loro lavoro.\nLa scena venne dipinta in tredici giornate, a partire dall'angolo in alto a sinistra, dove si trovano le foglie dell'albero, create con pennellate larghe e fluide.\nDescrizione e stile.\nL'affresco \u00e8 diviso in due met\u00e0 dall'Albero della conoscenza del Bene e del Male, pi\u00f9 o meno al centro. A sinistra, entro uno spazio delimitato dalle fronde dell'albero e dalla lieve diagonale creata dalle rocce sul terreno, sullo sfondo di un cielo limpido e luminoso avviene la scena del Peccato originale, in cui il serpente tentatore, qui raffigurato parzialmente trasformato in una figura femminile (sviluppando la tradizione che gli assegnava di solito una testina umana), convince Eva a prendere un frutto proibito, porgendoglielo, mentre Adamo sembra allungarsi per prenderne un altro. \nI due progenitori sono nudi ed estremamente atletici, compresa Eva che ha, specialmente nelle braccia, quella muscolarit\u00e0 mascolina tipica delle donne michelangiolesche. \nA destra invece il paesaggio muta bruscamente diventando estremamente spoglio e desolato. Qui l'angelo sta cacciando Adamo ed Eva dal Paradiso Terrestre, minacciandoli con la spada. I loro corpi appaiono improvvisamente rattrappiti e invecchiati, con drammatiche smorfie di dolore sui loro volti che sviluppano l'espressivismo della \"Cacciata dei progenitori dall'Eden\" di Masaccio; anche il paesaggio diventa spoglio e arido, in contrasto col giardino verde e fronzuto dell'Eden.\nNotevole da un punto di vista compositivo \u00e8 il gesto complementare e simmetrico del diavolo tentatore e dell'angelo, sull'asse dell'Albero della conoscenza del Bene e del Male. \nNella lettura a ritroso degli episodi della Genesi come prefigurazione degli avvenimenti della Settimana Santa, la scena simboleggia la Crocifissione di Ges\u00f9, col \"Lignum vitae\" dell'Albero, messo non a caso al centro, che fu lo stesso, secondo la tradizione, con cui venne fatta la Vera Croce.\nParticolarmente efficace \u00e8 stato il restauro su questa scena, che ha ridato pieno valore ai contrasti tra toni caldi e freddi e ad altri valori pittorici, come le variazioni di modellato, ad esempio morbido e basato su lievi trapassi per Eva prima del peccato, mentre \u00e8 duro e fitto nel tentatore, particolarmente evidente nelle spire della coda che hanno un effetto a squame cangianti, dal giallo al verde al rosso.\nSquillante \u00e8 il manto rosso dell'angelo, mentre l'incarnato dei progenitori dopo la cacciata \u00e8 ottenuto tramite una base di ocra, terra d'ombra e bianco, su cui sono state applicate velature di terra d'ombra e terra nera."}
{"id": "3133746", "revid": "339392", "url": "https://it.wikipedia.org/wiki?curid=3133746", "title": "Aria - The Natural", "text": ""}
{"id": "3133747", "revid": "339392", "url": "https://it.wikipedia.org/wiki?curid=3133747", "title": "Aria - The Origination", "text": ""}
{"id": "3133752", "revid": "74801", "url": "https://it.wikipedia.org/wiki?curid=3133752", "title": "Matt Barr", "text": "Biografia.\nMatthew Jerome Barr nasce ad Allen in Texas. Gi\u00e0 attivo nel programma teatrale della Allen High School, ottiene ruoli da protagonista in molte produzioni teatrali e musical nella sua scuola, per esempio il ruolo di Tommy in \"The Music Man\" di Meredith Wilson. Recita nel film \"Levelland\" durante l'ultimo anno scolastico.\nRecita in alcune serie televisive come \"E.R. - Medici in prima linea\", \"Bones\" e \"The O.C.\" Viene spesso ricordato per il ruolo di Ian Banks, stalker di Peyton Sawyer, interpretata da Hilarie Burton, nella serie televisiva \"One Tree Hill\".\nHa interpretato David \"Puck\" Rainey in \"Pedro\", film biografico di Nick Oceano sulla vita di Pedro Zamora. Nel 2010 \u00e8 entrato nel cast della serie televisiva della CW \"Hellcats\" nel ruolo di Dan, accanto alla celebre cantante e attrice Ashley Tisdale."}
{"id": "3133757", "revid": "1305772", "url": "https://it.wikipedia.org/wiki?curid=3133757", "title": "MakeHuman", "text": "Makehuman\u2122 \u00e8 un'applicazione open source per la realizzazione di prototipi di umanoidi in computer grafica 3D. Il software \u00e8 sviluppato da una comunit\u00e0 di programmatori, artisti, accademici, interessati alla modellazione 3D.\nTecnologia.\nMakeHuman\u2122 \u00e8 sviluppato utilizzando la tecnologia di morphing: si parte da un umano base standard che pu\u00f2 essere trasformato in una gran variet\u00e0 di personaggi, ottenuti da interpolazione lineare.\nAd esempio, da 4 morphing target principali (bambino, adolescente, giovane, anziano) \u00e8 possibile ottenere tutte le forme intermedie.\nUsando questa tecnologia, con un gran database di morphing target, sarebbe virtualmente possibile riprodurre qualsiasi personaggio.\nPer accedere e manipolare centinaia di morphing si utilizza una GUI molto semplice. Il software utilizza parametri comuni, come altezza, peso, sesso, etnicit\u00e0, tono muscolare.\nIn modo da essere disponibile su tutti i sistemi operativi, a partire dalla versione 1.0 alpha 8 MakeHuman\u2122 \u00e8 stato sviluppato in Python usando OpenGL e QT, con un'architettura completamente realizzata con plugin.\nIl software \u00e8 progettato per la modellazione di umani virtuali, con un sistema di pose semplici e complete, che include la simulazione dei movimenti muscolari. La struttura dell'interfaccia \u00e8 differente da quella di altri programmi di grafica, che comprendono innumerevoli parametri, \u00e8 pi\u00f9 facile da utilizzare, veloce ed intuitiva e d\u00e0 la possibilit\u00e0 di accedere ai numerosi parametri che occorrono per modellare la figura umana.\nLo sviluppo di MakeHuman scaturisce da un dettagliato studio tecnico ed artistico delle caratteristiche morfologiche del corpo umano. Il lavoro consiste nel morphing, usando l'interpolazione lineare di traslazione e rotazione. Con questi due metodi insieme a un semplice calcolo di un fattore di forma, e un algoritmo di mesh relaxing si raggiungono risultati di qualit\u00e0 eccezionale, ad esempio il corretto movimento muscolare che accompagna la rotazione degli arti.\nLicenza.\nMakeHuman \u00e8 totalmente open source. Il personaggio generato da MakeHuman \u00e8 distribuito sotto la licenza CC0, in modo da poter essere liberamente usato per progetti commerciali e non. Il database e il codice sono invece distribuiti sotto la GNU Affero General Public License.\nPremi.\nNel 2004 MakeHuman\u2122 ha vinto il premio Suzanne Award come miglior script Python per Blender.\nStoria del software.\nIl predecessore di MakeHuman \u00e8 stato MakeHead, uno script Python per Blender, sviluppato nel 1999 da Manuel Bastioni, artista e programmatore, che un anno dopo ha creato un team di persone appassionate e ha distribuito la prima versione di MakeHuman per Blender. Il progetto si \u00e8 evoluto e, nel 2003 \u00e8 stato ufficialmente riconosciuto dalla Blender Foundation e ospitato in https://projects.blender.org/.\nNel 2004 lo sviluppo si \u00e8 fermato poich\u00e9 era difficoltoso progettare uno script Python cos\u00ec esteso utilizzando solo Blender API.\nMa nel 2005, MakeHuman \u00e8 stato trasferito fuori da Blender, ospitato in SourceForge e riscritto totalmente in C.\nNegli anni successivi, il software gradualmente \u00e8 passato dal C al C++. Anche se efficiente, era molto complesso da sviluppare e manutenere, quindi nel 2009 il team ha deciso di ritornare al linguaggio Python (con una piccola parte centrale in C) e di distribuirlo come MakeHuman\u2122 1.0 pre-alpha. Lo sviluppo \u00e8 continuato al ritmo di 2 releases all'anno. Nel 2012, \u00e8 stato distribuito MakeHuman\u2122 1.0 alpha 7.\nUtilizzi nella ricerca.\nPer la liberalit\u00e0 della licenza adottata, il software Makehuman \u00e8 ampiamente utilizzato dai ricercatori per scopi scientifici.\nLa mesh di MakeHuman \u00e8 usata nel disegno industriale, dove \u00e8 necessario per verificare l'antropometria dei vari progetti, nella ricerca di realt\u00e0 virtuale, per riprodurre velocemente avatar da misure o riprese video.\nI personaggi di MakeHuman sono spesso utilizzati nell'ingegneria biomedica e in biomeccanica, per simulare il comportamento del corpo umano in certe condizioni o trattamenti.\nIl software \u00e8 stato usato per lo sviluppo di sistemi di addestramento a interventi visio-aptici. Le simulazioni visio-aptiche combinano il senso tattile con le informazioni visive e offrono scenari realistici di addestramento, per acquisire, migliorare e valutare le competenze e le conoscenze di chirurghi esperti.\nAnche la ricostruzione virtuale del corpo umano 3D \u00e8 stata fatta con questo strumento.\nMakehuman ha permesso la creazione di umanoidi virtuali per lo sviluppo di avatar per il linguaggio dei segni irlandese.\nI modelli di umani virtuali 3D, creati con il software sono stati adattati per la simulazione dei movimenti del linguaggio dei segni, in particolare allo scopo di visualizzare il linguaggio dei segni sudafricano.\nIl modello di personaggio umano per il progetto di costruzione di un sistema di neuroni specchio artificiali \u00e8 stato generato con MakeHuman."}
{"id": "3133763", "revid": "287204", "url": "https://it.wikipedia.org/wiki?curid=3133763", "title": "Giulio Ajani", "text": "Biografia.\nAffiliato all\"Associazione italiana\", di cui fu eletto caposquadra nel 1854 o nel 1855 e probabilmente anche alla massoneria, proprietario di un lanificio in via della Lungaretta a Roma, ne fece il centro clandestino del moto insurrezionale che nell'ottobre 1867 doveva appoggiare l'ingresso a Roma della colonna comandata dai fratelli Cairoli (scontro di Villa Glori).\nPrepar\u00f2 nel lanificio armi e munizioni . Dopo l'intervento degli zuavi e dei gendarmi pontifici che provoc\u00f2 l'eccidio di \"casa Aiani\", nel quale trovarono la morte fra gli altri Francesco Arquati, ex proprietario del lanificio e suo direttore, la moglie Giuditta e il loro figlio dodicenne (25 ottobre 1867), Aiani fu ferito e imprigionato.\nNel processo rivendic\u00f2 di aver agito in favore della nazione italiana, fu condannato a morte insieme a Pietro Luzzi (10 dicembre 1868), ma il 20 febbraio 1869 ebbe commutata la pena nell'ergastolo.\nNel 1870 usc\u00ec di prigione, ma poich\u00e9 il suo lanificio era andato distrutto, visse in miseria.\nNel 1880 ottenne la direzione del lanificio della casa penale di Saliceto San Giuliano (Modena), dove rimase fino alla morte."}
{"id": "3133765", "revid": "1149807", "url": "https://it.wikipedia.org/wiki?curid=3133765", "title": "Poser (software)", "text": "Poser \u00e8 un software 3D per il rendering e l'animazione ottimizzato per modelli di figure umane tridimensionali, utilizzato principalmente per produrre pose e animazioni simili a quelle di un manichino.\nIl programma \u00e8 diventato molto popolare anche (e soprattutto) tra coloro che non si occupano di grafica 3D a livello professionale grazie alle sue funzionalit\u00e0 limitate e ad un'interfaccia abbastanza semplice e intuitiva da risultare facilmente accessibile anche da profani del campo.\nAnche un neofita infatti in poco tempo pu\u00f2 creare immagini o animazioni 3D grazie a modelli (umani e animali), pose, materiali e file di animazione inclusi nel programma e alla vasta libreria di contenuto addizionale di ogni genere creato da altri utenti e offerto sia gratuitamente che a pagamento.\nIl software \u00e8 prodotto dalla societ\u00e0 Smith Micro.\nGli elementi creati possono essere esportati in altri software come 3ds Max, Autodesk, Maya, Softimage XSI, Bryce 3D, Cinema 4D e Blender."}
{"id": "3133769", "revid": "287204", "url": "https://it.wikipedia.org/wiki?curid=3133769", "title": "Joltik", "text": ""}
{"id": "3133771", "revid": "767487", "url": "https://it.wikipedia.org/wiki?curid=3133771", "title": "Si fa presto a dire amore", "text": "Si fa presto a dire amore \u00e8 un film diretto e interpretato da Enrico Brignano del 2000 con Vittoria Belvedere.\nTrama.\nEnrico, trentenne disoccupato, \u00e8 stato appena lasciato dalla fidanzata Silvana. Cos\u00ec passa le sue giornate a tormentarsi per la fine di questo amore confidandosi con l'amico Alfredo, idraulico sempre impegnato che non lo ascolta mai, e gli amici del bar. Arriva anche a comperare una pistola per tentare il suicidio finch\u00e9, ad un concorso statale, incontra Elvira, anche lei appena lasciata dal ragazzo e con propositi suicidi.\nI due si frequentano, si fidanzano e tutto sembra andare per il meglio, fino a quando non riappare Silvana che lo informa di essere incinta di lui. Non volendo rinunciare alla sua ex, Enrico crea due faticose e confuse storie parallele. Nel frattempo anche Elvira rimane incinta. Come se non bastasse, Enrico conosce anche Martha, una ragazza uruguaiana con due figli e gravi difficolt\u00e0 economiche che, involontariamente, gli fa perdere il lavoro di commesso. A questo punto Enrico viene lasciato sia da Elvira, che torna dall'ex fidanzato vero padre di suo figlio, sia da Silvana, che aveva finto di essere incinta solo per complicare la sua nuova relazione.\nEnrico, libero, decide di accompagnare Martha nel suo paese d'origine e scopre che in realt\u00e0 la sua famiglia \u00e8 molto ricca e che lei si \u00e8 innamorata di lui; mentre \u00e8 in intimit\u00e0 con lei capisce di essere ancora innamorato di Silvana, cos\u00ec torna a Roma e decide di sposarla."}
{"id": "3133776", "revid": "125044527", "url": "https://it.wikipedia.org/wiki?curid=3133776", "title": "Progetto Ringeltaube", "text": "Il progetto Ringeltaube consisteva nella realizzazione da parte del Terzo Reich, tra il 1944 e il 1945, di un gruppo di tre giganteschi bunker semi-interrati che doveva sorgere nei pressi di Landsberg (Germania). Alla costruzione dei bunker parteciparono migliaia di deportati dei campi di concentramento della zona di Kaufering.\nIl progetto.\nTra il 1944 e il 1945, furono costruite molteplici strutture sotterranee per proteggere le vitali industrie belliche del Terzo Reich dai bombardamenti degli alleati. La maggior parte di questi siti consisteva in tunnel sotterranei adattati all'interno di miniere gi\u00e0 esistenti, oppure nuove escavazioni. Ma una singolare tipologia di bunker fu costruita nei pressi di M\u00fchldorf am Inn, ad est di Monaco e nel comune di Landsberg am Lech. Il primo aveva il nome in codice di \u201cWeingut I\u201d (cantina per il vino); gli altri bunker di questo tipo furono costruiti nella zona di Landsberg (Weingut II e Diana II), per altri fu pianificala la loro costruzione nella regione del Sudetenland e in quella del Rheinland. Questo sito consisteva in una lunga, massiccia struttura di archi di cemento armato e rinforzato. La superficie sottostante sarebbe stata scavata per garantire un'ampia area di movimento.\nLe ditte a cui furono appaltati i lavori.\nIl lavoro di design e di edificazione fu eseguito dalla ditta di ingegneria Polensky &amp; Z\u00f6llner per \u201cWeingut I\u201d, dalla ditta Leonhard Moll per \u201cWeingut II\u201d e dalla ditta Phillip Holzmann per \u201cDiana II\u201d, con l'ausilio di lavoro manuale dei detenuti dei campi di concentramento e dei prigionieri di guerra russi, dai campi di Dachau e da quelli che sorgevano nelle vicinanze come Kaufering.\nI lavori all'interno dei bunker furono appaltati alle ditte Dyckerhoff &amp; Widmann e Held &amp; Francke. Secondo le stime del vice capo delle costruzioni Rudolf Neuhaus, il bunker \u201cWeingut II\u201d avrebbe richiesto il sollevamento di 12,495 milioni di metri cubi di terra e la colata di 3,927 milioni di metri cubi di cemento. Il progetto iniziale prevedeva una struttura lunga 464 metri, per una larghezza di 97 metri e un'altezza di 33 metri. Leonhard Moll stim\u00f2 un costo complessivo di 20.179.700 Reichsmark per \u201cWeingut II\u201d, fermatosi a 14.000.000 di Reichsmark alla fine della guerra quando il lavoro fu lasciato al 70%.\nGli operai e i deportati.\nSecondo i calcoli dell'impresa Dyckerhoff &amp; Widmann, nella costruzione dovevano essere impiegati lavoratori tedeschi esperti ad un costo di 0,90 Marchi all'ora, lavoratori tedeschi non esperti ad una paga che variava dagli 0,60 agli 0,80 Marchi all'ora e lavoratori ausiliari, stranieri ed inesperti per 0,60 Marchi all'ora. I prigionieri dei campi, naturalmente non ricevevano alcun tipo di compenso e ben presto vennero considerati come schiavi. L'amministrazione delle SS calcol\u00f2 per i deportati una spesa giornaliera di 0,60 Marchi, relativa al cibo, vestiario e alloggio. In conseguenza del lavoro degli schiavi, il governo nazista e le ditte che lavoravano al progetto stimarono un risparmio che ammontava a diversi milioni di Marchi.\nLe strutture.\nIl sito di \u201cWeingut I\u201d era stato ideato per la produzione di parti meccaniche da usare per i motori jet dei velivoli Messerschmitt Me 262. I lavori iniziarono nel maggio del 1944 ma non furono completati: alla fine della guerra solo la met\u00e0 degli archi in cemento era stata colata e le escavazioni sottostanti non erano state terminate. Tra le strutture incluse nell'area c'erano fabbriche di cemento, bunker per la protezione dai raid aerei e sedi amministrative. La struttura dei bunker veniva realizzata innalzando terrapieni di ghiaia posti sul terreno nella forma appropriata e facendo colare il cemento sopra di essi, che in seguito veniva armato e rinforzato, per uno spessore totale di oltre 3 metri. Il cemento veniva colato in sezioni di archi separati tra loro. Il bunker \u201cWeingut I\u201d finito avrebbe dovuto comprendere 12 archi per una lunghezza totale di 400 metri. Di seguito il materiale al disotto degli archi veniva scavato, compresa una profondit\u00e0 pianificata di 18 metri al disotto del livello del suolo originale, dove sarebbero stati posizionati i binari per un piccolo treno da trasporto, ancora una volta sopra una pavimentazione di cemento. Il treno avrebbe agevolato il lavoro di rimozione della terra e ghiaia. Sarebbero stai poi aggiunti altri 2 metri circa di cemento sopra le arcate ed infine il tutto sarebbe stato ricoperto da terra dove sarebbero stati piantati alberi per camuffare la struttura.\nLa fine dei lavori.\nLa costruzione fu fermata nel tardo aprile del 1945, quando i prigionieri furono fatti marciare a forza verso Monaco, durante la quale morirono diverse persone (\"marce della morte\"). La U.S. Army scopr\u00ec il sito di \"Weingut I\" nel 2 maggio del 1945. Tutti tranne uno degli archi, sono stati demoliti con esplosivi nel 1947. Negli anni cinquanta l'unico dei tre enormi bunker che fu portato a termine fu quello dal nome in codice \u201cWeingut II\u201d, recuperato e quindi finito di costruire dal Ministero della difesa della Repubblica Federale Tedesca, allora sotto Franz Josef Strau\u00df. Attualmente \u00e8 la base della Luftwaffenwerft 31, come centro di riparazioni delle forze aeree della Germania."}
{"id": "3133783", "revid": "59976", "url": "https://it.wikipedia.org/wiki?curid=3133783", "title": "Acquisizione di dati", "text": ""}
{"id": "3133786", "revid": "1318658", "url": "https://it.wikipedia.org/wiki?curid=3133786", "title": "Grande moschea di Djenn\u00e9", "text": " \nLa Grande moschea \u00e8 una moschea di Djenn\u00e9, nella regione di Mopti, in Mali, \nLo stile architettonico \u00e8 quello sudanese-saheliano, con influssi islamici. Il primo edificio risale al XIII secolo, mentre quello attuale \u00e8 del 1907.\nSi trova nel centro della citt\u00e0 di Djenn\u00e9 e con tutta la citt\u00e0 \u00e8 dal 1988 Patrimonio mondiale dell'umanit\u00e0 dell'UNESCO.\nStoria.\nUn primo edificio adibito a moschea venne costruito nella citt\u00e0 di Djenn\u00e9, nella piana alluvionale del fiume Bani, affluente del Niger, in un luogo precedentemente occupato da un palazzo.\nLa costruzione fu ordinata nel 1240 da Koi Kunboro, prima che Djenn\u00e9 divenisse una delle principali citt\u00e0 dell'impero del Mali dopo Songhai. La moschea originale ospitava uno dei centri di insegnamento islamico pi\u00f9 importanti dell'Africa durante tutto il Medioevo\nIl conquistatore di Djenn\u00e9 Amadou Lobbo (1818-1893) la fece demolire, ritenendo che il palazzo dal quale era stata ricavata fosse troppo ricco per ospitare una moschea: dell'edificio originario demolito resta solamente un recinto con le tombe dei capi locali.\nUna ricostruzione identica dell'originale edificio venne completata nel 1896 e fu in seguito nuovamente demolita per essere ancora ricostruita con l'edificio attuale. La costruzione di questo inizi\u00f2 nel 1906 e fu probabilmente completata nel 1907 o 1909. I lavori di costruzione furono diretti dal capo della corporazione dei muratori di Djenn\u00e9, Isma\u00efla Traor\u00e9, quando Djenn\u00e9 apparteneva al territorio dell'Africa Occidentale Francese: fu probabilmente il governo coloniale francese che aiut\u00f2 la ricostruzione della moschea, insieme a quella della vicina madrasa dal punto di vista sia finanziario sia economico.\nTecnica di costruzione.\nL'edificio in adobe o terra cruda, \u00e8 costruito con il sistema \"djenn\u00e8-ferey\", il metodo di costruzione tradizionale, consistente in una sovrapposizione di palle di terra cruda ancora bagnata, che ricopre il ruolo sia di mattone che di legante. Questa tecnica si differenzia da quella del \"toubabou-ferey\", introdotta dagli occidentali, con la fabbricazione di mattoni crudi seccati, tenuti insieme da terra cruda ancora bagnata come legante.\nDescrizione.\nLa moschea ha una pianta quadrata, di 75 m di lato, con un'altezza di 20 m. Il tetto \u00e8 sostenuto da 90 pilastri ed \u00e8 dotato da 104 fori di aerazione. La moschea pu\u00f2 contenere mille persone.\nLa \"quibla\" \u00e8 rivolta ad est, in direzione di La Mecca e si affaccia all'esterno sulla piazza del mercato di Djenn\u00e9. Sporgono da esso tre grandi minareti a pianta rettangolare, e 18 contrafforti. I minareti presentano scale a chiocciola che conducono alla piattaforma sommitale e sono coronati da un cono sormontato da un uovo di struzzo.\nI muri presentano da 40 a 60 cm di spessore, in proporzione alla loro altezza e dunque al loro peso. Sono costituiti da mattoni di terra cruda, chiamati \"ferrei\", collegati da un legante e rivestiti da uno strato, entrambi sempre in terra cruda: in tal modo l'edificio presenta forme delicatamente arrotondate. Dei fasci di rami di palma sono affondati nella profondit\u00e0 dei muri per assorbire le microfessure derivanti dalle diverse reazioni del materiale ai cambiamenti di temperatura e di umidit\u00e0, dando all'edificio l'aspetto a istrice caratteristico. Le pareti in terra isolano durante la giornata l'interno dell'edificio dal calore pi\u00f9 forte, assicurando la regolazione termica con le notti pi\u00f9 fresche. Dei gocciolatoi costituiti da tubi in terra sporgono dal bordo del tetto, consentendo di gettare l'acqua piovana lontana dai muri.\nLa met\u00e0 dello spazio interno \u00e8 coperta, mentre l'altra \u00e8 un cortile di preghiera scoperto. Il tetto \u00e8 rivestito da 90 pilastri in legno ripartiti su tutta la superficie. I fori di aerazione sul tetto sono rivestiti da cupolette in ceramica che impediscono alla pioggia di entrare, ma che possono essere ritirate quando la temperatura dell'interno diventa troppo alta.\nUna seconda sala di preghiera \u00e8 sistemata in un recinto chiuso ad est, dietro la parte coperta, delimitata da muri esterni verso nord, sud ed ovest, ed \u00e8 circondata da arcate. I muri dell'arcata tra la sala coperta e la corte di preghiera sono aperti da aperture voltate di 15 m di altezza, che permettono la vista dell'interno e la circolazione delle persone.\nIl rischio di danneggiamento per le acque piovane o per le inondazioni annuali del Bani, fu la principale preoccupazione del capomastro che diresse la costruzione: la moschea \u00e8 stata per questo motivo elevata su una piattaforma sopraelevata con una superficie di 5.625 m\u00b2\nAspetti culturali.\nTutta la comunit\u00e0 degli abitanti di Djenn\u00e9 prende parte attiva alla manutenzione della moschea, nel quadro delle festivit\u00e0 annuali: i lavori sono condotti con metodi tradizionali e al suono della musica. Questa manutenzione regolare \u00e8 resa necessaria dalle caratteristiche di fragilit\u00e0 del materiale utilizzato per la costruzione, che subisce una forte erosione per l'azione combinata della pioggia, dell'irraggiamento solare e dei cambiamenti di temperatura, che provocano spaccature. Nei giorni che precedono le feste, viene preparata una grande quantit\u00e0 di rivestimento, con diverse giornate di lavoro: questo intonaco pastoso deve essere periodicamente mescolato, compito svolto dai bambini che vi giocano dentro. Quindi i giovani si arrampicano sulle pareti della moschea, aiutati dai ponteggi permanenti costituiti dai fasci di rami di palma inseriti nel muro, e procedono a coprire completamente i muri con un nuovo strato di materiale di rivestimento, che viene loro portato da altri uomini. Le donne portano l'acqua necessaria alla fabbricazione dell'intonaco o per gli uomini che lavorano. Tutto il procedimento \u00e8 diretto dai membri eminenti della corporazione dei muratori, mentre gli anziani, che essi stessi hanno compiuto in passato la medesima opera, sono seduti al posto d'onore e assistono all'intera operazione."}
{"id": "3133789", "revid": "287204", "url": "https://it.wikipedia.org/wiki?curid=3133789", "title": "Klang (Pok\u00e9mon)", "text": ""}
{"id": "3133790", "revid": "287204", "url": "https://it.wikipedia.org/wiki?curid=3133790", "title": "Klinklang", "text": ""}
{"id": "3133792", "revid": "59976", "url": "https://it.wikipedia.org/wiki?curid=3133792", "title": "Memoria ad accesso casuale statica", "text": ""}
{"id": "3133796", "revid": "59976", "url": "https://it.wikipedia.org/wiki?curid=3133796", "title": "Real Time Clock", "text": ""}
{"id": "3133801", "revid": "599", "url": "https://it.wikipedia.org/wiki?curid=3133801", "title": "Gruppi diedrali", "text": ""}
{"id": "3133802", "revid": "65232149", "url": "https://it.wikipedia.org/wiki?curid=3133802", "title": "Risorsa critica", "text": "In informatica, si definisce risorsa critica un tipo di risorsa che deve essere utilizzata dai processi in mutua esclusione. In particolare il termine \u00e8 legato allo studio dei sistemi operativi.\nUna risorsa \u00e8 critica quando due o pi\u00f9 processi vogliono accedervi e quindi utilizzarla contemporaneamente, ma per propria caratteristica la risorsa \u00e8 utilizzabile solo da un processo alla volta. In questi casi un solo processo accede ed utilizza la risorsa, mentre l'altro o gli altri debbono aspettare che la risorsa ritorni libera, cio\u00e8 che venga \"rilasciata\" dal primo processo.\nSe i processi che vogliono accedere alla risorsa hanno bisogno uno dell'altro per evolvere, devono essere coordinati. Questo problema \u00e8 alla base degli studi sul controllo della concorrenza.\nFra le principali risorse critiche ci sono il processore, la memoria, il disco e la stampante, la rete.\nLo studio delle risorse critiche \u00e8 diventato di particolare importanza con l'introduzione di sistemi operativi di tipo multitasking e multithreading.\nL'insieme di istruzioni del processo che utilizzano una risorsa critica \u00e8 detta sezione critica."}
{"id": "3133809", "revid": "287204", "url": "https://it.wikipedia.org/wiki?curid=3133809", "title": "Jouni Somero", "text": "Biografia.\nInizi\u00f2 a studiare l'organo all'et\u00e0 di otto anni, passando poi al pianoforte dall'et\u00e0 di dodici anni.\nSi \u00e8 formato in Svizzera presso il Conservatorio di Losanna (1981) e presso il Cologne Music College (1982-1989) da Herbert Drechse. \nFu fra gli altri allievo di Gy\u00f6rgy Cziffra da cui miglior\u00f2 l'interpretazione della musica di Franz Liszt.\nHa suonato durante la sua carriera in pi\u00f9 di concerti in tutto il mondo: Australia, Giappone, Canada, Russia e diversi paesi europei.\nRegistrazioni.\nSomero \u00e8 anche il pi\u00f9 prolifico pianista finlandese per numero di incisioni, ha registrato pi\u00f9 di ottanta CD con diverse etichette (Naxos, BMG, Mils, Jubal, FC-Records, ecc.).\nFra i pi\u00f9 recenti progetti si annoverano un'antologia di musica finlandese per pianoforte (cinque CD), l'intera produzione per pianoforte di Sergej \u0116duardovi\u010d Bortkevi\u010d (9 CD) e il \"Progetto Russia\", che comprende, tra l'altro, l'intera produzione di P\u00ebtr Il'i\u010d \u010cajkovskij per pianoforte solista.\nSomero ha anche registrato tutta l'opera pianistica e di musica da camera di Erkki Salmenhaara, ed ha un vasto repertorio che comprende \"il clavicembalo ben temperato\" di Johann Sebastian Bach entrambe le parti, \"Die Kunst der F\u00fcgen\", che egli ha presentato anche ai concerti, nonch\u00e9 sei \"Partita\", tutto il repertorio pianistico di Rachmaninov, Fryderyk Chopin, Schumann e Brahms, nonch\u00e9 molte opere per pianoforte poco conosciute (Alkan, Arensky, Blumenfeld, Godard, Rebikov, Rubinstein, Thalberg, Godowsky). \nFra la produzione pianistica di Somero vi \u00e8 anche un vasto repertorio di musica da camera, per esempio le \"Sonate per violino e pianoforte\" di Brahms, le \"Sonate per violoncello e pianoforte\" di Beethoven, i \"trii \"di Arensky ecc.\nNel settembre 2012, la rivista statunitense \"Fanfare \"ha decretato l'album Rebikov di Somero come una delle pi\u00f9 significative esecuzioni per pianoforte."}
{"id": "3133813", "revid": "1346043", "url": "https://it.wikipedia.org/wiki?curid=3133813", "title": "Girls with guns", "text": "Girls with guns \u00e8 un sottogenere di film d'azione, in particolare di Hong Kong, dove il protagonista \u00e8 una donna dal carattere forte, inserita in un contesto moderno. Il genere comporta l'uso delle armi da fuoco, acrobazie, e arti marziali. Alcune delle pi\u00f9 note combattenti femminili al pubblico occidentale sono Maggie Q, Michelle Yeoh, Zhang Ziyi, Cynthia Rothrock, Angela Mao Ying, Cheng Pei-pei e Luna Lee.\nStoria.\nIl genere ha avuto inizio nel 1960 quando l'allora sconosciuta \"Cheng Pei-pei\" ha recitato per Studio Shaw nel film,\" Come Drink with Me\" (1966), primo film a coniugare il cinema d'azione di Hong Kong con una donna come protagonista.\nIl successo di Cheng Pei-pei prosegu\u00ec con il film \"Golden Swallow\" (1968). Angela Mao Ying, pi\u00f9 nota al pubblico occidentale per avere interpretato la sfortunata sorella del personaggio di Bruce Lee in \"I 3 dell'Operazione Drago\", ha iniziato a emergere nel 1972 con il film come \"Lady Kung Fu\" e successivamente con le pellicole \"Taekwondo Strike\" e \"Lady Whirlwind\".\nAll'inizio degli anni '80, i cambiamenti nell'industria cinematografica di Hong Kong vedono apparire per il genere dei volti nuovi Michelle Yeoh e l'artista marziale Cynthia Rothrock. Le due attrici hanno recitato nel film diretto da Corey Yuen \"Yes Madam\". Il film fu un successo, rilanci\u00f2 il genere e rese famose le due protagoniste.\nA met\u00e0 degli anni 1980 molti film di arti marziali erano caratterizzati, come protagonista o co-protagonista, da un personaggio femminile. Le attrici Jade Leung, Yukari Oshima, Cynthia Khan e Joyce Godenzi, hanno assunto rilievo in ruoli analoghi.\nAnche il cinema americano venne contaminato dal genere e, dal 1990, con il film \"Girl with guns\", fu oggetto d'attenzione non solo dagli appassionati, ma anche dai media. L'evoluzione del genere ha visto negli anni 2000 la produzione e il successo di film come \"\", \"So Close\", \"\u00c6on Flux - Il futuro ha inizio\" e \"Ultraviolet\"."}
{"id": "3133815", "revid": "2093057", "url": "https://it.wikipedia.org/wiki?curid=3133815", "title": "Registratore di dati", "text": "Un registratore di dati (in inglese data logger) \u00e8 un dispositivo elettronico digitale, di solito di piccole dimensioni, che registra dei dati campionandoli ad intervalli regolari attraverso un sensore interno oppure collegato ad uno esterno, alimentato da una batteria interna ed equipaggiato con un microprocessore ed una memoria per l'acquisizione dei dati. Alcuni possono essere collegati ad un personal computer e permettono, con un apposito software, di vedere i dati acquisiti, mentre altri hanno delle interfacce proprie (tastierino, display).\nDescrizione.\nI registratori di dati variano tra quelli capaci di raccogliere dati in molteplici campi a quelli progettati per uno specifico settore. \u00c8 cosa comune per i primi la possibilit\u00e0 di essere programmati; tuttavia molti hanno solo un limitato numero di parametri modificabili, se non nessuno.\nUno dei principali vantaggi di usare dei registratori di dati \u00e8 la possibilit\u00e0 di memorizzare dati in modo automatico su base giornaliera dati campionati nel tempo. Una volta attivati, i registratori di dati possono essere sistemati nel luogo opportuno e lasciati incustoditi a registrare per tutta la durata dell'acquisizione dei dati. Ci\u00f2 permette un'accurata mappatura delle condizioni ambientali che vengono monitorate come ad esempio parametri esterni meteorologici.\nIl costo dei registratori di dati \u00e8 diminuito nel corso degli anni come conseguenza della riduzione del costo della tecnologia. Un registratore di dati monocanale molto semplice si pu\u00f2 trovare a 20 euro. Dispositivi pi\u00f9 complessi possono costare centinaia o migliaia di euro.\nProtocolli di instrumentazione.\nDiversi protocolli sono stati standardizzati, tra cui lo SDI-12, che permette ad alcuni strumenti di essere collegati ad una grande quantit\u00e0 di registratori di dati. L'uso di questo standard non ha riscosso un grande successo fuori dall'ambiente industriale. Alcune aziende di registratori di dati hanno iniziato ad implementare anche lo standard Modbus, assai diffuso e supportato nella comunicazione di tipo industriale. Un altro protocollo il cui uso sta aumentando \u00e8 basato sul CAN-bus (ISO 11898). Alcuni registratori di dati sono in grado di adattarsi a vari protocolli non standard.\nFormato dei dati.\nLa standardizzazione dei protocolli e dei formati dei dati \u00e8 problematica, ma l'XML \u00e8 sempre pi\u00f9 adottato nell'industria per lo scambio di dati. Lo sviluppo del web semantico sta inoltre accelerando questa tendenza.\nRegistrazione ed acquisizione di dati.\nI termini \"registrazione di dati\" ed \"acquisizione di dati\" sono spesso scambiati. Ciononostante nel contesto scientifico sono differenti. Un registratore di dati \u00e8 un sistema di acquisizione, mentre un sistema di acquisizione di dati non \u00e8 necessariamente un registratore.\nUso.\nIn meteorologia rispetto ad una stazione meteorologica un datalogger offre costi inferiori, rilevando per\u00f2 solo pochi parametri (es. temperatura) e al prezzo di dati forniti in maniera non real-time cio\u00e8 con la necessit\u00e0 di download manuale dei dati stessi. In genere in questi ambiti viene utilizzato per monitorare per lungo tempo zone poco accessibili e non coperte da rete elettrica.\nSviluppi futuri.\nLa tecnologia dei registratori di dati sta cambiando pi\u00f9 velocemente che in passato. In origine era solo un dispositivo \"stand-alone\" capace di memorizzare dati, mentre oggi sta cambiando verso un apparecchio in grado di collegarsi tramite wireless e inviare allarmi, trasmettere i dati in modo automatico ed essere controllato a distanza. I registratori di dati utilizzano sempre di pi\u00f9 delle pagine web per la lettura costante, l'email per gli allarmi e l'FTP per inviare i dati direttamente ai database o agli utenti."}
{"id": "3133822", "revid": "767487", "url": "https://it.wikipedia.org/wiki?curid=3133822", "title": "Progetto micidiale", "text": "Progetto micidiale (\"The Internecine Project)\" \u00e8 un film di spionaggio del 1974 diretto da Ken Hughes e interpretato da James Coburn e Lee Grant.\nIl film \u00e8 ambientato a Londra nei primi anni '70 e racconta la storia dell'agente segreto Robert Elliot che, per eliminare ogni legame con il suo passato, escogita e realizza un piano intelligente in cui i suoi quattro ex soci si uccideranno a vicenda la stessa notte.\nTrama.\nIl professor Robert Elliot \u00e8 uno stimato accademico che sembra totalmente dedito alle scienze ma \u00e8 in realt\u00e0 un agente segreto. Durante un programma televisivo incontra la giornalista Jean Robertson con cui ha avuto una relazione anni prima e riallaccia i rapporti con lei, seppur inizialmente titubante. Egli dipende dal suo capo E.J. Farnsworth, un importante uomo politico statunitense, il quale gli consiglia di eliminare quattro agenti che sono stati compromessi e che sono a conoscenza delle attivit\u00e0 dell'organizzazione. I quattro agenti sono:\nEgli escogita un ingegnoso piano (piano ABCD, dall'iniziale dei nomi dei soci) per non eseguire direttamente gli omicidi: mette i quattro l'uno contro l'altro, usando anche il ricatto, ed uno dei delitti sar\u00e0 compiuto inconsapevolmente, piazzando nell'appartamento di uno di loro l'apparecchio ad ultrasuoni dagli effetti letali, con l'aspetto di una telecamera, sviluppato da Baker.\nIl piano comincia ed Elliot controlla i movimenti degli agenti attraverso squilli di telefono prestabiliti, che dovranno dare il segnale di uscita di casa, di inizio e fine missione e di rientro. Nell'arco della nottata il piano viene eseguito ed i quattro soci vengono tutti uccisi.\nQualche giorno dopo Elliot, in procinto di partire per Washington dove ricoprir\u00e0 un importante ruolo pubblico, riceve la visita di Jean che gli rimprovera la sua amicizia con Farnsworth e che sul suo giornale scriver\u00e0 delle attivit\u00e0 in cui i due sono coinvolti. Il professore si disinteressa delle minacce e parte. Sull'automobile che lo conduce all'aeroporto, apre una busta in cui \u00e8 contenuto un libretto dove \u00e8 scritto un messaggio di Farnsworth, che si complimenta con lui per la riuscita della missione, ma il messaggio prosegue ed il politico aggiunge che ora egli rappresenta un pericolo per lui e che le pagine del libretto sono avvelenate; Elliot si accorge troppo tardi che Farnsworth ha deciso di eliminarlo e giunge all'aeroporto cadavere."}
{"id": "3133830", "revid": "640389", "url": "https://it.wikipedia.org/wiki?curid=3133830", "title": "Mohammed Daud Khan", "text": "Biografia.\nDaud era noto per le sue idee progressiste, soprattutto in relazione ai diritti delle donne, per l'avvio di due progetti di ammodernamento di cinque anni.\nRelazioni diplomatiche con l'URSS.\nIl presidente Daud incontr\u00f2 Leonid Il'i\u010d Bre\u017enev in visita di stato a Mosca dal 12 al 15 aprile 1977. Chiese un incontro privato con il premier sovietico, per discutere con lui sul modello di intensificazione delle operazioni in Afghanistan, in particolare il tentativo sovietico di unire le due fazioni dei partiti comunisti afghani Parcham e Khalq."}
{"id": "3133833", "revid": "36426", "url": "https://it.wikipedia.org/wiki?curid=3133833", "title": "Peccato originale e cacciata dal Paradiso Terrestre", "text": ""}
{"id": "3133834", "revid": "36426", "url": "https://it.wikipedia.org/wiki?curid=3133834", "title": "David e Golia (Michelangelo)", "text": ""}
{"id": "3133836", "revid": "729019", "url": "https://it.wikipedia.org/wiki?curid=3133836", "title": "Campionato argentino di rugby a 15 1951", "text": "Il Campionato argentino di rugby a 15 1951 \u00e8 stato vinto dalla selezione della Provincia di Buenos Aires che ha battuto in finale la selezione della Capital\nPer \"motivi di causa maggiore\" non si disputarono le partite tra Cuyo e Capital e tra Provincia e Norte."}
{"id": "3133837", "revid": "729019", "url": "https://it.wikipedia.org/wiki?curid=3133837", "title": "Campionato argentino di rugby a 15 1952", "text": "Il Campionato argentino di rugby a 15 1952 \u00e8 stato vinto dalla selezione della Provincia di Buenos Aires che ha battuto in finale la selezione della Capital per 6-0.\nParteciparono 9 squadre, tra cui l'esordiente Mar del Plata"}
{"id": "3133838", "revid": "106456", "url": "https://it.wikipedia.org/wiki?curid=3133838", "title": "Sant'Emanuele di Anatolia", "text": ""}
{"id": "3133839", "revid": "729019", "url": "https://it.wikipedia.org/wiki?curid=3133839", "title": "Campionato argentino di rugby a 15 1953", "text": "Il Campionato argentino di rugby a 15 1953 \u00e8 stato vinto dalla selezione della Capital che ha battuto in finale la selezione della Provincia di Buenos Aires.\nPer la prima volta parteciparono le selezioni del Rio Cuarto e di San Juan."}
{"id": "3133842", "revid": "729019", "url": "https://it.wikipedia.org/wiki?curid=3133842", "title": "Campionato argentino di rugby a 15 1954", "text": "Il Campionato argentino di rugby a 15 1954 \u00e8 stato vinto dalla selezione della Provincia di Buenos Aires che ha battuto in finale la Ciudad Eva Peron, selezione della citt\u00e0 omonima, secondo la denominazione in vigore tra il 1952 e il 1955 per la citt\u00e0 di La Plata.\nPer la prima volta una squadra diversa dalla solite Provincia e Capital, raggiunse la finale."}
{"id": "3133843", "revid": "767487", "url": "https://it.wikipedia.org/wiki?curid=3133843", "title": "Freddy Mombongo-Dues", "text": ""}
{"id": "3133844", "revid": "729019", "url": "https://it.wikipedia.org/wiki?curid=3133844", "title": "Campionato argentino di rugby a 15 1955", "text": "Il Campionato argentino di rugby a 15 1955 \u00e8 stato vinto dalla selezione della Capital che ha battuto in finale la selezione della Provincia di Buenos Aires.\nFu campionato che soffr\u00ec di grosse difficolt\u00e0 organizzative, a causa della situazione politica con la deposizione di Juan Domingo Per\u00f3n, avvenuta con il colpo di Stato del 19 settembre.\nNon si iscrisse la selezione del R\u00edo Paran\u00e0, mentre la selezione di San Juan diede forfait nei quarti di finale, dopo che la partita in programma il 19 settembre era stata rinvita per i motivi sopracitati e San Juan non accett\u00f2 di giocare il 2 ottobre."}
{"id": "3133845", "revid": "729019", "url": "https://it.wikipedia.org/wiki?curid=3133845", "title": "Campionato argentino di rugby a 15 1956", "text": "Il Campionato argentino di rugby a 15 del 1956 \u00e8 stato vinto dalla selezione della provincia di Buenos Aires che ha battuto in finale la selezione de La Plata.\nHanno partecipato 12 squadre, in quanto i club della provincia di Santa F\u00e8 hanno lasciato la Uni\u00f3n de Rugby del R\u00edo Paran\u00e0 e costituito la Uni\u00f3n santafesina de rugby.\nA causa degli impegni per il tour della selezione universitaria Oxford-Cambridge, le squadre di Provincia e Capital sono state direttamente ammesse alle semifinali."}
{"id": "3133847", "revid": "729019", "url": "https://it.wikipedia.org/wiki?curid=3133847", "title": "Campionato francese di rugby a 15 1946-1947", "text": "Il Campionato francese di rugby a 15 di prima divisione 1946-1947 e fu vinto dallo Stade toulousain che sconfisse il SU Agenin finale.\nFormula.\nFu disputato da 64 club divisi in due fasce, una divisa in 8 gruppi di 4.\nLa prima fascia qualific\u00f2 24 squadre (3 per girone) e la seconda otto squadre (una per girone)\nLe 32 squadre rimaste disputatorono una fase di qualificazione con 8 gruppi di 4 quattro. \nLe prime 2 di ogni girone furono qualificate per gli ottavi.\nContesto.\nIl Torneo delle Cinque Nazioni 1947 fu vinto dal e l'.\nLa Coppa di Francia fu vinta dallo Stade toulousain che sconfisse l'AS Montferrand in finale.\nSeconda fase di qualificazione.\nIn grassetto le qualificate agli ottavi\nFinale.\nDa segnalare la presenza in campo di Albert Ferrasse e Guy Basquet, che saranno poi presidente e vicepresidente della federazione.\nGuy Basquet avrebbe dovuto essere espulso per un grave fallo, ma di fronte alle proteste dei giocatori e dirigenti di Agen venne trovato un compromesso con i dirigenti federali, per il quale venne espulso solo per met\u00e0 partita, quando le espulsioni temporanee era ben lontane da essere introdotte nel rugby."}
{"id": "3133850", "revid": "729019", "url": "https://it.wikipedia.org/wiki?curid=3133850", "title": "Campionato francese di rugby a 15 1947-1948", "text": "Il Campionato francese di rugby a 15 di prima divisione 1947-1948 fu vinto dal FC Lourdes che sconfisse il RC Toulon in finale.\nIl grande Jean Prat guida cos\u00ec il Lourdes al primo Scudo di Brennus di una serie di 7 in venti anni.\nFormula.\nFu disputato da 40 squadre di cui 24 provenienti dal campionato Federale e 8 dal campionato di Eccellenza .\nLe squadre furono divise in 8 gironi di 5 , con le prime due di ogni girone agli ottavi di finale.\nContesto.\nIl Torneo delle Cinque Nazioni 1948 fu vinto dall', la termin\u00f2 seconda. La Coppa di Francia fu vinta dal Castres olympique che sconfisse il FC Lourdes in finale.\nSeconda fase di qualificazione.\nIn grassetto le squadre qualificate agli ottavi ."}
{"id": "3133855", "revid": "1719883", "url": "https://it.wikipedia.org/wiki?curid=3133855", "title": "Creazione di Eva (Michelangelo)", "text": "La Creazione di Eva \u00e8 un affresco (170x260 cm) di Michelangelo Buonarroti, databile al 1511 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Gli affreschi vennero eseguiti in due met\u00e0, divise all'altezza della transenna nella sua posizione originale, pi\u00f9 o meno sopra la \"Creazione di Eva\". Ci\u00f2 fu necessario poich\u00e9 il ponteggio copriva solo met\u00e0 della cappella e dovette essere smontato e rimontato dall'altra parte tra una fase e l'altra. La \"Creazione di Eva\" (Genesi ) fu quindi la prima scena ad essere eseguita dopo il rimontaggio, verosimilmente nell'autunno del 1511. Se la maggiore monumentalit\u00e0 ed eloquenza delle figure \u00e8 riscontrabile anche nel precedente affresco della \"Peccato originale e cacciata dal Paradiso terrestre\", drastica fu, a partire da questa scena, la riduzione del numero delle \"giornate\" necessarie al completamento: da dodici/tredici a solo quattro. Ci\u00f2 spiega la velocit\u00e0 con cui la seconda met\u00e0 fu realizzata (appena un anno), anche per via delle continue e pressanti sollecitazioni del papa, che infatti mor\u00ec pochi mesi dopo la scopertura, avvenuta il 31 ottobre 1512.\nLa scena venne quindi dipinta dalla testa di Adamo dormiente col braccio e una parte dell'albero (prima giornata), poi il resto del suo corpo (seconda giornata), Eva e il paesaggio (terza giornata) e infine il Creatore. Michelangelo us\u00f2 dei cartoni che vennero riportati con la tecnica dello spolvero.\nAscanio Condivi, nella biografia di Michelangelo (1550), la descrisse cos\u00ec: \u00abdella costa d'Adamo ne trahe la donna, la quale f\u00f9 venendo \u00e0 mani giunte, et sporte verso Iddio, inchinatasi con dolce atto, par che lo ringratie, et che egli lei benedica\u00bb.\nDescrizione e stile.\nLa \"Creazione di Eva\" \u00e8 il riquadro al centro dell'intera volta, dove per la prima volta Michelangelo dipinse la figura dell'Eterno, poi protagonista di tutte le altre scene verso l'altare. Essa fa parte del gruppo delle tre storie dei progenitori, al centro tra le tre storie della Creazione del mondo e le tre storie di No\u00e8. \nLa preminenza data ad Eva dalla posizione centrale \u00e8 spiegabile con la lettura simbolica delle scene come prefigurazioni del Nuovo Testamento. Essa era spesso indicata come simbolo di Maria, che a sua volta simboleggiava nella tradizione teologica la Chiesa. La creazione di Eva dal costato di Adamo era quindi paragonabile alla nascita della Chiesa dal sangue del costato di Ges\u00f9 crocifisso. La centralit\u00e0 di questo messaggio era sottolineata anche dalla raffigurazione vicina di \"Ezechiele\", che parl\u00f2 della nascita della Vergine, della visione di un tempo contaminato dal peccato e abbandonato da Dio al quale seguir\u00e0 la costruzione di un nuovo Tempio, e della \"Sibilla Cumana\", che nella IV Egloga di Virgilio predice la venuta di un bambino che avrebbe dato origine a una nuova \"Et\u00e0 dell'oro\". \nDella scena forn\u00ec una vivace descrizione Giorgio Vasari: \u00abf\u00e9 il suo cavar della costa della madre nostra Eva, nella quale si vede quegli ignudi l'un quasi morto per essere prigion del sonno, e l'altra divenuta viva e fatta vigilantissima per la benedizione di Dio\u00bb.\nAdamo \u00e8 disteso nell'angolo inferiore a sinistra, con una posizione diagonale, pi\u00f9 o meno perpendicolare a quella del corpo di Eva che si alza, sollecitata da un gesto eloquente dell'Eterno in piedi davanti a lei (nelle altre scene invece Dio \u00e8 sempre in volo). Dio, avvolto in un ampio mantello violaceo, che lascia appena scorgere la tunica violetto che indossa nelle altre scene, ha uno sguardo intenso e alza il braccio destro, che, come negli altri episodi, \u00e8 il vero motore dell'azione. Il braccio alzato sembra infatti guidare Eva verso l'alto, mentre essa emerge gradualmente con le mani giunte benedicenti, da Adamo disteso addormentato. La composizione \u00e8 resa particolarmente efficace da un gioco di linee perpendicolari e parallele: il corpo di Adamo \u00e8 parallelo allo sporgenza rocciosa e al braccio divino, mentre quello di Eva appare come continuazione del braccio disteso di Adamo, parallelo al tronco secco. Le teste dei protagonisti sono disposte poi su un unico asse che attraversa diagonalmente l'intera scena. I corpi dei progenitori appaiono come quelli di adolescenti, diversi da quelli di atletici adulti nella scena del \"Peccato originale\". \nDa un punto di vista stilistico, la figura di Dio riprende lo spessore monumentale ed eroico delle figure di Masaccio (nella cappella Brancacci) o di Giotto (nella cappella Peruzzi). Originale \u00e8 invece la capigliatura e la barba bionda del Creatore, grigia negli altri episodi. La scena della \"Creazione di Eva\" ha come precedente iconografico pi\u00f9 vicino la formella della Porta Magna nella Basilica di San Petronio a Bologna di Jacopo della Quercia, studiata da Michelangelo anni prima e probabilmente rivista nel 1511, in cui i tre protagonisti hanno una collocazione molto simile.\nIl paesaggio \u00e8 spoglio e sintetico: si vede un lembo di mare sotto un cielo azzurro chiaro e un prato verde, mentre il primo piano \u00e8 composto da un gruppo di rocce digradanti verso destra con un albero secco a cui \u00e8 appoggiato Adamo.\nAlcuni piccoli pentimenti sono stati rilevati attorno alla testa di Adamo, nei rami dell'albero secco, nei capelli e nel corpo di Eva.\nIgnudi e medaglioni.\nAnche le coppie degli Ignudi attorno al riquadro principale vennero affrescate con un procedimento diverso, prima, invece che dopo, la pittura della scena principale. Ci\u00f2 viene di solito messo in relazione col licenziamento degli assistenti e la necessit\u00e0 di usare una diversa organizzazione lavorativa. \nDa questo riquadro in poi, procedendo verso l'altare (seguendo quindi l'ordine in cui Michelangelo dipinse le scene), essi infatti tendono a invadere sempre pi\u00f9 marcatamente i riquadri confinanti, sia minori che maggiori e inoltre viene sempre meno la ritmica organizzazione per simmetrie e contrapposti, in favore di posizioni sempre pi\u00f9 sciolte e complesse. Inoltre sono di dimensioni leggermente crescenti e con un maggiore risalto plastico e dinamico, al pari delle corrispondenti figure dei \"Veggenti\", per ottimizzare prospetticamente una veduta privilegiata dall'asse centrale della cappella guardando verso l'altare, la stessa che si aveva durante le solenni processioni papali che vi avevano luogo a partire dall'ingresso cerimoniale, sulla parete est.\nQuelli sopra \"Ezechiele\" sono piegati in avanti con un braccio calato che regge i nastri del medaglione, uno tra le gambe e uno davanti ad esse; uno di loro poi ha un braccio sollevato sopra la testa mentre il suo compagno lo tiene piegato dietro la schiena. L'altra coppia mostra un giovane con una gamba piegata e in scorcio, con un braccio disteso verso il medaglione, il busto ruotato verso lo spettatore e la testa che guarda verso la \"Cacciata\"; l'altro invece regge la ghirlanda con foglie di quercia e ghiande (allusione allo stemma araldico dei Della Rovere, casato del papa), girandosi all'indietro, ma facendo sporgere sopra la spalla met\u00e0 della testa in torsione, coperta da un velo gonfiato dal vento.\nI medaglioni con le storie dell'Antico Testamento contengono, in questo caso, scene di difficile interpretazione: forse il primo mostra la \"Distruzione della trib\u00f9 di Acab, seguace di Baal\" o forse la \"Morte di Nicanor\"; in secondo invece, sul lato della \"Sibilla Cumana\" dovrebbe raffigurare \"David davanti al profeta Nathan\" o \"Alessandro Magno davanti al gran sacerdote di Gerusalemme\"."}
{"id": "3133859", "revid": "830939", "url": "https://it.wikipedia.org/wiki?curid=3133859", "title": "Peter Ochs", "text": "Egli promosse la nascita della Repubblica Elvetica, avvenuta nel 1798."}
{"id": "3133860", "revid": "172343", "url": "https://it.wikipedia.org/wiki?curid=3133860", "title": "Grande Slam nel rugby", "text": ""}
{"id": "3133862", "revid": "767487", "url": "https://it.wikipedia.org/wiki?curid=3133862", "title": "\u017derdevskij rajon", "text": "Lo \u017derdevskij rajon () \u00e8 un rajon dell'Oblast' di Tambov, nella Russia europea; il capoluogo \u00e8 \u017derdevka. Istituito nel 1928, ricopre una superficie di 1397,77 chilometri quadrati."}
{"id": "3133863", "revid": "729019", "url": "https://it.wikipedia.org/wiki?curid=3133863", "title": "Campionato francese di rugby a 15 1948-1949", "text": "Il Campionato francese di rugby a 15 di prima divisione 1948-1949 fu vinto dal Castres olympique che sconfisse lo Stade montois in finale.\nFormula.\nIl campionato fu disputato da 48 squadre divise in 6 gruppi di 8. Le prime 4 ammesse alla seconda fase a gironi\nSuddivise in 8 gironi di 3, le prime due furono ammesse agli ottavi di finale\nContesto.\nIl Torneo delle Cinque Nazioni 1949 fu vinto dall', la termin\u00f2 seconda. La Coppa di Francia fu vinta dal CA B\u00e8gles che sconfisse lo Stade toulousain in finale.\nFinale.\nFu necessario un doppio incontro di finale dopo che il primo era terminato in parit\u00e0"}
{"id": "3133866", "revid": "26630", "url": "https://it.wikipedia.org/wiki?curid=3133866", "title": "Assedio di Nisibis", "text": ""}
{"id": "3133867", "revid": "827882", "url": "https://it.wikipedia.org/wiki?curid=3133867", "title": "Vincenzo Dalberti", "text": "Biografia.\nNasce a Milano da emigranti di Olivone, suo padre Gian Domenico era attivo come cioccolataio, comp\u00ec i suoi studi nella Milano illuminista e intensamente europea prima presso i Barnabiti poi nell'istituto del Gesuiti a Brera. Prese gli ordini religiosi nel 1786. Rientrato in patria per curarsi da un'affezione febbrile nel 1798, nel 1803, anno di nascita del Canton Ticino in virt\u00f9 dell'Atto di mediazione di Napoleone Bonaparte, entr\u00f2 nel governo cantonale quale suo primo presidente. Sia come Consigliere di Stato dal 1830 al 1837 che come segretario di stato (nel 1839) e deputato al Gran Consiglio poi, la sua attivit\u00e0 di politico e di legislatore onesto e illuminato si protrasse fin quasi alla morte, avventa nel suo paese d'origine.\nNegli ultimi tempi, a partire dal 1840 scrisse in difesa della religione cattolica in Ticino a suo dire minacciata dalla eccessiva libert\u00e0 di stampa promossa dalla propaganda liberale, cos\u00ec come si scagli\u00f2 contro la decisione governativa di secolarizzare ed espropriare i beni dei conventi per adibirli a funzione pubblica (sedi governative, scuole). Coerente alle sue scelte politiche fu uno dei pochi ad opporsi nel 1842 alla riforma della costituzione cantonale.\nIl miglior modo per comprendere il pensiero di questo uomo politico resta la lettura di un suo fitto epistolario con un medico e politico di Zurigo, Paolo Usteri, intercorsa tra il 1807 e il 1811 (anno di morte dell'Usteri). Altro suo importante corrispondente fu il barone Pietro Custodi autore di una raccolta di autori italiani di economia."}
{"id": "3133870", "revid": "1494169", "url": "https://it.wikipedia.org/wiki?curid=3133870", "title": "Tellini", "text": ""}
{"id": "3133871", "revid": "73843", "url": "https://it.wikipedia.org/wiki?curid=3133871", "title": "Societ\u00e0 Emiliana di Ferrovie Tranvie ed Automobili", "text": ""}
{"id": "3133872", "revid": "73843", "url": "https://it.wikipedia.org/wiki?curid=3133872", "title": "SEFTA", "text": ""}
{"id": "3133873", "revid": "76963", "url": "https://it.wikipedia.org/wiki?curid=3133873", "title": "Martin Crewes", "text": "Biografia.\nNato in Inghilterra si trasfer\u00ec in Australia quando aveva 10 anni, studi\u00f2 alla Western Australian Academy of Performing Arts (WAAPA), la stessa scuola dove studiarono fra gli altri Hugh Jackman, Lisa McCune e Frances O'Connor.\nHa recitato in diversi musical a Londra, tra cui \"South Pacific\", \"Les Mis\u00e9rables\", \"Hair,\" \"West Side Story, Joseph and the Amazing Technicolor Dreamcoat\", \"The Wizard of Oz\" e \"Aspects of Love\"."}
{"id": "3133883", "revid": "1431409", "url": "https://it.wikipedia.org/wiki?curid=3133883", "title": "Colin Salmon", "text": "Biografia.\nColin Salmon crebbe a Luton e studi\u00f2 prima al Ramridge Primary School e poi alla Ashcroft High School. Nel 1988 spos\u00f2 Fiona Hawthorne, con cui ebbe 4 figli: Sasha, Rudi, Eden e Ben.\nDoppiatori italiani.\nNelle versioni in italiano dei suoi film, Colin Salmon \u00e8 stato doppiato da:"}
{"id": "3133884", "revid": "767487", "url": "https://it.wikipedia.org/wiki?curid=3133884", "title": "Marty Balin", "text": "Biografia.\nMartyn Jerel Buchwald nacque a Cincinnati, Ohio, figlio di Catherine Eugenia \"Jean\" (nata Talbot) e Joseph Buchwald. I suoi nonni paterni emigrarono dall'Europa orientale. Suo padre era ebreo e sua madre era episcopale. Buchwald frequent\u00f2 la Washington High School a San Francisco, in California."}
{"id": "3133894", "revid": "110157", "url": "https://it.wikipedia.org/wiki?curid=3133894", "title": "Z\u00eerne\u0219ti", "text": "Z\u00eerne\u0219ti \u00e8 un comune della Moldavia situato nel distretto di Cahul di 2.467 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3133897", "revid": "729019", "url": "https://it.wikipedia.org/wiki?curid=3133897", "title": "Derek Taylor", "text": "Conosciuto soprattutto per il suo lavoro come addetto all'ufficio stampa dei Beatles, inizi\u00f2 la sua carriera come giornalista locale a Liverpool collaborando con l\"'Hoylake and West Kirby Advertiser\" e lavorando successivamente per il \"Liverpool Daily Post\" e il \"Liverpool Echo\". Divenne poi uno scrittore famoso nell'Inghilterra del nord per giornali nazionali come \"News Chronicle\", \"Sunday Dispatch\", \"Sunday Express\". Inoltre, svolse regolarmente l'attivit\u00e0 di rubricista e critico teatrale per il \"Daily Express\".\nLavoro con i Beatles.\nQuando gli fu chiesto di scrivere una recensione su un concerto dei Beatles, Taylor era un giornalista di livello nazionale. I suoi editori si aspettavano che scrivesse un pezzo di critica dura su quello che al tempo la stampa nazionale considerava un'\"insignificante mania adolescenziale\". Tuttavia, Taylor rimase incantato dal gruppo e li lod\u00f2 nel suo pezzo. Poco tempo dopo, fu invitato a incontrare il gruppo e presto divenne un giornalista di fiducia nella loro cerchia.\nQuando i fari della fama inglese si accesero sui Beatles, gli editori di Taylor concepirono un nuovo progetto per aumentare le vendite: creare una colonna apparentemente scritta da un Beatle, in realt\u00e0 redatta da Taylor. George Harrison fu il Beatle che doveva decidere sul da farsi. All'inizio, Harrison doveva solo valutare se accettare o respingere il contenuto, ma poi, dopo che non fu soddisfatto della prima bozza, il progetto si evolse in una cooperazione tra Harrison e Taylor: il primo raccontava aneddoti, mentre il secondo li rendeva adatti a essere pubblicati su un giornale.\nNei primi mesi del 1964, il manager dei Beatles, Brian Epstein, fece licenziare Taylor dal suo lavoro al giornale, per poi assumerlo come capo dell'ufficio stampa dei Beatles, dove Taylor svolse il ruolo di anello di congiunzione tra i media e il gruppo. Divenne poi per breve tempo l'assistente personale di Epstein: nella met\u00e0 del 1964, infatti, aiut\u00f2 Epstein a scrivere la sua autobiografia, \"A Cellarful of Noise\". Taylor condusse alcune interviste con Epstein per il libro, poi plasm\u00f2 le registrazioni audio in un racconto, conservando la maggior parte delle parole vere di Epstein.\nTaylor svolse con riconosciuta competenza il suo compito di addetto stampa per la prima tourn\u00e9e dei Beatles negli Stati Uniti nell'estate del 1964, dimettendosi alla fine del tour per contrasti caratteriali con Epstein. In seguito, si trasfer\u00ec con la famiglia in California. Nel 1965 fond\u00f2 la sua compagnia di pubbliche relazioni, fornendo pubblicit\u00e0 a gruppi come The Byrds, The Beach Boys e Paul Revere and the Raiders. Tra le strategie di Taylor, \u00e8 stato molto abile lanciare i Byrds come una nuova razza di band statunitense con parallelismi con i Beatles, cos\u00ec come incoraggiare gli artisti rock nascenti a capire la genialit\u00e0 musicale di Brian Wilson, fondatore dei Beach Boys. Taylor fu molto importante nel gruppo che produsse lo storico Monterey Pop Festival nel 1967, e lavor\u00f2 come pubblicitario e come portavoce.\nLa canzone di George Harrison \"Blue Jay Way\" fu scritta durante la visita dello stesso in California nel 1967, in una notte nebbiosa aspettando Taylor e sua moglie che dovevano andare a visitarlo (\"There's a fog upon L.A. / And my friends have lost their way\"). Avendo trovato un piccolo organetto elettrico nella sua casa affittata (situata in Blue Jay Way), Harrison lavor\u00f2 alla canzone fino al loro arrivo.\nTaylor fu anche un fattore importante nella carriera musicale di Harry Nilsson; ascoltando la canzone intitolata \"1941\" alla radio, compr\u00f2 uno stock (25 copie) del suo album \"Pandemonium Shadow Show\", inviando copie a molte industrie musicali differenti, tra le quali i quattro Beatles, a cui piacque subito la musica e invitarono Nilsson a Londra. Successivamente, Nilsson divenne un collaboratore e uno stretto amico di John Lennon e Ringo Starr.\nNei primi mesi del 1968, Taylor torn\u00f2 in Inghilterra per lavorare ancora per i Beatles, come addetto stampa della neonata Apple Records. Come esecutivo alla Apple, Taylor ebbe un ruolo importante nelle attivit\u00e0 della compagnia. Il suo ruolo \u00e8 documentato in \"The Longest Cocktail Party\", un racconto della situazione della Apple della fine degli anni sessanta del giovane assistente di Taylor, Richard DiLello (soprannomin\u00f2 la Apple come \"casa degli hippie\").\nTaylor, inoltre, appare nei versi della celeberrima canzone \"Give Peace a Chance\", poich\u00e9 era presente alle registrazioni della canzone.\nDopo i Beatles.\nDopo aver lasciato la Apple, Taylor lavor\u00f2 per la neonata compagnia di incisioni WEA Records. Il ruolo di Taylor era Direttore dei progetti speciali, lavorando con artisti come i Rolling Stones, gli Yes, Neil Young o gli America.\nIndipendentemente dal suo lavoro in WEA, Taylor co-produsse l'album di Nilsson \"A Little Touch of Schmilsson in the Night\" nel 1973. Precedentemente forn\u00ec le note di copertina per \"Aerial Ballet\", sempre di Nilsson. Inoltre, una storia scritta dalla figlia di Taylor, Victoria, fu stampata dietro la copertina di \"Harry\", altro album di Nilsson.\nRitorno in America.\nTaylor torn\u00f2 negli States alla fine degli anni sessanta, dove lavor\u00f2 per la A&amp;M Records come pubblicitario di Gene Clark, ex chitarrista dei Byrds, che diede vita al gruppo dei Phoenix. Nella met\u00e0 degli anni settanta svolse il ruolo di vice presidente del marketing per la Warner Bros. In ogni caso, Taylor non si trov\u00f2 bene durante questo periodo in California, e torn\u00f2 in Inghilterra dopo un paio d'anni.\nAncora in Inghilterra.\nAll'inizio degli anni ottanta lavor\u00f2 come coautore di libri con Michelle Phillips e Steven Spielberg. Lavor\u00f2 anche con la compagnia cinematografica di Harrison Handmade Films. All'inizio della decade successiva, gli fu chiesto di tornare alla Apple Records come responsabile del marketing di progetti multipli, come la pubblicazione in CD del catalogo Apple, e grandi pubblicazioni dei Beatles come \"Live at the BBC\" e \"The Beatles Anthology\".\nLavoro come autore.\nNel 1973 scrisse una memoria molto informale, dal titolo \"As Time Goes By\", pubblicata da Sphere Books e ristampata dalla sua Abacus l'anno successivo.\nNel 1980, Taylor collabor\u00f2 ancora con Harrison, aiutandolo a completare la sua autobiografia \"I Me Mine\". In seguito, Taylor scrisse la sua propria autobiografia titolata \"Fifty Years Adrift (In an Open Necked Shirt)\", pubblicata nel dicembre del 1983 dalla Genesis Publications, alla quale Harrison fece un'introduzione nel volume ad edizione limitata. Vennero stampate solo 2.000 copie, e il libro divenne presto un oggetto da collezione.\nNel 1987, \"It Was Twenty Years Ago Today\" (in italiano \"Estate d'amore e di rivolta - con i Beatles nella Summer of Love\") celebr\u00f2 i 20 anni della pubblicazione di \"Sgt. Pepper's Lonely Hearts Club Band\", raccontando dettagliatamente persone ed eventi che formarono l'album e le situazioni legate alla Summer of Love. Il libro include fotografie e interviste tenute da Taylor.\n\"As Time Goes by: Living in the Sixties (Rock and Roll Remembrances Series No 3)\" fu pubblicato nel giugno del 1990 negli Stati Uniti, mentre nel Regno Unito furono pubblicati \"What You Cannot Finish\" e \"Take a Sad Song\" in contemporanea con l'uscita di \"The Beatles Anthology\". Fu pubblicato un CD postumo di interviste chiamato \"Here There and Everywhere: Derek Taylor Interviews The Beatles\" nel 2001.\nVita privata.\nTaylor si spos\u00f2 con Joan Taylor (nubile Doughty) nel 1958, e rimase vincolato con lei fino alla morte. La coppia ebbe sei figli: Timothy, Dominic, Gerard, Abigail, Vanessa e Annabel.\nDerek Taylor mor\u00ec di cancro l'8 settembre del 1997, a 65 anni. Al tempo, era ancora sotto contratto con la Apple."}
{"id": "3133906", "revid": "1719883", "url": "https://it.wikipedia.org/wiki?curid=3133906", "title": "Ezechiele (Michelangelo)", "text": "Il profeta Ezechiele (365x380 cm) venne affrescato da Michelangelo Buonarroti nel 1511 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Ezechiele\" quindi, che si trova nella quinta campata a partire dalla porta, fu una delle figure della fase iniziale del secondo blocco di lavori, databile al 1511 circa.\nDescrizione e stile.\n\"Ezechiele\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nEzechiele \u00e8 rappresentato come una figura energica che si staglia nettamente sullo sfondo chiaro tramite soprattutto la sgargiante veste rossa, a cui si aggiunge un panno violetto e una sciarpa/cappuccio azzurrina, dalla tonalit\u00e0 fredda che bilancia quella della veste. Egli regge nella sinistra un rotolo e col volto si gira di scatto verso uno dei due inservienti dietro di lui, che gli indica l'alto dove si trova la scena della \"Creazione di Eva\", con un'espressione concitata, sottolineata anche dal gesto della mano destra che sembra voler dimostrare la veridicit\u00e0 delle sue profezie. Ezechiele \u00e8 infatti il profeta legato alla predizione della nascita della Vergine, prefigurata da Eva. Alcuni invece hanno letto nella sua espressione il momento di sorpresa durante l'ascolto della voce di Dio. Il volto di profilo \u00e8 definito con grande precisione, con una luce incisiva che contrasta con quella pi\u00f9 morbida degli inservienti. Il forte risalto plastico, quasi scultoreo, raggiunge il culmine nelle poderose gambe e negli energici tratti anatomici, dalle mani al collo taurino, dai vigorosi piedi all'energia della testa.\nEzechiele predisse anche la costruzione di un nuovo tempio che mette fine a un'epoca di peccato e di abbandono da parte di Dio, dal quale sgorgher\u00e0 un fiume miracoloso, apportatore di fecondit\u00e0: si tratta di una visione analoga a quella dell'Et\u00e0 dell'oro predetta dalla Sibilla Cumana, disposta sull'altro lato."}
{"id": "3133908", "revid": "76963", "url": "https://it.wikipedia.org/wiki?curid=3133908", "title": "Ryan McCluskey", "text": ""}
{"id": "3133912", "revid": "110157", "url": "https://it.wikipedia.org/wiki?curid=3133912", "title": "Serie A 1973 (hockey su pista)", "text": "La Serie A 1973 \u00e8 stata la 50\u00aa edizione (la 24\u00aa a girone unico), del torneo di primo livello del campionato italiano di hockey su pista. La competizione ha avuto inizio il 28 aprile e si \u00e8 conclusa il 13 ottobre 1973.\nLo scudetto \u00e8 stato conquistato dal per la diciassettesima volta, la quinta consecutiva, nella sua storia.\nStagione.\nNovit\u00e0.\nA prendere il testimone del e dell' retrocesse in serie B vi furono, vincendo il campionato cadetto, la e l' entrambe all'esordio in massima categoria. Al torneo parteciparono: , , , , , , , (campione in carica), , e appunto la Goriziana e l'MDA Roma.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 22 giornate: erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre l'undicesima e la dodicesima classificate retrocedettero in serie B.\nAvvenimenti.\nIl campionato inizi\u00f2 il 28 aprile e si concluse Il 13 ottobre 1973. L'inizio del torneo fu caratterizzato come al solito dalla fuga in solitaria del Novara campione in carica capace di infilare nove vittorie consecutive e di prendere la testa solitaria gi\u00e0 dalla quarta giornata. Da segnalare che dopo ottantaquattro turni di campionato la formazione piemontese incapp\u00f2 in una sconfitta in quel di Monza. In questo modo sia i brianzoli sia il Breganze si riavvicinarono in classifica alla squadra di testa. In particolare sar\u00e0 il Breganze a duellare fino alla fine della stagione con il Novara; saranno comunque i piemontesi a spuntarla alla fine della stagione, laureandosi nuovamente campioni d'Italia. Un buon campionato venne disputato dall'Amatori Lodi che giunse quarto e dalla Pol. Follonica che giunse quinta. Fu invece l'Amatori Modena che fece una stagione deludente salvandosi solo nelle ultime giornate del torneo. A retrocedere in serie B furono l'MDA Roma e il DLF Trieste; per la formazione dei ferrovieri questo fu l'ultimo campionato di serie A disputato. Il biancoazzurri di Trieste disputeranno ancora alcuni tornei di serie B prima della chiusura definitiva della sezione hockeystica della polisportiva. Beniamino Battistella del Novara segnando 66 reti vinse per la quarta volta la classifica dei cannonieri.\nClassifica finale.\nLegenda:\nNote:"}
{"id": "3133917", "revid": "114325", "url": "https://it.wikipedia.org/wiki?curid=3133917", "title": "Per\u00f0u", "text": ""}
{"id": "3133918", "revid": "114325", "url": "https://it.wikipedia.org/wiki?curid=3133918", "title": "Perdu", "text": ""}
{"id": "3133921", "revid": "114325", "url": "https://it.wikipedia.org/wiki?curid=3133921", "title": "Perdhu", "text": ""}
{"id": "3133922", "revid": "1354930", "url": "https://it.wikipedia.org/wiki?curid=3133922", "title": "Grand Prix Cycliste de Qu\u00e9bec 2010", "text": "Il Grand Prix Cycliste de Qu\u00e9bec 2010, prima edizione della corsa e valevole come ventitreesima prova del Calendario mondiale UCI 2010, si svolse il 10 settembre 2010 su un percorso totale di 189\u00a0km. Fu vinto dal francese Thomas Voeckler che concluse la gara in 4h35'26\".\nSquadre e corridori partecipanti.\nA quest'edizione hanno preso parte 22 squadre, le 18 iscritte all'UCI ProTour, tre con licenza Professional Continental (BBox Bouygues Telecom, BMC Racing Team e Cofidis) e una rappresentativa canadese.\nPunteggi UCI.\n "}
{"id": "3133923", "revid": "114325", "url": "https://it.wikipedia.org/wiki?curid=3133923", "title": "Per\u00feaz", "text": ""}
{"id": "3133925", "revid": "114325", "url": "https://it.wikipedia.org/wiki?curid=3133925", "title": "Perthaz", "text": ""}
{"id": "3133927", "revid": "1305772", "url": "https://it.wikipedia.org/wiki?curid=3133927", "title": "Koppel", "text": "Koppel, pu\u00f2 riferirsi a:"}
{"id": "3133929", "revid": "1543377", "url": "https://it.wikipedia.org/wiki?curid=3133929", "title": "Koppel (Stati Uniti d'America)", "text": "Koppel \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 856 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,25%) seguita da quella afroamericana (0,47%), dati del 2000."}
{"id": "3133932", "revid": "6923", "url": "https://it.wikipedia.org/wiki?curid=3133932", "title": "Glastron", "text": "La Glastron \u00e8 uno dei primi costruttori di imbarcazioni in fibra di vetro. Venne fondata in Texas nel 1956 e acquistata dalla \"Genmar Holdings\" negli anni novanta, con la produzione spostata nel Minnesota.\nLa Glastron fu all'avanguardia nella costruzione e nel design di motoscafi per molti anni, rimanendo tuttora uno dei leader tra i produttori di imbarcazioni in fibra di vetro in due pezzi senza uso di legno.\nNel cinema.\nI motoscafi prodotti dalla Glastron vennero usati per alcune scene del film Agente 007 - Vivi e lascia morire e Moonraker - Operazione spazio.\nIl motoscafo utilizzato nella serie televisiva di Batman degli anni sessanta era stato costruito dalla Glastron."}
{"id": "3133936", "revid": "287451", "url": "https://it.wikipedia.org/wiki?curid=3133936", "title": "Giambattista Pentassuglia", "text": ""}
{"id": "3133938", "revid": "1354930", "url": "https://it.wikipedia.org/wiki?curid=3133938", "title": "Grand Prix Cycliste de Montr\u00e9al 2010", "text": "Il Grand Prix Cycliste de Montr\u00e9al 2010, prima edizione della corsa e valevole come ventiquattresima prova del Calendario mondiale UCI 2010, si svolse il 12 settembre 2010 su un percorso totale di 193,6\u00a0km. Fu vinto dal olandese Robert Gesink che concluse la gara in 4h58'22\".\nSquadre e corridori partecipanti.\nA quest'edizione hanno preso parte 22 squadre, le 18 iscritte all'UCI ProTour, tre con licenza Professional Continental (BBox Bouygues Telecom, BMC Racing Team e Cofidis) e una rappresentativa canadese.\nPunteggi UCI.\n "}
{"id": "3133943", "revid": "1543377", "url": "https://it.wikipedia.org/wiki?curid=3133943", "title": "Benedetto Strampelli", "text": "Biografia.\nFiglio del genetista ed agronomo Nazareno, fu oftalmologo e chirurgo. In giovent\u00f9 accompagn\u00f2 il padre in Sudamerica per aiutarlo durante le sue ricerche di genetica applicata al grano. \nPrimario emerito dell'Ospedale S. Giovanni, ide\u00f2 numerosi interventi oftalmici e fu pioniere in Italia del trapianto di cornea. Nel 1953 ebbe l'intuizione di applicare lenti intraoculari.\nNel 1963 fu inventore della tecnica detta osteo-odontocheratoprotesi (OOKP), ossia il trattamento della cecit\u00e0 corneale con una cornea artificiale."}
{"id": "3133946", "revid": "1442080", "url": "https://it.wikipedia.org/wiki?curid=3133946", "title": "Giovanni Battista Monti (politico)", "text": ""}
{"id": "3133951", "revid": "1543377", "url": "https://it.wikipedia.org/wiki?curid=3133951", "title": "Arco della Carena", "text": "L'Arco della Carena \u00e8 una regione della Via Lattea particolarmente ricca di nubi molecolari giganti e di giovanissime ed estese associazioni OB; prende il nome dalla costellazione in cui ricade quasi per intero, quella della Carena.\n\u00c8 uno dei tratti della Via Lattea tra i pi\u00f9 luminosi e congestionati visibili dalla Terra, anche a causa dell'orientamento del braccio di spirale di cui fa parte, il Braccio del Sagittario; questa regione galattica costituisce una delle strutture celesti pi\u00f9 caratteristiche visibili dall'emisfero australe ed \u00e8 dominata in senso assoluto dalla grande e luminosa Nebulosa della Carena, perfettamente visibile anche ad occhio nudo, al cui interno sono attivi importanti processi di formazione stellare, specialmente nei settori pi\u00f9 meridionali. A questa si aggiunge un gran numero di nebulose minori, fino a comprendere la cosiddetta \"Nebulosa di Lambda Centauri\", visibile sul lato pi\u00f9 orientale della regione.\nA riprova della grande attivit\u00e0 di formazione stellare, sull'Arco della Carena e nei suoi dintorni sono visibili ben quattro associazioni OB di notevole rilevanza, pi\u00f9 un gran numero di ammassi aperti di recente formazione, stelle di Wolf-Rayet e diverse popolazioni di stelle T Tauri. Il vento stellare delle stelle pi\u00f9 massicce ha inoltre creato una serie di enormi bolle di vento stellare, i cui bordi sono delimitati da lunghi filamenti di idrogeno neutro e ionizzato.\nOsservazione.\nL'Arco della Carena costituisce uno dei tratti della Via Lattea pi\u00f9 appariscenti e ricchi di stelle; si osserva al confine fra le costellazioni australi della Carena e del Centauro, nel tratto pi\u00f9 meridionale della scia luminosa della Via Lattea. A causa della sua declinazione fortemente australe, l'osservazione di questa regione galattica \u00e8 preclusa alla gran parte delle aree situate nell'emisfero boreale terrestre; pu\u00f2 presentarsi rasente l'orizzonte nelle sere invernali a partire dal 29\u00ba-28\u00ba parallelo nord, coincidenti con la latitudine di citt\u00e0 come Il Cairo e New Delhi o con la base di Cape Canaveral in Florida. Le aree da cui l'osservazione risulta ottimale sono sicuramente quelle dell'emisfero australe e in particolare dalle regioni temperate; da citt\u00e0 come Sydney, Melbourne, Wellington e Citt\u00e0 del Capo si presenta circumpolare ed \u00e8 pertanto osservabile in tutte le notti dell'anno, seppur con qualche difficolt\u00e0 nei mesi della primavera australe. Una discreta visuale si pu\u00f2 avere anche dalle regioni tropicali inferiori dell'emisfero nord.\nL'Arco della Carena \u00e8 perfettamente distinguibile anche ad occhio nudo nelle notti sufficientemente buie da permettere l'osservazione della scia della Via Lattea; si trova con facilit\u00e0 a WSW della brillante costellazione della Croce del Sud e appare come uno dei tratti pi\u00f9 congestionati e ricchi di stelle della volta celeste. Un semplice binocolo permette di distinguere con facilit\u00e0 gli oggetti pi\u00f9 luminosi, prima fra tutte la Nebulosa della Carena, l'oggetto pi\u00f9 significativo dell'Arco, che essendo la nebulosa pi\u00f9 brillante del cielo \u00e8 ben osservabile anche ad occhio nudo; attorno ad essa si dispone un gran numero di concentrazioni stellari e ammassi pi\u00f9 o meno ricchi, alcuni dei quali, come NGC 3532 e le Pleiadi del Sud, sono in realt\u00e0 oggetti posti in primo piano e appartenenti al nostro braccio di spirale, il Braccio di Orione.\nL'osservazione al telescopio rivela un altissimo numero di dettagli sia delle strutture nebulose che di quelle stellari; sono ben evidenti le concentrazioni di giovani stelle azzurre, gli archi nebulosi che dalla Carena si estendono fino alla parte meridionale del Centauro e la nebulosa IC 2944, visibile in direzione della stella . Da un punto di vista prettamente amatoriale l'Arco della Carena costituisce una delle attrazioni dell'emisfero celeste australe pi\u00f9 apprezzate per gli astrofili di tutto il mondo.\nCaratteristiche.\nL'Arco della Carena \u00e8 un ricco addensamento facente parte del Braccio del Sagittario, il braccio di spirale della Via Lattea subito pi\u00f9 interno di quello in cui si trova il sistema solare; esso giace alla distanza media di circa 2500\u00a0parsec (8150 anni luce) e si estende per 1000-1500\u00a0parsec comprendendo un gran numero di regioni H II e complessi nebulosi molecolari particolarmente massicci in cui sono attivi intensi fenomeni di formazione stellare. L'esito di questi fenomeni \u00e8 la formazione di alcune estese associazioni OB e di ammassi aperti composti da stelle molto massicce e luminose.\nAnalogamente alla regione del Cigno, l'Arco della Carena appare fortemente congestionato, con un gran numero di strutture nebulose e associazioni stellari che tendono quasi a sovrapporsi sulla stessa linea di vista; secondo i modelli di mappatura della Via Lattea, questa regione coincide col punto in cui il Braccio del Sagittario, nel suo giro attorno al centro galattico, viene visto quasi lungo il suo asse direzionale, determinando, specialmente nella zona centrale, una maggiore sovrapposizione di strutture differenti. Le quattro associazioni\u00a0OB maggiori si osservano presso le due nebulose pi\u00f9 brillanti della regione: Carina\u00a0OB1 e Carina\u00a0OB2 sono visibili sul lato occidentale, nei pressi della Nebulosa della Carena, mentre le altre due, Crux\u00a0OB1 e Centaurus\u00a0OB1, giacciono sul lato est, apparentemente a breve distanza dalla nebulosa IC\u00a02944.\nOsservando la regione dalla Terra si notano, oltre a queste associazioni e regioni nebulose, molte strutture appartenenti in realt\u00e0 al Braccio di Orione e visibili in questa direzione solo per un effetto di prospettiva; \u00e8 il caso di uno degli oggetti dominanti in questa direzione, l'ammasso delle Pleiadi del Sud (IC\u00a02602). Questo ammasso, centrato sulla stella , costituisce uno dei vertici pi\u00f9 occidentali dell'Associazione Scorpius-Centaurus, l'associazione\u00a0OB pi\u00f9 vicina al sistema solare; in particolare, le Pleiadi del Sud si trovano a una distanza pari a 147\u00a0parsec (479 anni luce). Un secondo ammasso molto brillante visibile in questa direzione ma non facente parte dell'Arco della Carena \u00e8 NGC 3532, la cui distanza \u00e8 stimata attorno ai 405\u00a0parsec (1300 anni luce).\nLa parte meridionale dell'Arco della Carena appare oscurata da una serie di nebulose oscure, che conferisce a questo tratto della Via Lattea australe il suo aspetto ad arco cos\u00ec caratteristico. Queste nubi, che si estendono principalmente a nordest delle Pleiadi del Sud e terminano nella direzione di IC\u00a02944, costituiscono un gruppo fortemente disomogeneo; si tratta in gran parte di piccoli complessi isolati, ma la cui abbondanza \u00e8 tale da mascherare completamente la Via Lattea e gli oggetti che stanno oltre queste nebulose. Sebbene in essi siano in atto alcuni limitati fenomeni di formazione stellare, essi non costituiscono un esempio di regione di formazione stellare omogeneo. Fra le nebulose presenti in quest'area, vi sono DC289.3-2.8, DC289.9-3.2 e DC287.1+2.4, dei piccoli bozzoli scuri che emettono radiazione infrarossa. Queste nubi sono anche responsabili dell'oscuramento dell'ammasso Mel 101, visibile a sud delle Pleiadi del Sud e facente fisicamente parte del Braccio del Sagittario.\nStruttura.\nLa Nebulosa della Carena.\nLa Nebulosa della Carena (NGC 3372) \u00e8 la nebulosa pi\u00f9 luminosa dell'intera volta celeste, superando in dimensioni e brillantezza apparenti persino la celebre Nebulosa di Orione; visibile anche ad occhio nudo sotto un cielo non necessariamente perfetto, \u00e8 di gran lunga l'oggetto dominante sull'Arco della Carena. Al suo interno si trova la celebre stella , nonch\u00e9 uno dei pi\u00f9 grandi complessi di stelle insolitamente massicce conosciute all'interno della nostra Galassia, fra i quali i giovani ammassi aperti Tr 14, Tr 15 e Tr 16, Cr 228 e Cr 232, pi\u00f9 Bochum 10 e Bochum 11; tutti insieme, questi ammassi contengono almeno 64 stelle di classe spettrale O e due stelle di Wolf-Rayet, ossia ci\u00f2 che resta di un violento fenomeno di formazione stellare avvenuto circa 3 milioni di anni fa. Fra le stelle presenti in quest'area vi sono alcuni esempi di rari astri di classe spettrale O3 di sequenza principale.\nOsservazioni condotte su larga scala mostrano che questa nebulosa possiede una struttura bipolare compressa nella zona centrale ai due lati da polveri e gas freddi; l'asse maggiore \u00e8 grosso modo perpendicolare al piano galattico. I suoi lobi bipolari hanno un diametro di circa 1\u00b0, equivalenti a 40 parsec (130 anni luce) se si considera la distanza della nube pari a 7500 anni luce, e non possiedono una forma sferica e regolare; le regioni interne di questi lobi emettono radiazione OIII (ossigeno due volte ionizzato) e sono circondate da filamenti emittenti radiazione H\u03b1 e SII (zolfo ionizzato). Il lobo settentrionale mostra evidenze di impatto con il piano galattico, mentre il grande lobo che si estende a meridione appare essere legato in sequenza con una serie di strutture a guscio che si estendono fino ad un'angolazione di 2,7\u00b0 (pari a 110 parsec/360 anni luce) dal centro della nebulosa. La struttura a poli della nebulosa suggerisce che l'espansione lungo il piano galattico \u00e8 stata inibita dal gas molecolare circostante, costringendo il gas a dirigersi in due direzioni opposte verso i poli galattici locali; ci\u00f2 a sua volta suggerisce che in origine la nube molecolare doveva avere una forma relativamente piatta ed essere contenuta tutta entro la zona centrale del piano galattico.\nLa stella pi\u00f9 massiccia contenuta nella nebulosa \u00e8 ; si tratta di una variabile blu luminosa estremamente instabile e soggetta e periodiche espulsioni di materia, che ne fanno aumentare improvvisamente la luminosit\u00e0 al punto da diventare in certi periodi una delle stelle pi\u00f9 brillanti dell'intera Via Lattea, nonch\u00e9 una delle stelle pi\u00f9 luminose del cielo. La massa espulsa dalla stella ha formato una nube dalla forma complessa nota come Nebulosa Omuncolo; si pensa che l'attuale forma di questa nube si sia formata a seguito dell'ultima grande esplosione di , avvenuta nel 1841, quando raggiunse e super\u00f2 la luminosit\u00e0 di Canopo, diventando la seconda stella pi\u00f9 brillante del cielo. L'esplosione ha prodotto due lobi polari ed un vasto ma debole disco equatoriale, il tutto in allontanamento dalla stella alla velocit\u00e0 di 2,4 milioni di km/h. Non si esclude la possibilit\u00e0 di un riverificarsi in futuro di tali esplosioni. Poich\u00e9 \u00e8 situata a circa 7500 anni luce dal nostro pianeta, possono essere distinte, ad un'accurata osservazione, solo le strutture con una grandezza dell'ordine dei 15 miliardi di chilometri (paragonabile al diametro del Sistema solare).\nNonostante si tratti di una nebulosa molto evoluta, al suo interno sono ancora attivi diversi fenomeni di formazione stellare. Secondo alcuni studi essi avrebbero avuto inizio nel settore nord-occidentale della nebulosa e l'esito sarebbe oggi visibile sotto forma di brillanti ammassi aperti, in particolare di NGC 3293, visibile circa 1\u00b0 a nord-ovest della nebulosa, e il pi\u00f9 piccolo IC 2581, sempre nella stessa direzione; in seguito alla formazione di questi due ammassi gli episodi di formazione stellare si sarebbero spostati progressivamente verso sud-est, fino a raggiungere l'attuale posizione. Secondo un altro studio datato 2003, la formazione stellare sarebbe comunque ancora attiva nella regione circostante l'ammasso, come sarebbe stato testimoniato dalla scoperta di alcune stelle di pre-sequenza principale.\nLe regioni attualmente attive si concentrano in particolare sul bordo meridionale della nebulosa; circa 0,5\u00b0 a sud della stella si trovano alcune strutture allungate formate da polveri, la pi\u00f9 grande delle quali \u00e8 lunga 25 pc e sembra puntare in direzione della stessa . Queste strutture, dette \"Pilastri\" a causa della loro forma, hanno la parte pi\u00f9 brillante rivolta verso la stella e lunghe code dirette nella direzione opposta, verso una struttura oscura non ancora identificata; la direzione dell'illuminazione e delle strutture in s\u00e9 suggerisce che la fonte del vento stellare che modella queste nubi e della ionizzazione \u00e8 proprio la stessa , assieme ad altre stelle supergiganti azzurre membri dell'ammasso Tr 16, la cui radiazione ultravioletta opera una fotolisi sui gas di questa regione. Altri indizi dell'attivit\u00e0 di formazione stellare \u00e8 data dalla presenza lungo tutta la nebulosa di vari oggetti HH, fra i quali spicca HH\u00a0666, soprannominato \"L'asse diabolico\"; si tratta di un getto bipolare che emerge da un globulo molecolare, formato da alcuni bow shock. Le sue dimensioni angolari sono pari a circa 4,5 primi d'arco, che a una distanza di 7500 anni luce equivalgono a una lunghezza di circa 10 anni luce; tuttavia, questo dato sarebbe sottostimato, dato che l'orientamento dei getti non \u00e8 perpendicolare alla nostra linea di vista.\nNelle regioni pi\u00f9 centrali della Nebulosa della Carena sono presenti due grandi concentrazioni di stelle, indicate con le sigle Tr 14 e Tr 16; in totale contano poco pi\u00f9 di venti stelle molto calde, di classe spettrale B3, e diverse giovanissime stelle di Wolf-Rayet e pre-sequenza principale. A questi si aggiunge un terzo ammasso, denominato Cr 232, formato da stelle molto giovani ben in risalto rispetto ai campi stellari circostanti; nonostante si trovi apparentemente distante dalla nebulosa, oltre un grado ad est, sarebbe fisicamente legato al complesso nebuloso molecolare della Carena. L'et\u00e0, stimata attorno ai 20 milioni di anni, \u00e8 compatibile con quella degli altri ammassi e anche la sua composizione stellare \u00e8 paragonabile, essendo formato da stelle di pre-sequenza principale e di classe O e B.\nRCW 54 e dintorni.\nLo spazio ad est della Nebulosa della Carena \u00e8 dominato da una serie di lunghi filamenti nebulosi che percorrono quasi per intero lo spessore dell'Arco della Carena disponendosi in senso nord-sud. Questi filamenti, legati probabilmente all'associazione Carina\u00a0OB2 e situati alla distanza media di 2900-3100\u00a0parsec, sono stati suddivisi e catalogati in modi differenti da diversi autori, a cominciare dall'astronomo australiano Colin Stanley Gum negli anni cinquanta.\nIl filamento maggiore \u00e8 spesso catalogato come RCW 54; secondo la nomenclatura assegnata dal Catalogo RCW, essa si compone di due parti principali, indicate con le lettere a e b. Il Catalogo di Gum invece prende in considerazione molte pi\u00f9 sottoparti, identificandole con varie designazioni: Gum\u00a034a e b sono le sezioni centrali e pi\u00f9 prossime alla Nebulosa della Carena, Gum\u00a035 \u00e8 il troncone meridionale e probabilmente non \u00e8 legato fisicamente agli altri, Gum\u00a036 la sezione pi\u00f9 settentrionale e Gum\u00a037 un segmento posto a sud del precedente. Anche per questa ragione, nelle pubblicazioni pi\u00f9 recenti gli scienziati preferiscono identificare le varie regioni nebulose univocamente attraverso le loro coordinate galattiche.\nLa regione di Gum34a e b \u00e8 cos\u00ec indicata con le sigle G289.1+0.1 e G289.6+0.5; questo sistema nebuloso \u00e8 composto di fatto da un insieme di brillanti filamenti nebulosi eccitati dalla radiazione di una o pi\u00f9 stelle massicce poste nelle vicinanze. Gum\u00a037 (G290.6+0.3) \u00e8 invece la sezione pi\u00f9 a contatto con l'ammasso NGC 3572; essa mostra segni evidenti di espansione ed \u00e8 direttamente ionizzata dalle stelle pi\u00f9 massicce di quest'ammasso, sebbene si trovino dalla parte opposta rispetto alla nube. Le componenti pi\u00f9 brillanti e pi\u00f9 calde sono due giganti blu indicate con le sigle HD\u00a097222 e HD\u00a097166 e sarebbero, tramite l'azione del loro forte vento stellare, le responsabili dell'espansione osservata nel gas di Gum\u00a037. Questa nube \u00e8 riportata nel catalogo delle regioni di formazione stellare di Avedisova con la sigla 2373 ed \u00e8 indicata come associata alla sorgente di radiazione infrarossa IRAS\u00a011076-5954.\nIl grande arco nebuloso situato pi\u00f9 ad est \u00e8 invece dominato dalla nebulosa Gum\u00a038a, nota anche come RCW\u00a057 o NGC 3576, designazione quest'ultima che viene spesso assegnata all'ammasso aperto associato, composto da oltre 50 stelle giovanissime. Questa nube, situata a 2700\u00a0parsec di distanza, presenta una struttura insolita, con un nucleo formato da un gran numero di addensamenti riportanti varie sigle NGC e un vasto sistema di archi e filamenti che si estende nella parte settentrionale, che induce a pensare alla presenza di intense dinamiche interne. La ionizzazione dei suoi gas \u00e8 data da un gran numero di stelle sparse al suo interno o localizzate nelle regioni periferiche, e nessuna di esse risulta essere particolarmente luminosa da poter essere considerata come la \"principale\" sorgente della radiazione ionizzante. Al suo interno sarebbe presente un giovanissimo ammasso stellare profondamente immerso nei gas, cui si aggiungono quasi una ventina di sorgenti infrarosse, fra cui una identificata dall'IRAS (IRAS\u00a011097-6102) e altre indicate con la sigla IRS e un numero crescente. Altri indizi della presenza di attivit\u00e0 di formazione stellare sono dati dalle numerose sorgenti identificate nelle onde radio e soprattutto nelle microonde, fra le quali spiccano due maser a metanolo e uno ad acqua. Secondo alcuni studi, i processi di formazione stellare hanno avuto inizio in una regione esterna a questa nube e solo successivamente vi si sarebbero propagati.\nTutte queste regioni di gas ionizzato appaiono immerse in un mezzo interstellare ricchissimo di idrogeno diffuso. L'intera area \u00e8 inoltre immersa in un immenso involucro di idrogeno neutro (regione H I) che presenta segni di espansione; i filamenti di gas ionizzato descritti finora tendono ad avere la loro concavit\u00e0 rivolta verso una regione che viene per altro considerata come il centro geometrico di questo involucro di gas neutro. Rapportate alla distanza media di 2800-2900\u00a0parsec, le dimensioni di questa struttura sarebbero di 200\u00a0\u00d7\u00a0260\u00a0parsec; la sua origine sarebbe dovuta all'azione combinata del vento stellare delle componenti massicce di Carina\u00a0OB2 e NGC\u00a03572. Di fatto si tratterebbe quindi di una enorme bolla di vento stellare. Parte di questi filamenti si confondono con quelli presenti ad una latitudine galattica elevata, verso nord, appartenenti ad una nube apparentemente separata nota come RCW 59; non \u00e8 ben chiaro se si tratta di una struttura differente o se anch'essa fa parte dei filamenti pi\u00f9 settentrionali della bolla, sebbene le misurazioni della sua velocit\u00e0 radiale farebbero propendere per la seconda ipotesi.\nIC 2944.\nIC 2944, nota talvolta col nome di \"Nebulosa di Lambda Centauri\" a causa della sua apparente vicinanza alla stella , \u00e8 una delle regioni\u00a0H\u00a0II pi\u00f9 estese e conosciute in questa regione galattica; si trova a circa 2000\u00a0parsec (6500 anni luce) di distanza e fa parte di un complesso nebuloso esteso per circa un grado di volta celeste, che comprende anche le vicine nebulose Gum 39 (RCW\u00a060) e Gum 41, situate alla medesima distanza, e la grande nube molecolare [GCB88]\u00a020, situata poco pi\u00f9 ad ovest, con una massa pari a circa . Questo grande complesso, indicato con la sigla GMC\u00a0294.8-1.8, risulta cos\u00ec ad alcune centinaia di parsec dalla nebulosa NGC\u00a03576.\nLa nube ospita alcune stelle calde e massicce di recente formazione, alcune delle quali sono direttamente responsabili della ionizzazione dei suoi gas; fra queste spicca la supergigante blu HD\u00a0101545, di classe spettrale O9.5Iab, la gigante blu HD\u00a0101190, di classe O6III (o O6V), HD\u00a0101436 e HD\u00a0101223, entrambe di classe O e nella sequenza principale. Gli oggetti pi\u00f9 caratteristici della regione sono i famosi globuli di Thackeray, densi bozzoli di gas e polveri non illuminate che si stagliano sul fondo chiaro costituito dall'idrogeno ionizzato, situati in prevalenza sul bordo nordoccidentale della nebulosa; i globuli sono raggruppati in uno spazio reale dal diametro di circa 4\u00a0parsec e furono individuati nel 1950. L'origine di questi globuli probabilmente \u00e8 connessa alla presenza di un'antica nube molecolare molto densa, che col tempo \u00e8 stata erosa dalla radiazione ultravioletta delle stelle pi\u00f9 brillanti e calde della regione, similmente a come avviene nei \"globuli cometari\" attorno alla Nebulosa di Gum; attualmente i globuli di Thackeray sono soggetti a forze dinamiche violente che li modellano e li disgregano continuamente. La loro vita media si pensa che sia dunque molto breve.\nLe componenti stellari pi\u00f9 massicce della regione sono raggruppate in una brillante associazione OB nota come Crucis\u00a0OB1; il nome dell'associazione \u00e8 alquanto curioso, dal momento che essa ricade entro i confini della costellazione del Centauro e non della seppur vicina Croce del Sud; talvolta infatti viene anche indicata con la sigla Centaurus\u00a0OB2. La popolazione di stelle di piccola massa nota all'interno della regione \u00e8 piuttosto esigua; ci\u00f2 \u00e8 dovuto anche alla grande difficolt\u00e0 nell'identificazione di questo tipo di stelle, sia a causa della lontananza del complesso, sia a causa della sua posizione, ad appena un grado e mezzo dal piano galattico, in cui la linea di vista presenta una grande sovrapposizione di stelle situate a varie distanze. Nella nube sono note sette stelle con emissioni H\u03b1; la pi\u00f9 brillante fra queste, ESO\u00a0H\u03b1\u00a0302, parrebbe essere una stella Ae/Be di Herbig immersa in uno strato nebuloso opaco. La stella si individua nella parte nordoccidentale del complesso.\nAltre regioni.\nLe regioni H II secondarie dell'Arco della Carena sono spesso connesse a nubi molecolari molto massicce e in prevalenza non visibili otticamente; spesso in queste regioni hanno luogo fenomeni di formazione stellare anche molto intensi.\nFra gli addensamenti nebulosi pi\u00f9 occidentali, situati sul bordo esterno del Braccio del Sagittario, \u00e8 compreso un arco formato da tre nebulose minori, indicate con le sigle RCW 45, RCW 46 e RCW 47. RCW\u00a045 \u00e8 la pi\u00f9 settentrionale delle tre; la sua distanza non \u00e8 nota con assoluta precisione, ma si ritiene che faccia parte della medesima regione galattica della gran parte delle altre nubi visibili nelle vicinanze, a una distanza di circa 2500\u00a0parsec. Nel catalogo Avedisova \u00e8 indicata con la sigla 282.13-0.11 (Avedisova\u00a02297) e si ritiene che sia legata fisicamente all'ammasso aperto Loden\u00a027 e alla sorgente infrarossa IRAS\u00a010101-5608. Secondo altri studiosi la distanza della nube sarebbe superiore, attorno ai 3200\u00a0parsec, e sarebbe associata alla nube molecolare gigante [GCB88]\u00a03, delle dimensioni di circa 100\u00a0parsec e con una massa che si aggira attorno alle 2\u00a0250\u00a0000\u00a0M\u2299.\nUno studio del 2000, per altro, ridiscute completamente la distanza di questa e della nube RCW\u00a046: secondo gli autori, queste due nubi sarebbero situate entrambe a una distanza di almeno 6500\u00a0parsec e si troverebbero sul bordo orientale di una grande struttura a superbolla aperta (un \"chimney\" galattico) nota come GSH\u00a0277+0+36, il cui bordo occidentale \u00e8 marcato dalla nube RCW\u00a042; questa grande struttura si estende per oltre 1000\u00a0parsec a nord e a sud del piano galattico, possiede una larghezza di oltre 600\u00a0parsec e giace in una regione inter-braccio, ossia nello spazio compreso fra il Braccio del Sagittario, dove si sarebbe originata, e la parte terminale del Braccio di Perseo. Probabilmente si \u00e8 formata a seguito dell'esplosione di pi\u00f9 supernovae e successivamente, a causa della sua espansione, si \u00e8 resa responsabile dell'innesco di fenomeni di formazione stellare nelle regioni limitrofe. La regione ospita anche una seconda struttura a \"chimney\", GSH 280+0+59, di dimensioni pi\u00f9 modeste (circa 200\u00a0parsec di diametro) e nella norma rispetto alle altre strutture analoghe.\nLe stesse incertezze sussistono anche per RCW 46, una tenue nebulosa di difficile osservazione; secondo alcuni studi la fonte della sua ionizzazione sarebbe la stella blu CP\u00a0-56\u00a02853 assieme ad altre tre stelle di classe B, poste alla distanza di circa 1900\u00a0parsec. Secondo questa stima, al suo interno si troverebbe la sorgente IRAS\u00a010060-5713, la nebulosa a riflessione Bran\u00a0288; e probabilmente anche il giovane ammasso di sorgenti infrarosse [DBS2003]\u00a042; altre stime invece la associano alla nube [GCB88]\u00a03, come la precedente e assieme a RCW\u00a047.\nSulla distanza di RCW 47 vi \u00e8 pi\u00f9 accordo, dal momento che diverse stime la indicano alla distanza di circa 3200\u00a0parsec; essa costituisce cos\u00ec la parte ionizzata della nube [GCB88]\u00a03 ed \u00e8 ionizzata dalle due giganti blu HD\u00a0302505 e HD\u00a0302501. Fra le sue componenti si annovera la stella Be HD\u00a087643, coincidente con la sorgente IRAS\u00a010028-5825; sebbene non sia particolarmente luminosa n\u00e9 nella banda della luce visibile n\u00e9 all'infrarosso, la nube appare discretamente visibile alle onde radio.\nFra le nebulose minori di pi\u00f9 facile osservazione vi \u00e8 NGC 3199, nota anche come RCW\u00a048; si tratta di una nebulosa a forma di anello che circonda la stella di Wolf-Rayet WR\u00a018 e mostra segni di leggera espansione, in particolare sul lato nordoccidentale. Secondo Avedisova, la nube fa parte della regione di formazione stellare 283.55-0.98 (RCW 50), alla distanza di circa 3200\u00a0parsec, ridotta a 2200 da altri studiosi; ad essa sarebbero associate alcune sorgenti infrarosse, di cui quattro catalogate dall'IRAS, e alcune emissioni radio.\nStrutture remote.\nIl Braccio del Sagittario in direzione della Carena compie una virata proseguendo nella direzione opposta alla nostra linea di vista, girando poi attorno al centro galattico; ne consegue che molte delle strutture poste in tratti pi\u00f9 lontani appaiono sovrapposte agli oggetti pi\u00f9 vicini e situati nelle regioni limitrofe alla Nebulosa della Carena.\nFra le regioni di formazione stellare pi\u00f9 massicce conosciute in queste regioni pi\u00f9 lontane vi \u00e8 RCW 49 (nota anche come Gum\u00a029); si tratta di una regione H II di grandi dimensioni connessa a una nube molecolare gigante, ed \u00e8 oggetto di studio in quanto contiene al suo interno il giovane e brillante ammasso aperto Westerlund 2, con alcune componenti particolarmente calde e luminose come MSP\u00a0183, e due brillanti stelle di Wolf-Rayet, WR\u00a020a e WR\u00a020b. Questa grande regione nebulosa si trova sul bordo esterno del Braccio del Sagittario a una distanza di almeno 4200-4700\u00a0parsec, sebbene alcune stime la indichino come ancora pi\u00f9 distante, fino a 8000\u00a0parsec. All'osservazione ai raggi X sono state individuate 468 sorgenti, 379 delle quali mostrano delle controparti a pi\u00f9 lunghezze d'onda, come nel vicino e medio infrarosso e nella luce visibile; alla grande popolazione di stelle massicce di classe O e B si aggiungono numerose stelle giovani di piccola e media massa, fra cui spicca una grande popolazione di stelle T Tauri con massa fino a 2,7\u00a0M\u2299. La formazione stellare risulta ancora molto attiva, come \u00e8 testimoniato dalla presenza di alcuni maser, di cui uno OH, due ad acqua e uno a metanolo.\nAlla distanza di circa 8000 parsec giace il complesso nebuloso molecolare noto con la sigla GMC\u00a0289.3-0.6, in cui si trovano alcune regioni di gas ionizzato, fra le quali spicca Gum 35, connessa alla nube [GCB88]\u00a013, in cui sono attivi fenomeni di formazione stellare. Un secondo complesso nebuloso molto massiccio, situato a 7900\u00a0parsec di distanza, \u00e8 quello di GMC\u00a0291.6-0.7, che ospita la nube NGC 3603 (Gum\u00a038b); questa nebulosa appare legata ad un brillante e massiccio ammasso aperto e di fatto costituisce una delle regioni\u00a0H\u00a0II pi\u00f9 luminose conosciute nella Via Lattea. L'ammasso aperto associato contiene diverse stelle di grande massa, fra le quali spiccano 14 componenti estremamente calde di classe O3 e tre massicce stelle di Wolf-Rayet. Nei gas della nebulosa sono ancora attivi importanti fenomeni di formazione stellare, testimoniati dalla presenza di otto maser conosciuti, di cui cinque ad acqua, due OH e uno al metanolo; sono inoltre presenti numerose sorgenti infrarosse, alcune delle quali piuttosto appariscenti.\nUlteriori complessi nebulosi relativamente massicci si trovano alle latitudini galattiche 290.6-0.2 e 291.7-0.6; quest'ultima in particolare \u00e8 connessa alla piccola regione ionizzata Hf\u00a058 ed \u00e8 situata ad una distanza simile ai precedenti complessi. In tutte queste regioni sono attivi processi di formazione stellare pi\u00f9 o meno intensi.\nUn caso ambiguo \u00e8 rappresentato, infine, dalla nebulosa RCW 50; secondo Avedisova questa regione H II sarebbe ionizzata da quattro stelle di classe B, fra le quali spicca la gigante brillante blu HD\u00a090615, di classe B0II, e sarebbe posta alla distanza di 2870\u00b1120\u00a0parsec, dunque nella stessa regione dei grandi filamenti nebulosi visibili ad est della Nebulosa della Carena e connessi all'associazione Carina\u00a0OB2. Tuttavia, altri studiosi affermano che RCW\u00a050 si trovi a una distanza nettamente superiore, fino a 5100\u00a0parsec, venendo cos\u00ec a trovarsi in una regione intermedia fra la Nebulosa della Carena e i grandi complessi nebulosi di Gum\u00a035 e NGC\u00a03603.\nAssociazioni OB.\nUn'associazione OB \u00e8 un'associazione stellare di recente formazione che contiene decine di stelle massicce di classe spettrale O e B, ossia blu e molto calde; queste stelle si formano assieme all'interno delle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare delle componenti pi\u00f9 massicce dell'associazione. Entro pochi milioni di anni, gran parte delle stelle pi\u00f9 luminose dell'associazione\u00a0OB esplodono come supernovae, mentre le stelle pi\u00f9 piccole sopravvivono per molto pi\u00f9 tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere pi\u00f9 facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.\nCarina OB1.\nCarina OB1 \u00e8 l'associazione OB legata alla Nebulosa della Carena; \u00e8 composta dall'insieme delle stelle giovani e di grande massa che si sono originate in questa grande regione di gas ionizzato, le quali sono distribuite su pi\u00f9 ammassi aperti, fra cui spiccano, nelle regioni pi\u00f9 interne della nebulosa, Tr\u00a014 e Tr\u00a016, pi\u00f9 alcune aggregazioni apparentemente separate, come Cr\u00a0232 e, probabilmente, altri ammassi pi\u00f9 distanti come NGC 3324 e Tr\u00a015, che avendo un'et\u00e0 paragonabile agli altri, si sono probabilmente originati durante lo stesso ciclo di formazione stellare.\nTr 14 e Tr 16 contano in totale poco pi\u00f9 di una ventina stelle molto calde, di classe B3, e diverse giovanissime stelle di Wolf-Rayet e pre-sequenza principale, la cui et\u00e0 media si aggira attorno ai 10 milioni di anni ad eccezione delle pi\u00f9 massicce, che sembrano avere un'et\u00e0 compresa fra 1 e 3 milioni di anni. Alcune di queste componenti si sono rivelate delle binarie strettissime con delle separazioni che vanno dagli 0,015 ai 0,352 secondi d'arco. Cr\u00a0232 \u00e8 un insieme di stelle molto giovani ben in risalto rispetto ai campi stellari circostanti; nonostante si trovi apparentemente distante dalla nebulosa, oltre un grado ad est, sarebbe fisicamente legato al complesso nebuloso molecolare della Carena. L'et\u00e0, stimata attorno ai 20 milioni di anni, \u00e8 compatibile con quella degli altri ammassi e anche la sua composizione stellare \u00e8 paragonabile, essendo formato da stelle di pre-sequenza principale e di classe O e B. Analizzando l'associazione nella sua globalit\u00e0 sono state individuate 235 sorgenti di raggi\u00a0X, probabilmente coincidenti con altrettante stelle pre-sequenza principale ad eccezione di sette, che risultano essere oggetti di fondo; fra le componenti pi\u00f9 massicce di Carina\u00a0OB1 vi \u00e8 la stella WR\u00a025.\nCarina OB2.\nCarina OB2 \u00e8 una grande e popolosa associazione che si estende sul lato orientale della Nebulosa della Carena, in direzione dei grandi archi nebulosi di RCW\u00a054, a sud del brillante ammasso aperto NGC\u00a03532. A questa grande associazione potrebbero appartenere fino a oltre 470 stelle di classe O, B e A, centrate attorno all'ammasso NGC 3572; secondo alcuni studi, anche i vicini ammassi NGC 3590, Hogg\u00a011 e Tr\u00a018, situati sul bordo meridionale della regione alla stessa distanza dal precedente, sarebbero fisicamente legati a quest'associazione, mentre probabilmente il vicino Cr 240 costituirebbe un'associazione\u00a0OB a parte. La distanza media di Carina\u00a0OB2 \u00e8 stata indicata in molti studi come pari a 3100\u00a0parsec, anche se gli studi pi\u00f9 recenti tendono a ridurre questa distanza portandola a 2900\u00a0parsec. Oltre una ventina delle componenti pi\u00f9 massicce mostrano segni di una possibile variabilit\u00e0. Le componenti di grande massa realmente accertate sono 91, cui se ne aggiungono 66 la cui probabilit\u00e0 di appartenenza \u00e8 molto elevata; fra queste vi sono due supergiganti blu di classe B, HD\u00a096248 e HD\u00a096261, tre stelle di classe O e 15 delle prime sottoclassi della classe B, quasi tutte giganti o subgiganti.\nL'associazione, come visto, \u00e8 circondata da un'enorme cavit\u00e0 del mezzo interstellare, ben evidente nella banda dell'idrogeno neutro (H\u00a0I); probabilmente la sua origine \u00e8 da ricercarsi nell'azione combinata del vento stellare delle componenti pi\u00f9 massicce dell'associazione, che ha ripulito il mezzo interstellare circostante da ogni traccia di gas, accumulandolo sul bordo della bolla, che risulta in espansione.\nCrux OB1.\nCrux OB1 \u00e8 l'associazione OB connessa alla nebulosa IC 2944, visibile nella costellazione del Centauro; proprio a causa di ci\u00f2, la sua denominazione risulta piuttosto insolita, e infatti in alcuni studi viene indicata col nome Centaurus\u00a0OB2. Quest'associazione conta una trentina di componenti stellari di grande massa, fra le quali spiccano quindici stelle di classe O, in prevalenza sulla sequenza principale, cui se ne aggiungono una decina di classe B, in prevalenza giganti e supergiganti. Crucis\u00a0OB1 contiene anche stelle massicce di classi diverse, come una supergigante gialla (classe G0Ia), una bianca (classe A2Ia) e alcune supergiganti rosse di classe M. La distanza media dell'associazione \u00e8 di circa 2500\u00a0parsec (8150 anni luce), compatibile con quella della nebulosa IC\u00a02944. La stella pi\u00f9 massiccia di Crucis\u00a0OB1 \u00e8 HD\u00a0101205, una stella talmente luminosa che la sua magnitudine apparente dalla Terra raggiunge il valore di 6,5, ossia di poco inferiore al limite della visibilit\u00e0 ad occhio nudo, nonostante la sua grande distanza. Si tratta di una variabile a eclisse con un periodo di 2,08 giorni e le \u00e8 stata assegnata anche la sigla di stella variabile V871\u00a0Centauri. Un'altra delle componenti maggiori \u00e8 HD\u00a0101131, una binaria spettroscopica che raggiunge la magnitudine 8,5; molte altre componenti dell'associazione sono delle binarie a eclisse, come BH\u00a0Centauri, le cui componenti potrebbero essere fisicamente a contatto fra di loro.\nLa caratteristica pi\u00f9 interessante di quest'associazione \u00e8 la sua componente di velocit\u00e0 residua azimutale, che mostra che la gran parte delle sue stelle si muovono in direzione opposta al senso di rotazione galattico, una caratteristica tipica di molte altre associazioni stellari appartenenti al Braccio del Sagittario, come Serpentis\u00a0OB1, Sagittarius\u00a0OB1 e Centaurus\u00a0OB1; ci\u00f2 \u00e8 una prova importante che tenderebbe a confermare che i bracci di spirale in generale, e questo in particolare, si formino a seguito dell'azione di onde di densit\u00e0 spiraliformi.\nCentaurus OB1.\nCentaurus OB1 \u00e8 una grande associazione OB situata visivamente fra la costellazione della Croce del Sud e la coppia di stelle brillanti e \u03b2 Centauri; sebbene si trovi apparentemente in disparte rispetto alle regioni nebulose della Carena, essa appartiene allo stesso braccio galattico, in una regione fisicamente adiacente a quella delle altre nubi. In quest'associazione sono note 24 stelle delle prime classi spettrali, fra cui spiccano diverse supergiganti blu di classe B, una gigante blu di classe O (HD\u00a0114886), una ipergigante bianca (HD\u00a0113457), due supergiganti bianche e due stelle di Wolf-Rayet, WR\u00a048 e WR\u00a057. Centaurus\u00a0OB1 si colloca ad una distanza simile a quella di Crucis\u00a0OB1, e anche le sue componenti mostrano un movimento apparentemente retrogrado rispetto all'orientamento del braccio su cui si trova.\nLe nube pi\u00f9 prominente visibile in direzione di Centaurus OB1 \u00e8 RCW 75, nota anche come Gum\u00a048a; ad essa \u00e8 associato il giovane ammasso Stock\u00a016, che fa parte dell'associazione e che contribuisce alla ionizzazione dei gas della nube, in particolare le stelle HD\u00a0115455 e DM-61\u00a03587. Nella regione \u00e8 anche presente un gran numero di nebulose a riflessione, come le varie componenti di vdBH 60; secondo uno studio del 2003 tuttavia le componenti di questa nebulosa si troverebbero a distanze differenti: vdBH\u00a060b infatti sarebbe legata all'ammasso di sorgenti infrarosse [DBS2003]\u00a086, posto alla distanza di 2400\u00a0parsec, mentre alla componente vdBH\u00a060d sarebbe associato l'ammasso infrarosso [DBS2003]\u00a085, situato a 2100\u00a0parsec di distanza. All'interno di RCW\u00a075 sono state individuate quattro sorgenti infrarosse dall'IRAS, segno che al suo interno sono presenti oggetti stellari giovani ancora immersi nella nebulosit\u00e0."}
{"id": "3133952", "revid": "322321", "url": "https://it.wikipedia.org/wiki?curid=3133952", "title": "Chiesa cattolica in Bolivia", "text": "La Chiesa cattolica in Bolivia \u00e8 parte della Chiesa cattolica in comunione con il vescovo di Roma, il papa.\nOrganizzazione ecclesiastica.\nLa Chiesa cattolica \u00e8 presente sul territorio con 4 sedi metropolitane, 6 diocesi suffraganee, 5 vicariati apostolici, 2 prelature territoriali e 1 ordinariato militare:\nNunziatura apostolica.\nNel 1917 fu istituita l'internunziatura della Bolivia distaccandola dalla delegazione apostolica di Per\u00f9 e Bolivia. L'11 gennaio 1925 fu eretta la nunziatura apostolica con sede nella capitale boliviana di La Paz.\nConferenza episcopale.\nL'episcopato del Paese costituisce la Conferenza episcopale boliviana (\"Conferencia episcopal boliviana\", CEB). La sua massima autorit\u00e0 \u00e8 l'assemblea plenaria dei vescovi, che agisce attraverso il \"Consiglio episcopale permanente\" che coordina le attivit\u00e0 cattoliche ed attua le decisioni dell'assemblea plenaria, e la \"Segreteria generale\" che \u00e8 l'organo di informazione e di coordinamento delle attivit\u00e0 di carattere nazionale della CEB. La Conferenza episcopale \u00e8 poi costituita da 17 commissioni (o dipartimenti) di studio su temi e questioni particolari che riguardano la catechesi, la liturgia, la Bibbia, il clero, la vita consacrata, i laici, la pastorale sociale, le comunicazioni sociali, l'educazione, ecc.\nLa CEB \u00e8 membro del \"Consejo Episcopal Latinoamericano\" (CELAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "3133953", "revid": "1739941", "url": "https://it.wikipedia.org/wiki?curid=3133953", "title": "Johann Kaspar Aiblinger", "text": "Johann Kaspar Aiblinger \u00e8 nato a Wasserburg am Inn, in Baviera. Ad undici anni ha iniziato i suoi studi presso l'Abbazia di Tegernsee, dove \u00e8 stato istruito in pianoforte e organo. Quattro anni dopo, \u00e8 entrato al liceo ginnasio a Monaco, dove ha studiato con il professor Schlett, suo connazionale.\nNel 1800 ha iniziato i suoi studi presso l'Universit\u00e0 di Landshut. Interiormente attratto dalla Chiesa cattolica, complet\u00f2 i suoi studi di filosofia e inizi\u00f2 quello di teologia, ma la secolarizzazione di molti ordini religiosi in Baviera gli imped\u00ec di entrare in un chiostro. Ora si dedica esclusivamente alla musica. Spinto dall'idea allora prevalente che senza una visita in Italia nessuna educazione musicale \u00e8 completa, volse i suoi passi verso sud.\nDopo un soggiorno di otto anni a Vicenza, dove cadde sotto l'influenza del suo connazionale Johann Simon Mayr, Aiblinger (1811) si rec\u00f2 a Venezia e l\u00ec incontr\u00f2 Meyerbeer, che gli procur\u00f2 un accesso al Conservatorio. Il suo fallimento nel fondare una scuola di musica classica lo port\u00f2 a Milano per assumere la direzione del balletto locale. Al suo ritorno in Baviera, il re Massimiliano I Giuseppe di Baviera lo invit\u00f2 a Monaco per dirigere l'opera italiana. Il re Ludovico I di Baviera lo nomin\u00f2 direttore dell'orchestra reale e lo mand\u00f2 in Italia per raccogliere antichi capolavori italiani. Al suo ritorno divenne organista presso la Allerheiligen-Hofkirche, la chiesa di Tutti i Santi, per la quale scrisse molte preziose composizioni.\nNegli anni venti dell'Ottocento, scrisse due opere infruttuose, prima di rivolgere le sue energie a una crociata contro l'influenza dell'opera italiana, che alla fine port\u00f2 a una rinascita dell'Iphigenia in Tauris di Christoph Willibald Gluck, riorchestrata da Aiblinger. Poi si \u00e8 poi rivolto alla musica sacra, studiando gli antichi maestri e procurandosi esecuzioni delle loro opere. Le sue numerose composizioni ecclesiastiche comprendono messe e requiem, offertorio e graduali, salmi, litanie e inni tedeschi, molti dei quali sono stati pubblicati ad Augusta, Monaco, Ratisbona e Magonza.\nNel 1864 si dimise da Ognissanti, a causa degli anni che avanzavano. \u00c8 morto a Monaco.\nComp\u00ec gli studi a Bergamo con Johann Simon Mayr e fu direttore d'orchestra a Milano e a Monaco.\nCompositore di musica sacra e teatrale, contribu\u00ec con proprie raccolte e ricerche, e con la fondazione a Venezia dell'Odeon, al culto della musica del passato."}
{"id": "3133954", "revid": "124658396", "url": "https://it.wikipedia.org/wiki?curid=3133954", "title": "Ervin Zukanovi\u0107", "text": "Caratteristiche tecniche.\nInizialmente impiegato come centrale difensivo, ricopre spesso il ruolo di terzino sinistro, in quanto unisce alle spiccate doti difensive una notevole propensione offensiva. I suoi punti di forza sono il gioco aereo e la potenza fisica, che gli permette di vincere contrasti sia nella propria area, sia in quella avversaria, dove \u00e8 sovente protagonista di tempestivi inserimenti. Possiede anche un piede sinistro molto educato che spesso utilizza per lanci lunghi e che lo rende molto pericoloso nei calci di punizione.\nCarriera.\nClub.\nInizi: Bosnia, Austria, Germania e Belgio.\nCresciuto nelle giovanili del \u017deljezni\u010dar a 19 anni si trasferisce in Austria per giocare nell'Austria Lustenau per poi ritornare in patria l'anno seguente nelle file del Velez Mostar.\nNel 2008 si trasferisce di nuovo all'estero: prima ritorna nuovamente in Austria questa volta al Sulzberg FC e poi si accasa al club tedesco del Uerdingen.\nNel gennaio 2009 si trasferisce in Belgio per giocare la Pro League con il Dender: l'esordio \u00e8 datato 31 gennaio nella gara vinta in trasferta per 2 a 0 contro l'Excelsior Mouscron, il suo primo gol invece avviene il 7 marzo seguente contro il Genk (gara persa per 4 a 3). La stagione si conclude con 20 presenze ed un gol totali e con la retrocessione in Tweede klasse.\nL'annata seguente gioca un'ottima stagione e con 33 presenze ed un gol attira l'attenzione dell'Eupen che lo acquista nell'estate 2010; cos\u00ec facendo Evrin torna in Pro League e con i neri-bianchi gioca altre 36 gare mettendo a segno ben tre gol (contro Sint-Truiden, Lierse e Charleroi).\nNel 2011 passa al Kortrijk nel quale in una stagione e mezza gioca 56 gare realizzando addirittura 8 reti prima che nel gennaio 2013 venga acquisito dal Gent: con la squadra di Gand mette a segno 2 gol in 36 partite (il 1\u00ba febbraio 2014 contro OH Leuven ed il 12 aprile seguente al Waasland-Beveren).\nChievo.\nIl 20 giugno 2014 passa al Chievo con la formula del prestito con diritto di riscatto. Esordisce in Serie A nella partita persa 2-1 a Genova contro la Sampdoria; il 26 ottobre seguente realizza invece il primo goal con la casacca giallobl\u00f9 in occasione della partita casalinga contro il . L'11 febbraio allo Stadio Tardini contro il realizza una rete favolosa su calcio di punizione da 25 metri che vale la vittoria per il Chievo e la sua seconda rete in campionato nel giorno del suo ventottesimo compleanno. A fine stagione il club veronese comunica di aver esercitato l'opzione per l'acquisizione definitiva del giocatore bosniaco per la cifra di 1 milione di euro.\nSampdoria e Roma.\nIl 16 luglio seguente si trasferisce a titolo definitivo alla Sampdoria che batte la concorrenza dell'Inter, Ervin diventa cos\u00ec il primo bosniaco della storia dei blucerchiati. Sceglie di indossare la maglia numero 87 come quella utilizzata nel Chievo. Il 30 luglio esordisce in blucerchiato giocando dal primo minuto l'andata del terzo turno preliminare di UEFA Europa League, contro il Vojvodina, perso per 4 a 0 e il ritorno vinto 2-0. Esordisce in Serie A nella partita contro il Napoli, subentrando al 16' a Andrea Coda per infortunio. Il 25 ottobre 2015 trova il suo primo gol con i blucerchiati al 28' minuto della gara vinta per 4-1 contro l'Hellas Verona. Trova il secondo gol nella sconfitta per 1-3 da parte del Sassuolo del 6 dicembre. La terza rete giunge il 14 dicembre 2015 ed \u00e8 decisiva per il pareggio per 1-1 contro la Lazio al 93'.\nIl 29 gennaio 2016 viene ceduto in prestito con obbligo di riscatto alla Roma. Esordisce il 30 gennaio 2016 in casa contro il Frosinone, gara vinta dalla Roma per 3-1 fornendo anche un assist. Il 29 febbraio seguente la Roma ufficializza l'acquisto a titolo definitivo dalla Sampdoria L'8 marzo fa il suo debutto in Champions League nella gara di ritorno degli ottavi di finale contro il , terminata 2-0 per gli spagnoli e che sancisce l'eliminazione dei giallorossi. Nella seconda met\u00e0 di stagione nella Roma colleziona 11 presenze.\nPrestito all'Atalanta.\nIl 21 luglio 2016 l'Atalanta comunica, tramite il suo sito ufficiale, di aver acquisito il calciatore dalla Roma a titolo temporaneo per 1 milione di euro con diritto d'opzione ad ulteriori 2,5 milioni. Gioca la sua prima partita con i bergamaschi il 21 agosto 2016, quando disputa da titolare la prima giornata di campionato, persa per 3-4 in casa contro la Lazio.\nPrestito al Genoa.\nL'11 luglio 2017 viene ceduto in prestito con obbligo di riscatto al Genoa. Esordisce il 17 settembre nella partita persa per 3-2 in casa contro la Lazio.\nIl 1\u00ba luglio 2018 la Roma lo cede ufficialmente al club di Genova al verificarsi delle situazioni sportive per il riscatto.\nAl-Ahli e SPAL.\nDopo aver passato qualche mese all'Al-Ahli Sports Club, il 31 gennaio 2020 viene acquistato dalla SPAL fino a fine stagione con opzione di rinnovo per un ulteriore anno. Esordisce con gli emiliani il 2 febbraio nella sconfitta per 5-1 in casa della Lazio, subentrando a Felipe. A causa di problemi fisici viene messo fuori lista alla ripresa post-lockdown, giocando solo 3 partite con gli estensi.\nFatih Karagumruk.\nIl 25 agosto 2020, svincolatosi dal club ferrarese, viene ingaggiato dai turchi del Fatih Karagumruk, neopromossi in S\u00fcper Lig. Qui segna il suo primo gol al suo esordio stagionale nel corso della prima partita di campionato, vinta 3-0 contro il Malatyaspor. Si ripete nel match successivo contro il Gaziantepspor, concluso con il risultato di 2-2. Nonostante risulti essere una prima scelta nella squadra, \u00e8 costretto a saltare gran parte della stagione a causa di problemi fisici.\nNazionale.\nConvocato per la prima volta dalla Nazionale bosniaca, il 16 ottobre 2012 debutta al minuto 75\u00ba della partita valevole per le qualificazioni al Mondiale 2014 contro la Lituania, vinta per 3 a 0.\nNon convocato per i Mondiali 2014 in Brasile, non aveva potuto disputare le amichevoli pre-competizione negli Stati Uniti in quanto non aveva ottenuto il visto per entrare nel territorio statunitense. Il 28 marzo 2015 ritorna in Nazionale dopo pi\u00f9 di un anno e mezzo di assenza per giocare il match di qualificazione ad Euro 2016 contro Andorra.\nStatistiche.\nPresenze e reti nei club.\n\"Statistiche aggiornate al 22 settembre 2021.\""}
{"id": "3133958", "revid": "729019", "url": "https://it.wikipedia.org/wiki?curid=3133958", "title": "Rivoluzione di Saur", "text": "Rivoluzione di Saur (in lingua pashtu \u0627\u0646\u0642\u0644\u0627\u0628 \u062b\u0648\u0631), anche detta Rivoluzione d'aprile o Rivoluzione d'aprile afghana, \u00e8 il nome dato all'episodio della presa del potere politico in Afghanistan da parte del Partito Democratico Popolare dell'Afghanistan (PDPA) avvenuta il 27 aprile 1978. La parola dari \"Saur\" si riferisce al nome del secondo mese del calendario persiano, il mese in cui la rivolta ha avuto luogo.\nSvolgimento dei fatti.\nNel 1978 fu assassinato un importante membro della fazione Parcham del PDPA, Mir Akbar Khyber (o \"Kaibar\"). Anche se il governo divulg\u00f2 una dichiarazione in cui deplorava l'assassinio, Nur Mohammad Taraki del PDPA accus\u00f2 il governo di esserne il responsabile, una convinzione che fu condivisa dalla gran parte dell'intellighenzia di Kabul. I capi del PDPA inizialmente temevano che Mohammed Daud Khan avesse intenzione di ucciderli tutti.\nDurante le cerimonie per il funerale di Khyber ci fu una protesta contro il governo, che da l\u00ec a poco sfoci\u00f2 nell'arresto per ordine del governo di molti dei capi del PDPA, incluso Babrak Karmal. Hafizullah Amin, tuttavia, fu messo agli arresti domiciliari. Questo gli diede la possibilit\u00e0 di organizzare una ribellione che si andava lentamente coalizzando da pi\u00f9 di due anni. Amin, senza averne l'autorit\u00e0, ordin\u00f2 all'esercito di rovesciare il governo.\nIl regime del Presidente Mohammed Daud Khan giunse a una fine violenta durante le prime ore del mattino del 28 aprile, quando unit\u00e0 militari fedeli alla fazione Khalq del PDPA presero d'assalto il palazzo nel cuore di Kabul. Questo colpo fu strategicamente programmato per questa data, in quanto era di venerd\u00ec, in considerazione del fatto che tale giorno era di culto per i musulmani e la maggior parte dei comandanti militari e dipendenti pubblici erano fuori servizio. Con l'aiuto dell'aeronautica afghana che era per lo pi\u00f9 dotata di aerei di produzione sovietica quali MiG-21 e Su-7, le truppe ribelli superarono la resistenza della Guardia Presidenziale e uccisero Daud e molti membri della sua famiglia."}
{"id": "3133961", "revid": "767487", "url": "https://it.wikipedia.org/wiki?curid=3133961", "title": "Chuck Berry in London", "text": "Chuck Berry in London \u00e8 un album del cantante Rock and roll statunitense Chuck Berry uscito nel 1965 sotto l'etichetta Chess Records."}
{"id": "3133966", "revid": "709565", "url": "https://it.wikipedia.org/wiki?curid=3133966", "title": "Preesistenza di Cristo", "text": "Con preesistenza di Cristo si intende il concetto della Teologia cristiana secondo il quale Cristo, come Verbo e seconda persona della Trinit\u00e0 (Figlio, consustanziale al Padre), esiste dall'eternit\u00e0, quindi preesiste all'assunzione della natura umana realizzata attraverso l'incarnazione. Formulato compiutamente nel Concilio di Nicea, il concetto si ritiene fondato soprattutto dal prologo del Vangelo secondo Giovanni e dalla Lettera ai Filippesi, dove Cristo viene identificato con l'ipostasi divina chiamata Logos o Verbo. Esistono altre concezioni non trinitarie che mettono in discussione l'aspetto della preesistenza personale, o l'aspetto della divinit\u00e0, o entrambi.\nQuesta dottrina viene ribadita in , quando Ges\u00f9 fa riferimento alla gloria che aveva presso il Padre \"prima che il mondo fosse\", durante il \"discorso di congedo e di un pronto ritorno\". fa anche riferimento al Padre che ha amato Ges\u00f9 \"prima della creazione del mondo.\".\nLa fede trinitaria nella dottrina.\nIl concetto della preesistenza di Cristo \u00e8 uno dei principi basilari della dottrina della Trinit\u00e0. La cristologia trinitaria esplora la natura della preesistenza di Cristo come la divina ipostasi chiamata \"Logos\" o Verbo, descritta nel passo neotestamentario di , che inizia cos\u00ec:\nQuesto \"Verbo\" \u00e8 anche chiamato Dio Figlio o la Seconda Persona della Trinit\u00e0. Il teologo battista Bernard Ramm (1916-1992) asserisce che \"\u00e8 stato l'insegnamento standard della cristologia storica che il Logos, il Figlio, esistesse prima dell'incarnazione e che tale esistenza prima dell'incarnazione fosse chiamata la preesistenza di Cristo.\"\nAltri aspetti di cristologia esplorano l'incarnazione di questo essere divino nell'uomo Ges\u00f9. Secondo le parole del Credo niceno, Cristo \"discese dal cielo e per opera dello Spirito Santo si \u00e8 incarnato.\" Alcuni teologi protestanti credono che Dio Figlio si sia \"svuotato\" degli attributi divini per poter diventare umano, in un processo chiamato \"kenosis\", mentre altri lo rifiutano.\nDouglas McCready, nella sua analisi e difesa della preesistenza di Cristo, nota che, mentre la preesistenza di Cristo \"\u00e8 data per scontata dai cristiani pi\u00f9 ortodossi, e lo \u00e8 stata sin dai tempi del Nuovo Testamento\", durante il secolo passato la dottrina \u00e8 stata gradualmente sempre pi\u00f9 contestata dai teologi e biblisti liberali.\nJames D. G. Dunn, nella sua opera \"Christology in the Making\", esamina lo sviluppo di questa dottrina nel primo cristianesimo, asserendo inoltre che tale dottrina \u00e8 \"al di l\u00e0 di qualsiasi disaccordo\" e che in , \"il Verbo \u00e8 preesistente e Cristo \u00e8 il preesistente Verbo incarnato\", quindi passa ad esplorare le possibili fonti dei concetti ivi espressi, come per esempio gli scritti di Filone d'Alessandria.\nQuando la Trinit\u00e0 viene raffigurata nell'arte, il Logos \u00e8 normalmente mostrato con una forma distintiva e un'aureola cruciforme che identifica Cristo; nei dipinti del Giardino dell'Eden ci\u00f2 preannuncia un'Incarnazione ancora da venire. In alcuni sarcofaghi paleocristiani il Logos \u00e8 rappresentato da un essere umano con la barba, \"che gli permette di apparire antico, perfino preesistente.\"\nA parte e altri passi neotestamentari, alcuni gruppi trinitari considerano anche un certo numero di testi dell'Antico Testamento quale supporto della dottrina, tra cui , , , , , , , . Per esempio Tertulliano in \"Contro Marcione\" Cap. 21, vede un'apparizione preesistente di Cristo nella \"fornace ardente\" come colui che \u00e8 \"come il figlio dell'uomo (poich\u00e9 egli non era ancora veramente figlio dell'uomo)\" L'identificazione di apparizioni specifiche di Cristo \u00e8 sempre pi\u00f9 comune nella letteratura evangelica a partire dagli anni 1990 in poi.\nAltri cristiani non trinitari che credono nella preesistenza (cfr. sotto: \"Fede non trinitaria nella dottrina\") potrebbero dare interpretazioni differenti o simili di tali versi.\nPreesistenza personale.\nLa fede cristiana ortodossa crede che Ges\u00f9 di Nazaret sia personalmente identico all'eterno Figlio di Dio preesistente, o Logos. Qui i cristiani sostengono la preesistenza di una persona divina - una nozione distinta da altre come la preesistenza della Torah ebraica o del sistema platonico di idee preesistenti che hanno fornito il modello al demiurgo per modellare il mondo.\nLa dottrina cristologica della preesistenza afferma che l'esistenza personale di Cristo sia quella di un Soggetto esterno entro l'unit\u00e0 di Dio e quindi non pu\u00f2 derivare dalla storia degli esseri umani e del loro mondo. Il suo essere personale non ha avuto origine quando inizi\u00f2 la sua storia umana visibile. Non \u00e8 venuto ad esistere come una persona nuova verso il 5 a.C. Egli esiste personalmente come l'eterno Figlio di Dio. Adottare un linguaggio temporale come quello di Nicea I (\"non c'\u00e8 mai stato [un tempo], quando Egli non fosse\" - \"Enchiridion Symbolorum\" 126) e affermare che Cristo \"\u00e8 da sempre esistito\" potrebbe indurre facilmente in errore. Mediante la partecipazione all'attributo divino di eternit\u00e0, egli esiste senza tempo, dato che l'eternit\u00e0 \u00e8 di per se stessa senza tempo. Anche la definizione classica di eternit\u00e0 data da Boezio, \"interminabilis vitae tota simul et perfecta possessio\" (\"il possesso contemporaneo completo e perfetto della vita interminabile\" - da \"De consolatione philosophiae\", 5:6), potrebbe travisare le cose: \"contemporaneo/simultaneo\" (\"simul\") positivamente e \"interminabile\" (\"interminabilis\") negativamente richiamano il tempo e la durata temporale. Eternit\u00e0 e vita eterna, tuttavia, non devono essere ridotte ad una qualsiasi durata temporale. L'eterno \"ora\" dell'esistenza divina significa unione perfetta e semplicit\u00e0 nella pienezza immutabile della vita, senza parti e senza rapporti di prima e di dopo, senza \"esser stato\" e senza \"sar\u00e0\".\nQueste considerazioni rivelano anche alcuni pericoli nel termine stesso di \"preesistenza\". Parlare del Figlio di Dio come preesistente alla sua incarnazione e finanche la stessa creazione del mondo (quando il tempo inizi\u00f2) potrebbe essere (erroneamente) inteso ad implicare un \"prima\" e un \"dopo\" della sua personale esistenza divina. Un'aggiunta che Costantinopoli I fece al Simbolo niceno-costantinopolitano - \"nato dal Padre \"prima di tutti i secoli\"\" (\"Enchiridion Symbolorum\" 150; ND 12; aggiunta in corsivo) - potrebbe ingannare uno a pensare che qui ci sia una successione temporale, come se il Figlio avesse soltanto anticipato o \"predatato\" tutto ci\u00f2 che poi inizi\u00f2 (in/col tempo). Quindi, si sforza il linguaggio (in modo antropomorfico) quando si parla del Logos che esiste personalmente ed \u00e8 attivo \"prima\" dell'incarnazione. Diversa \u00e8 la questione dell'umanit\u00e0 assunta al concepimento verginale: l'evento non precede il fatto storico dell'Incarnazione. Nel caso della natura umana assunta dal Logos, \"c'era [un tempo] in cui questa natura non era\" - si pu\u00f2 applicare tale linguaggio controverso all'umanit\u00e0 del Figlio di Dio e non (come fece Ario) alla sua persona. Da questo punto di vista, avrebbe avuto perfettamente senso dire, al momento dell'esilio babilonese degli ebrei o dell'assassinio di Giulio Cesare nel 44 aC, che \"l'incarnazione non ha ancora avuto luogo\" e \"la natura umana del Figlio di Dio non \u00e8 ancora operativa\". La sua umanit\u00e0 storica ha iniziato ad esistere all'interno dell'ordine temporale, ma la persona del Figlio di Dio esiste eternamente e senza tempo. Come sostenne Tommaso d'Aquino, \"la natura umana\" di Cristo \u00e8 stata creata ed \u00e8 iniziato nel tempo, mentre \"il soggetto sussistente\" \u00e8 sia increato che eterno.\nPreesistenza significa piuttosto che Cristo \"personalmente\" appartiene ad un ordine d'essere diverso dal creato, quello temporale. La sua personale esistenza divina trascende le categorie temporali (e spaziali): potrebbe essere meglio espresso come \"transesistenza\", \"metaesistenza\" o, semplicemente, esistenza eterna. Niente di tutto ci\u00f2 tende a negare che l'eternit\u00e0 debba avere qualcosa di temporale e viceversa. Dopo tutto, Platone definiva il tempo come \"l'immagine eterna dell'eternit\u00e0, che si muove secondo i numeri\" (\"Timeo\" 37d). L'eternit\u00e0 trascende il tempo ma senza separarsene: eternit\u00e0 e tempo devono essere considerati insieme. Mediante l'attributo dell'eternit\u00e0 Dio \u00e8 presente immediatamente e potentemente in tutti i tempi.\nUlteriori problematiche.\nLa dottrina che stabilisce la preesistenza di Cristo genera ulteriori problematiche in merito alla sua \"persona\". Una cosa \u00e8 esporre una versione moderna della dottrina di Calcedonia su Ges\u00f9 come una (eternamente preesistente, divina) persona con due nature; un'altra \u00e8 confrontarsi con quattro questioni che nascono inevitabilmente da questa proposizione:\nPersona solo divina?\nInnanzi tutto, una riluttanza ad attribuire a Cristo un'umanit\u00e0 senza personalit\u00e0, poich\u00e9 sembrerebbe radicalmente carente, porta alcuni teologi a parlare di lui come persona umana-divina o anche ad asserire che egli fu semplicemente una persona umana. Quest'ultima posizione, anche quando si accettano tutti gli sviluppi posteriori al VI secolo nella nozione di \"persona\", sembra incompatibile con l'ortodossia cristiana della fede dopo Calcedonia. La prima posizione potrebbe, in linea di principio, essere compresa come abbreviazione di \"una persona con natura divina e natura umana\", proprio come la frase tradizionale su Ges\u00f9 quale \"Dio-uomo\" indicava un soggetto (Ges\u00f9) che era/\u00e8 di natura sia divina che umana. Tuttavia, coloro che sostengono una \"personalit\u00e0 umana-divina\" potrebbero intendere ci\u00f2 come una doppia personalit\u00e0 tramite la quale Cristo \"ha\" una personalit\u00e0 sia umana sia divina. Tale posizione, invece di far progredire la discussione, crea confusione tra natura (che uno \"ha\", cio\u00e8 possiede) e persona (che uno non \"ha\", ma \"\u00e8\").\nIn breve, poich\u00e9 la personalit\u00e0 non \u00e8 di per s\u00e9 una perfezione della natura umana, Ges\u00f9 non \u00e8 carente o meno umano nel non essere una persona umana. Con l'incarnazione la sua natura umana viene assunta e appartiene ad una persona divina, colui che \u00e8 infinitamente \"pi\u00f9\" persona di tutti coloro che sono \"semplicemente\" persone umane.\nDue menti.\nAl punto nr.2 si affronta il corollario dell'insegnamento calcedone sulle due nature complete di Cristo: la sua doppia serie di poteri cognitivi \u2013 cio\u00e8, il suo possedere sia una mente divina che una umana, o sia una coscienza tutta divina e una coscienza tutta umana. A parte l'affermazione esplicita del suo \"corpo e anima razionali\", Calcedonia (\"Enchiridion Symbolorum\" 301; ND 614) non specific\u00f2 le propriet\u00e0 dell'umanit\u00e0 assunta dal Figlio di Dio. Pi\u00f9 di due secoli dopo, il Terzo Concilio di Costantinopoli (680-1) arriv\u00f2 ad una conclusione da Calcedonia: le due nature di Cristo godono di una volont\u00e0 distinta appropriata a ciascuna natura, con la sua volont\u00e0 umana e la sua divina che operano insieme in armonia perfetta (\"Enchiridion Symbolorum\" 556-8; ND 635-7). Questa preoccupazione conciliare di affermare le due volont\u00e0 di Cristo \u00e8 stata complementata in tempi medievali e moderni da un serio interesse per le due menti: la mente divina condivisa (distintamente ma non separatamente) con le altre due persone divine (della Trinit\u00e0), e la mente umana di Ges\u00f9 che il Verbo incarnato afferma come sua propria.\nIl Verbo di Dio come umanamente consapevole.\nDato che Cristo aveva una consapevolezza totalmente umana, come anche un'autoconsapevolezza e un senso d'identit\u00e0, abbiamo le condizioni di un centro di riferimento psicologico umano, un \"Io\" o \"ego\" umano. In tutti gli altri casi un \"Io\" corrisponde ed esprime un \"se stessi\" o un \"soggetto\". Qui per\u00f2 l'ego umano di Ges\u00f9 non \u00e8 un tale soggetto autonomo. L'ego della sua coscienza umana \u00e8 anche il Verbo di Dio come umanamente conscio e autoconsapevole, cio\u00e8, operante dentro e attraverso la sua consapevolezza umana. Dio Figlio prende per s\u00e9 questa autoconsapevolezza, autoidentit\u00e0 e centro di riferimento.\nCosa succede allora all'uomo Ges\u00f9? Come fa il suo ego umano a sapere che egli \u00e8 un soggetto divino, Dio Figlio? Una risposta tradizionale \u00e8 che la sua identit\u00e0 divina gli fu fatta conoscere mediante la visione beatifica che la mente umana di Cristo godette dal momento del suo concepimento. Un'altra possibilit\u00e0 emerge se si riconosce una caratteristica di come uno possa sperimentare ci\u00f2 che \u00e8 finito ed infinito (o temporale ed eterno): ogniqualvolta percepiamo cose finite, percepiamo simultaneamente l'infinito che risiede in loro. La nostra percezione di qualsiasi cosa finita (e temporale) dipende dalla nostra intuizione dell'infinito (ed eterno). La totalit\u00e0 dell'infinito (ed eterno) si manifesta nelle cose specifiche della nostra esperienza. Senza co-sperimentare l'infinito, non potremmo sperimentare il finito.\nApplicando questa esposizione della nostra esperienza del finito/infinito all'autoconsapevolezza di Ges\u00f9, il teologo indica che, conoscendo ci\u00f2 che era finito e temporale attraverso la sua consapevolezza umana, Ges\u00f9 ha copercepito l'Infinito e l'Eterno come Colui che sta in una relazione intima e personale di Figlio col Padre. Questa coesperienza dell'Infinito differisce dalla nostra, in quanto ha essenzialmente coinvolto il senso di speciale relazione personale con Dio che Ges\u00f9 chiama \"Abba\".\nSpiegazioni alternative parlano di Ges\u00f9 che attraverso la sua consapevolezza umana della sua esistenza finita e temporale si intuisce come infinito ed eterno. \u00c8 stato anche proposto che nella sua coscienza umana, Ges\u00f9 abbia goduto di conoscenza infusa dal Padre e dalla sua relazione intima personale col Padre, o tramite una visione immediata, se non beatifica, del Padre.\nPoteri causali.\nIl linguaggio \"autosvuotante\" applicato da Paolo a Cristo () per lungo tempo ha concentrato l'attenzione critica dei teologi cristiani sui poteri posseduti ed esercitati dal Figlio di Dio incarnato nella condizione \"kenotica\" della sua esistenza storica.\nSembra appropriato distinguere, senza separarli, un triplice esercizio di poteri durante la vita terrerna di Ges\u00f9. In primo luogo, come preesistente Seconda Persona della Trinit\u00e0, egli non si prende per cos\u00ec dire un riposo sabbatico dall'esercizio dei poteri divini: insieme al Padre e allo Spirito Santo, il Figlio continua l'operato divino di conservare in esistenza l'universo creato. In secondo luogo, ci sono le varie e miste attivit\u00e0 \"speciali\" \u2013 per esempio le prestazioni miracolose di Cristo. I miracoli compiuti sulla terra implicarono speciali azioni divine che andavano oltre la normale attivit\u00e0 di Dio nel mondo. Tuttavia implicarono anche parole e gesti umani da parte di Ges\u00f9 quando, per esempio, tocc\u00f2 la pelle del lebbroso o gli occhi del cieco ed espresse verbalmente il suo desiderio di curarli. In tali casi, Cristo us\u00f2 sia le sue risorse umane che la sua potenza divina.\nIn terzo luogo, alcune azioni coinvolgono solo l'esercizio di poteri umani: come per esempio, quando Cristo mangi\u00f2, pianse, prese in braccio i bambini, proclam\u00f2 il messaggio del Regno, afferm\u00f2 la sua autorit\u00e0 nel decidere su materie dell'osservanza dello Shabbat, e scelse un gruppo ristretto di dodici apostoli. Alcune di queste operazioni umane, afferma il teologo australiano Gerald O'Collins, come addormentarsi per pura stanchezza ed essere terribilmente angosciato durante la preghiera nell'orto dei Getsemani, sottolineano il ruolo umile e susserviente assunto da Colui che \"si svuot\u00f2\" e \"si autolimit\u00f2\" per amore degli esseri umani. Se non si fosse \"svuotato\" e autolimitato, non avrebbe mai potuto piangere, addormentarsi, o pregare in trepida angoscia. L'inno cristologico di Paolo presente nel secondo capitolo invita i cristiani a ricordare e apprezzare l'amore mostrato dal Figlio preesistente di Dio nell'assumere le operazioni limitate e dolorose e le sofferenze della condizione umana.\nLa fede non trinitaria nella dottrina.\nAlcuni accettano la preesistenza di Cristo senza accettarne la sua piena divinit\u00e0 in senso trinitario. Ad esempio, \u00e8 probabile che Ario e la maggior parte dei primi sostenitori dell'arianesimo abbiano accettato la preesistenza di Cristo. Tuttavia Tommaso d'Aquino sostiene che Ario \"pretendeva che la Persona di Dio Figlio fosse una creatura e inferiore al Padre, affermando quindi che Egli inizi\u00f2 ad essere, con la frase 'ci fu un tempo che Egli non era.'\"\nCorrentemente anche numerose denominazioni non trinitarie condividono la credenza in una qualche forma di preesistenza di Cristo, tra cui la \"Chiesa di Dio (7\u00ba giorno)\" e i \"Testimoni di Geova\", con questi ultimi che identificano Ges\u00f9 con l'Arcangelo Michele, interpretando con la loro traduzione \"un dio\" invece che \"Dio\". Il mormonismo insegna la preesistenza di Cristo come il primo e pi\u00f9 grande dei figli spirituali.\nJohn Locke e Isaac Newton pare abbiano mantenuto fede nella preesistenza di Cristo sebbene abbiano rifiutato la Trinit\u00e0.\nPentecostali Unitari.\nI pentecostali unitari sono cristiani pentecostali non trinitari che non accettano la preesistenza di Cristo come persona distinta da Dio Padre, credendo che prima dell'Incarnazione solo \"lo Spirito senza tempo di Dio (Padre)\" esistesse. Successivamente Dio \"dimor\u00f2 allo stesso tempo in cielo come Spirito senza tempo e dentro il Figlio dell'Uomo su questa terra.\"\nSebbene i pentecostali unitari accettino che \"Cristo sia la stessa persona di Dio\", credono anche che \"il 'Figlio' 'nacque', quindi ebbe un inizio.\" In altre parole, \"i fedeli unitari considerano il termine [Figlio] come applicabile solo a Dio dopo l'incarnazione.\" Sono quindi stati descritti come sostenitori di una posizione unitaria nella dottrina, e di negazione della preesistenza di Cristo. Tuttavia, alcuni membri del movimento rifiutano questa interpretazione della loro fede.\nNegazione della dottrina.\nNel corso della storia ci sono stati vari gruppi e individui che hanno creduto che l'esistenza di Ges\u00f9 sia iniziata quando fu concepito. Coloro che si considerano cristiani, pur negando la preesistenza di Cristo, possono essere suddivisi in due correnti:\n1. Coloro che pur tuttavia accettano la nascita virginale di Ges\u00f9. Tra questi si annoverano i sociniani, ed i primi unitari come John Biddle (1615\u20131662), e Nathaniel Lardner (1684\u20131768). Oggi questa convinzione \u00e8 mantenuta principalmente dai cristadelfiani. Questi gruppi tipicamente considerano che Cristo sia profetizzato e prefigurato nell'Antico Testamento, ma non esistesse gi\u00e0.\n2. Coloro che negano anche la nascita virginale di Ges\u00f9. Tra questi si annoverano gli ebioniti e successivamente gli unitari, come Joseph Priestley, Thomas Jefferson, come anche i moderni unitariani universalisti. Tale opinione viene spesso descritta come \"adozionismo\", e nel XIX secolo era chiamata anche \"psilantropismo\". Samuel Taylor Coleridge afferma di essere stato una volta un psilantropista, credendo che Ges\u00f9 fosse il \"vero figlio di Giuseppe\" Friedrich Schleiermacher, a volte chiamato \"il padre della teologia liberale\", fu uno dei molti teologi tedeschi che si allontanarono dall'idea di una personale preesistenza ontologica di Cristo, insegnando che \"Cristo non fu Dio ma fu creato come l'ideale uomo perfetto la cui assenza di peccato costitu\u00ec la sua divinit\u00e0\". Similmente un altro teologo tedesco, Albrecht Ritschl (1822-1889) rigett\u00f2 la preesistenza di Cristo, asserendo che Cristo era il \"figlio di Dio\" solo nel senso che \"Dio si era rivelato in Cristo\" e Cristo \"comp\u00ec un operato religioso ed etico in noi che solo Dio avrebbe potuto realizzare\". In seguito Rudolf Bultmann descrisse la preesistenza di Cristo come \"non solo irrazionale ma anche totalmente senza senso\"."}
{"id": "3133970", "revid": "1543377", "url": "https://it.wikipedia.org/wiki?curid=3133970", "title": "Marion (contea di Beaver)", "text": "Marion \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 940 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,19%) seguita da quella afroamericana (0,64%), dati del 2000."}
{"id": "3133980", "revid": "729019", "url": "https://it.wikipedia.org/wiki?curid=3133980", "title": "Castello di Gl\u00fccksburg", "text": "Il castello di Gl\u00fccksburg (in tedesco: \"Schloss Gl\u00fccksburg\"; in danese: \"Lyksborg Slot\") \u00e8 un castello sull'acqua (\"Wasserschloss\") della citt\u00e0 tedesca di Gl\u00fccksburg (Schleswig-Holstein, Germania settentrionale), costruito in stile rinascimentale tra il 1583 e il 1587 su progetto dell'architetto Nikel Karies e per volere del duca Giovanni di Schleswig-Holstein-Sonderburg-Gl\u00fccksburg, figlio del re danese Cristiano III. \nSi tratta probabilmente del pi\u00f9 famoso castello sull'acqua della Germania.\nFu sede del Casato di Schleswig-Holstein-Sonderburg-Gl\u00fccksburg.\nCaratteristiche.\nIl castello \u00e8 in gran parte circondato dall'acqua e si caratterizza per le facciate di color bianco.\nIl portale d'ingresso reca l'iscrizione GGGMF, sigla del motto di Giovanni di Schleswig-Holstein-Sonderburg \"Gott gebe Gl\u00fcck mit Frieden\", ovvero \"Che Dio rechi felicit\u00e0 e pace\".\nPunti d'interesse.\nWei\u00dfer Saal.\nQuesta stanza, il cui nome significa \"Sala Bianca\", \u00e8 abbellita da arazzi fiamminghi del XVIII secolo."}
{"id": "3133983", "revid": "767487", "url": "https://it.wikipedia.org/wiki?curid=3133983", "title": "Distretto di Enez", "text": " \nIl distretto di Enez (in turco Enez il\u00e7esi) \u00e8 un distretto della provincia di Edirne, in Turchia.\nGeografia fisica.\nIl distretto in corrispondenza dell'estuario del fiume Evros, al confine con la Grecia. Oltre che con il paese ellenico confina con i distretti di \u0130psala e Ke\u015fan.\nAmministrazioni.\nOltre il centro di Enez al distretto appartengono 19 villaggi."}
{"id": "3133984", "revid": "1543377", "url": "https://it.wikipedia.org/wiki?curid=3133984", "title": "Midland (Pennsylvania)", "text": "Midland \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 3.137 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (75,71%) seguita da quella afroamericana (20,85%), dati del 2000."}
{"id": "3133994", "revid": "767487", "url": "https://it.wikipedia.org/wiki?curid=3133994", "title": "Il falso traditore", "text": "Il falso traditore (\"The Counterfeit Traitor\") \u00e8 un film del 1962 diretto da George Seaton e tratto dall'omonimo libro (basato su una storia vera) di Alexander Klein.\nTrama.\nEric Erickson, un commerciante statunitense naturalizzato svedese, procura petrolio alla Germania nazista ma intanto collabora con i servizi segreti britannici. Si innamora, ricambiato, della tedesca Marianne che collabora a sua volta con gli inglesi, e che, come lui, ha un matrimonio fallito alle spalle. Ma la vicenda ha uno svolgimento drammatico."}
{"id": "3133995", "revid": "1305772", "url": "https://it.wikipedia.org/wiki?curid=3133995", "title": "Stretta (grano)", "text": "La stretta \u00e8 uno stress idrico che colpisce le coltivazioni cerealicole durante la fase di granigione. Si manifesta in particolare nelle regioni meridionali in occasione di persistenza di vento di scirocco nella tarda primavera.\n\u00c8 causata dalla siccit\u00e0 e da ondate di calore che inducono le cariossidi al rachitismo. Inoltre la stretta spinge l'apparato fogliare a perire precocemente, interrompendo il flusso di assimilati dalla foglia a bandiera alle cariossidi. Il danno consiste nella riduzione quantitativa delle rese e in un peggioramento delle caratteristiche merceologiche della granella.\nL'eccessiva concimazione con composti azotati predispone la coltura alla stretta da caldo in quanto il maggiore rigoglio vegetativo indotto dalla disponibilit\u00e0 di azoto intensifica l'evapotraspirazione e accelera il consumo delle riserve idriche del terreno.\nPer combattere la stretta sono state sviluppate e selezionate variet\u00e0 precoci di cereali (in particolare i grani ibridati dall'italiano Nazareno Strampelli), che evitano lo stress idrico grazie alla precocit\u00e0 di maturazione; una variet\u00e0 precoce infatti completa il suo ciclo prima dell'arrivo del caldo e della siccit\u00e0 estiva.\nCollegamenti esterni.\n\"Triticum spp.\""}
{"id": "3133997", "revid": "599013", "url": "https://it.wikipedia.org/wiki?curid=3133997", "title": "Schloss Gl\u00fccksburg", "text": ""}
{"id": "3133999", "revid": "35082306", "url": "https://it.wikipedia.org/wiki?curid=3133999", "title": "Weserrenaissance", "text": ""}
{"id": "3134004", "revid": "767487", "url": "https://it.wikipedia.org/wiki?curid=3134004", "title": "Paul Kantner", "text": "Biografia.\nAnche se la band fu originariamente fondata da Marty Balin a San Francisco durante l'estate del 1965, Kantner divenne un elemento portante dei Jefferson Airplane e di altre loro incarnazioni, inclusi i Jefferson Starship.\nKantner sosteneva che l'uso delle droghe psichedeliche come l'LSD serviva per l'espansione della mente e la crescita spirituale. Fu un esponente di rilievo nella lotta per la legalizzazione della marijuana. In un'intervista del 1986, Kantner disse di cocaina e alcol: \"La cocaina, in particolare, \u00e8 una delusione. Si tratta di una droga nociva che trasforma le persone in cretini. E l'alcol \u00e8 probabilmente la peggiore di tutte le droghe. Invecchiando con l'esperienza della vita, ci si rende conto che i farmaci non aiutano, soprattutto se ne abusi\".\nMor\u00ec il 28 gennaio 2016, a 74 anni a seguito delle conseguenze di un attacco cardiaco; lo stesso giorno \u00e8 scomparsa la prima cantante degli Airplane, Signe Toly Anderson."}
{"id": "3134006", "revid": "12", "url": "https://it.wikipedia.org/wiki?curid=3134006", "title": "Nong Bua Lamphu (provincia)", "text": ""}
{"id": "3134009", "revid": "287204", "url": "https://it.wikipedia.org/wiki?curid=3134009", "title": "Vullaby", "text": ""}
{"id": "3134012", "revid": "287204", "url": "https://it.wikipedia.org/wiki?curid=3134012", "title": "Mandibuzz", "text": ""}
{"id": "3134015", "revid": "15756", "url": "https://it.wikipedia.org/wiki?curid=3134015", "title": "Campionato argentino di rugby a 15 1957", "text": "Il Campionato argentino di rugby a 15 1957 \u00e8 stato vinto dalla selezione della Capital che ha battuto in finale la selezione della Provincia di Buenos Aires.\nIl torneo sempre ad eliminazione diretta, ha la partecipazione di 12 selezioni ."}
{"id": "3134016", "revid": "122833201", "url": "https://it.wikipedia.org/wiki?curid=3134016", "title": "Te\u00f3filo Guti\u00e9rrez", "text": "Carriera.\nClub.\nNato a Barranquilla e cresciuto nel club locale dell'Atletico Junior, nel 2006 viene mandato in prestito al Barranquilla F\u00fatbol Club dove mette a segno 16 gol in 28 presenze. Nel 2007 torna al Junior e segna il suo primo gol il 2 settembre in un match disputato contro l'Once Caldas. Segna 11 gol nella Copa Mustang 2008 I e 14 in quella del 2009. Nei playoff di quest'ultima ha segnato 6 gol in due gare: 3 al C\u00facuta Deportivo e 3 all'Envigado laureandosi cos\u00ec vice-capocannoniere della competizione dietro a Jackson Mart\u00ednez (18 gol). In totale con il Junior ha collezionato 79 presenze e ha segnato 46 gol. L'IFFHS (\"Istituto Internazionale di Storia e Statistica del Calcio\") lo nomina \"quarto miglior cannoniere del 2009\" preceduto da Samuel Eto'o, Diego Forlan e Marc Janko.\nIl 14 gennaio 2010 viene acquistato dai turchi del Trabzonspor per 4,3 milioni di dollari. Da notare la tripletta che ha messo a segno nel 3-0 contro il Bursaspor nella Supercoppa turca. In seguito mette a segno due doppiette in campionato contro Ankarag\u00fcc\u00fc e Sivasspor oltre al gol segnato al Liverpool in Europa League. Il 7 febbraio 2011, dopo aver segnato solo 4 gol in 17 presenze di campionato, viene venduto agli argentini del Racing Avellaneda per 3 milioni di dollari.\nCon 11 gol segnati in 16 presenze si laurea capocannoniere del campionato Clausura insieme a Javier C\u00e1mpora. Nell'Apertura 2011 contribuisce con i suoi 6 gol in 15 presenze, non contando i due gol messi a segno in altrettante partite della nuova Coppa d'Argentina, al secondo posto finale in classifica e attirando su di s\u00e9 le attenzioni di club come Inter, Fiorentina, Genoa e Palermo. Durante la permanenza in Argentina si fa notare per un episodio di indisciplina quando estrae negli spogliatoi una pistola giocattolo per minacciare il compagno di squadra Sebasti\u00e1n Saja che lo aveva rimproverato per essersi fatto espellere.\nIl 20 dicembre 2012, dopo alcune difficolt\u00e0 legate alle visite mediche, viene ufficializzato il suo passaggio per tre anni al Cruz Azul.\nNell'estate del 2013 ritorna in Argentina al River Plate, squadra di cui dichiara essere tifoso.\nNel 2014, \u00e8 stato eletto migliore giocatore del Sudamerica.\nIl 19 luglio 2015 viene ceduto a titolo definitivo allo Sporting Lisbona con cui firma un contratto di durata triennale pi\u00f9 opzione per un'altra stagione con clausola rescissoria pari a \u20ac 40 milioni.\nNazionale.\nDebutta ufficialmente il 7 agosto 2009 con la nazionale colombiana, in amichevole ad Houston, contro El Salvador dove gioca da titolare per 65 minuti trovando anche la rete all'esordio, successivamente prende parte alla Copa Am\u00e9rica 2011. Il 7 settembre 2012 si \u00e8 reso protagonista con la Colombia nella vittoria per 4-0 sull'Uruguay, segnando una doppietta nell'apertura del secondo tempo. Nel 2014 viene convocato dal commissario tecnico Jos\u00e9 Pekerman al Campionato mondiale in Brasile. Nel 2015 disputa la Copa Am\u00e9rica 2015 con i \"Cafeteros\".\nStatistiche.\nPresenze e reti nei club.\n\"Statistiche aggiornate al 25 dicembre 2020\""}
{"id": "3134020", "revid": "287204", "url": "https://it.wikipedia.org/wiki?curid=3134020", "title": "Piedrahita", "text": ""}
{"id": "3134030", "revid": "1272592", "url": "https://it.wikipedia.org/wiki?curid=3134030", "title": "San Materno", "text": ""}
{"id": "3134031", "revid": "314905", "url": "https://it.wikipedia.org/wiki?curid=3134031", "title": "San Mirocle", "text": ""}
{"id": "3134032", "revid": "314905", "url": "https://it.wikipedia.org/wiki?curid=3134032", "title": "San Mona", "text": ""}
{"id": "3134035", "revid": "375960", "url": "https://it.wikipedia.org/wiki?curid=3134035", "title": "Cristobulo Imbriota", "text": ""}
{"id": "3134038", "revid": "1543377", "url": "https://it.wikipedia.org/wiki?curid=3134038", "title": "Classificazione Anderson", "text": "La classificazione Anderson \u00e8 una classificazione delle resine naturali, attuali e fossili come l'ambra (resina), in base alla loro et\u00e0 e alla loro composizione chimica.\nCritiche.\nGli stessi Anderson e Crelling nel 1995 dissero:"}
{"id": "3134040", "revid": "767487", "url": "https://it.wikipedia.org/wiki?curid=3134040", "title": "Jelle Vossen", "text": "Biografia.\n\u00c8 il figlio di Rudy Vossen, ex terzino sinistro del Belgio\nCaratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nGenk e il prestito al Cercle Brugge.\nInizia la sua carriera facendo tutta la trafila delle giovanili nel Genk, ed esordisce in prima squadra il 3 novembre 2006; segna invece il suo primo goal il 24 febbraio 2007 contro il Roeselare.\nNella stagione 2009-2010 va in prestito al Cercle Brugge dove parte segnando 4 gol in 9 partite, poi un infortunio lo blocca per tre mesi. Al rientro riesce a segnare 2 gol in 11 incontri. Colleziona in totale 26 presenze ed 8 gol (di cui 2 in coppa di Belgio in 6 presenze).\nRientra al Genk nella stagione 2010-2011 dove diventa titolare, e nell'agosto del 2010 rinnova il contratto per altri cinque anni. Resta con il Genk fino all'inizio della stagione 2014-2015 totalizzando in tutto 105 gol in 246 presenze.\nMiddlesbrough.\nNell'agosto del 2014 viene ceduto in prestito con diritto di riscatto fissato a 1.500.000 di euro al Middlesbrough in Inghilterra.\nNazionale.\nHa esordito con la Nazionale maggiore del Belgio il 29 maggio 2009 all'et\u00e0 di vent'anni nell'amichevole contro il Cile (1-1).\nIl 12 ottobre 2010 segna il suo primo gol in Nazionale, nel rocambolesco 4-4 contro l'Austria."}
{"id": "3134042", "revid": "767487", "url": "https://it.wikipedia.org/wiki?curid=3134042", "title": "Khartoum International", "text": "Il Khartoum International \u00e8 stato un torneo di tennis facente parte del Grand Prix giocato nel 1976 a Khartoum in Sudan su campi in cemento."}
{"id": "3134045", "revid": "287204", "url": "https://it.wikipedia.org/wiki?curid=3134045", "title": "Elgyem", "text": ""}
{"id": "3134046", "revid": "767487", "url": "https://it.wikipedia.org/wiki?curid=3134046", "title": "Khartoum International 1976", "text": "Il Khartoum International 1976 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Khartoum in Sudan, 24 febbraio al 2 marzo 1976.\nCampioni.\nSingolare.\n Mike Estep ha battuto in finale Thomaz Koch 6-4 6-7 6-4 6-3"}
{"id": "3134048", "revid": "125937845", "url": "https://it.wikipedia.org/wiki?curid=3134048", "title": "Kevin De Bruyne", "text": "Considerato il miglior centrocampista della sua generazione, ha vinto un campionato belga (2010-2011), una Coppa di Germania (2014-2015), una Supercoppa tedesca (2015), tre campionati inglesi (2017-2018, 2018-2019, 2020-2021), una Coppa d'Inghilterra (2018-2019), cinque Coppe di Lega inglesi (2015-2016, 2017-2018, 2018-2019, 2019-2020, 2020-21) e due Supercoppe inglesi (2018, 2019).\nCon la nazionale belga ha partecipato a due Mondiali (2014, 2018) e due Europei (2016, 2020).\nBiografia.\n\u00c8 nato a Drongen, vicino a Gand, in Belgio, da padre belga e da madre inglese nata in Burundi. Parla quattro lingue: olandese, francese, inglese e tedesco.\nDal 2017 \u00e8 sposato con Mich\u00e8le Lacroix, con la quale ha avuto tre figli, Mason Milian (2016), Rome (2018) e Suri (2020).\nCaratteristiche tecniche.\nGiocatore destro naturale ma pressoch\u00e9 ambidestro, pu\u00f2 ricoprire il ruolo di mezzala e di trequartista. Dotato di una visione di gioco totale, di un eccellente controllo di palla e di doti nel passaggio fuori dal comune, possiede un tiro potente e preciso, con cui spesso riesce a segnare con tiri dalla media e lunga distanza. \u00c8 inoltre un ottimo tiratore di calci piazzati. Grazie alla sua grande qualit\u00e0 tecnica e alla sua straordinaria intelligenza tattica in alcune occasioni ha inoltre ricoperto il ruolo di prima punta.\nNel 2012 \u00e8 stato inserito nella lista dei migliori calciatori nati dopo il 1991 stilata da Don Bal\u00f3n.\nCarriera.\nClub.\nInizi, Genk e Werder Brema.\n\u00c8 cresciuto calcisticamente nel Gent, da cui viene ingaggiato all'et\u00e0 di 12 anni e inserito nel settore giovanile; messosi in luce, due anni pi\u00f9 tardi viene acquistato dal Genk, che nel 2008 lo fa esordire in prima squadra.\nNelle file del Genk diventa uno dei punti cardine della squadra, guadagnandosi l'attenzione del Chelsea, che nel gennaio 2012 lo acquista per 8 milioni di euro, lasciandolo per\u00f2 in prestito in Belgio fino a fine stagione. Fa il suo esordio in Champions League il 26 luglio contro il Partizan. Termina la sua esperienza belga con 113 presenze, 16 gol e ben 36 assist. Il 31 luglio successivo passa ufficialmente in prestito per un anno al Werder Brema, dove si impone all'attenzione internazionale, giocando con continuit\u00e0 e mettendo a segno 10 reti in 32 presenze in campionato.\nChelsea e Wolfsburg.\nInizia la stagione 2013-2014 ai \"Blues\" di Jos\u00e9 Mourinho, debuttando in campionato il 18 agosto nel 1-0 interno contro l'Hull City: suo l'assist per il primo gol di Oscar. Nonostante il suo talento evidente non trova spazi nei \"Blues.\" Chiude la stagione con 9 presenze, nessuna marcatura e un assist. Il 18 gennaio 2014, su richiesta dello stesso calciatore belga, De Bruyne passa ufficialmente al Wolfsburg per 16 milioni di sterline. In questa squadra indossa il numero 14 e firma un contratto fino al 2019. Con la squadra verde esordisce il 25 gennaio, nella sconfitta interna per 1-3 contro l'Hannover. Da gennaio a giugno mette a segno 18 presenze, 3 gol e 7 assist.\nLa stagione 2014-2015 per De Bruyne \u00e8 la stagione dell'esplosione. Il 30 gennaio 2015 realizza una doppietta al Bayern Monaco, mentre contro il Werder Brema riesce a siglare ben 3 assist. \u00c8 una stagione trionfale per il Wolfsburg, che in campionato arriva dietro solamente al Bayern, in Coppa di Germania vince la finale contro il Borussia Dortmund per 3-1 (con un gol di De Bruyne), e in Europa League si ferma ai quarti. De Bruyne \u00e8 un titolarissimo, supera le 50 presenze, con 16 gol e ben 28 assist. Complessivamente con la maglia dei \"Lupi\" gioca 73 partite, mettendo a segno 20 reti tra tutte le competizioni. La sua esperienza si conclude con la vittoria della Supercoppa di Germania.\nManchester City.\nIl 30 agosto 2015 passa ufficialmente al Manchester City per circa 78 milioni di euro; firma un contratto di sei anni, scegliendo la maglia numero 17. Nella sua prima stagione al City ha un ruolo fondamentale nella cavalcata europea. Gioca come trequartista, ala e mezzala. Conclude la sua prima stagione con 41 presenze, 16 gol e 13 assist. Con l'arrivo di Guardiola gioca come regista, diminuendo il tasso-reti ma aumentando l'aiuto per la squadra. Il 30 settembre 2017 segna in Premier League la rete decisiva nella vittoria esterna dei \"Citizens\" in casa del Chelsea sua ex squadra. La stagione si conclude con la vittoria della Premier League con ben 100 punti conquistati. De Bruyne \u00e8 uno dei cardini della squadra. Il 22 gennaio 2018 prolunga il suo contratto con gli \"Sky Blues\" fino al giugno 2023. Il bilancio a fine stagione \u00e8 di 52 presenze, 12 gol e 21 assist vincendo anche la Premier League. La stagione 2018-2019, vince nuovamente la Premier League e il 18 maggio successivo, va a segno nella finale di Fa Cup vinta per 6-0 dal Manchester City, contro il .\nNel 2020-2021 vince per la terza volta la Premier League, realizzando sei reti e fornendo 11 assist. il Manchester City arriva inoltre, per la prima volta nella sua storia, alla finale di Champions League, dove viene per\u00f2 sconfitto per 1-0 dal Chelsea. Nel corso della partita De Bruyne subisce un serio infortunio in uno scontro col difensore avversario Antonio Rudiger, in seguito al quale subisce la frattura del setto nasale e dell'orbita oculare. \nNazionale.\nDebutta in nazionale l'11 agosto 2010 in amichevole contro la Finlandia; si mette in evidenza due anni pi\u00f9 tardi, giocando spesso come titolare fornendo buone prestazioni e conquistandosi, anche grazie alle ottime performance con il Wolfsburg, la convocazione al Mondiale 2014 in Brasile. De Bruyne mette a segno il suo primo gol nella competizione agli ottavi di finale, giocati contro gli Stati Uniti e vinti 2-1, aprendo le marcature all'inizio dei tempi supplementari.\nViene convocato per gli Europei 2016 in Francia.\nViene eliminato insieme alla sua nazionale nei quarti di finale dal Galles.\nPartecipa ai Mondiali 2018 in Russia; nella partita valevole per i quarti di finale contro il Brasile, terminata sul punteggio di 2-1 per il Belgio, mette a segno la rete decisiva per il passaggio alle semifinali. Il Belgio viene poi fermato in semifinale dalla Francia per 1-0; battendo per 2-0 l'Inghilterra, si aggiudicher\u00e0 infine il terzo posto, che \u00e8 il miglior risultato mai raggiunto dal Belgio ai Mondiali.\nConvocato dal CT Martinez per disputare il campionato d'Europa 2020, fa il suo esordio nel torneo il 17 giugno 2021 nella seconda partita della fase a gironi disputata a Copenaghen e vinta 2-1 contro la Danimarca in cui, dopo essere subentrato dalla panchina, fornisce a Thorgan Hazard l'assist per la rete del provvisorio pareggio per poi segnare il gol grazie al quale il Belgio si qualifica alla fase a eliminazione diretta, dove i \"diavoli rossi\" vengono estromessi dall'Italia ai quarti di finale.\nStatistiche.\nPresenze e reti nei club.\n\"Statistiche aggiornate al 26 dicembre 2021.\""}
{"id": "3134049", "revid": "528603", "url": "https://it.wikipedia.org/wiki?curid=3134049", "title": "Mirage Hotel", "text": ""}
{"id": "3134054", "revid": "287204", "url": "https://it.wikipedia.org/wiki?curid=3134054", "title": "Beheeyem", "text": ""}
{"id": "3134059", "revid": "371529", "url": "https://it.wikipedia.org/wiki?curid=3134059", "title": "The Early Beatles", "text": "The Early Beatles \u00e8 un album compilation dei Beatles, pubblicato dalla Capitol Records negli Stati Uniti il 22 marzo 1965.\nIl disco.\nLa Vee-Jay si era aggiudicata i diritti di pubblicazione dei brani prima che il nome dei Beatles divenisse famoso negli Stati Uniti mentre la Capitol, divisione statunitense della EMI e padrona dell'etichetta dei Beatles Parlophone, si era rifiutata di pubblicare i dischi del gruppo credendo che non avrebbero avuto nessun successo sul mercato USA; la Vee-Jay li fece uscire sul mercato ma con scarso successo da parte del pubblico americano ma dopo che il gruppo divenne popolare anche oltreoceano, la Vee-Jay, detenendo ancora i diritti delle prime canzoni dei Beatles, ripubblic\u00f2 il tutto, questa volta vendendo milioni di copie. La Capitol cerc\u00f2 di fermare la Vee Jay intimandogli di bloccare la pubblicazione dei brani, per\u00f2 senza successo alcuno. Nell'ottobre 1964, la licenza della Vee-Jay sui diritti di pubblicazione del materiale dei Beatles scadde, e cos\u00ec la Capitol pot\u00e9 finalmente diventare l'unica casa discografica legittimata a pubblicare i dischi della band.\nLa Vee-Jay produsse quattro album dei Beatles nell'arco di appena quindici mesi (ognuno dei quali entr\u00f2 in classifica), e quando il materiale fu poi ripubblicato dalla Capitol, i dischi vendettero ancora, ma la pi\u00f9 alta posizione raggiunta in classifica fu soltanto la n\u00b0 43, il che rese questo disco l'unico album targato Capitol o United Artists dei Beatles a non raggiungere la prima o almeno la seconda posizione in classifica (ad eccezione del disco-documentario \"The Beatles' Story\" che si piazz\u00f2 alla posizione n\u00b0 7). Alla fine del 1973, \"The Early Beatles\" aveva raggiunto il milione di copie vendute e venne certificato disco d'oro dalla RIAA l'8 gennaio 1974. Il disco venne pubblicato sia in versione mono che in versione stereo. Dato che non esistevano nastri master stereo di \"Love Me Do\" e \"P.S. I Love You\", i tecnici della Capitol aggiunsero del riverbero e dell'effetto eco su entrambi i brani cos\u00ec da mascherarne il missaggio mono originale.\nI brani presenti erano gi\u00e0 stati pubblicati dalla casa discografica Vee-Jay all'inizio del 1964 sul disco \"Introducing... The Beatles;\" contiene undici delle quattordici canzoni presenti sul primo album britannico della band, \"Please Please Me\". I brani esclusi sono: \"I Saw Her Standing There\" (inclusa invece in \"Meet the Beatles!\"), \"Misery\" e \"There's a Place\". Le ultime due tracce, dapprima pubblicate dalla Capitol nel 1965 sulla collana dei singoli \"Starline\", sarebbero state pubblicate su album in America solo nel 1980 nella versione statunitense della compilation \"Rarities\". Due ulteriori brani originariamente pubblicati dalla Vee-Jay in America ma non inclusi su quest'album sono: \"From Me to You\" (non pubblicata su LP in America fino all'uscita della raccolta \"1962-1966\") e \"Thank You Girl\" (che la Capitol aveva pubblicato sull'LP \"The Beatles' Second Album\").\nLa foto di copertina utilizzata \u00e8 la stessa del retro dell'LP britannico \"Beatles for Sale\".\nNel 2006 l'album \u00e8 stato ristampato per la prima volta in formato CD come parte del cofanetto \"The Capitol Albums, Volume 2\"."}
{"id": "3134060", "revid": "205250", "url": "https://it.wikipedia.org/wiki?curid=3134060", "title": "Giuseppe Cuboni", "text": "Biografia.\nFu uno dei pionieri della patologia vegetale. Inizi\u00f2 i suoi studi nella Facolt\u00e0 di Medicina della Sapienza - Universit\u00e0 di Roma, passando poi alla facolt\u00e0 di Scienze, ove studi\u00f2 botanica grazie alle lezioni di Giuseppe De Notaris, che seppe apprezzare il talento del giovane incoraggiandolo e seguendolo e successivamente divenendo suo suocero.\nNel 1877 Cuboni consegu\u00ec la laurea in Biologia e venne subito nominato assistente alla cattedra di Botanica su proposta di De Notaris. Ricopr\u00ec in quel periodo - per quattro anni - anche l'incarico di assistente all'Orto Botanico di Roma.\nNel 1881 pass\u00f2 alla scuola di viticoltura di Conegliano, come professore di Scienze Naturali prima e di Botanica e Patologia Vegetale poi. Durante il periodo di insegnamento pot\u00e9 anche effettuare studi sul campo in un vigneto sperimentale, contribuendo alla conoscenza di due importanti parassiti della vite, la peronospora e la fillossera. In particolare i risultati dei suoi studi nella lotta al primo parassita assunsero rilievo internazionale e la cosiddetta \"formula Cuboni\" (a base di latte di calce) fu a lungo un sistema largamente diffuso di contenimento di questa patologia della vite.\nNel 1887 fu istituita a Roma la Regia Stazione di Patologia Vegetale e Cuboni - in seguito a concorso - ne ricevette subito la direzione, ottenendo risultati importanti e con risonanza anche all'estero. In particolare la Stazione fu pioniera nello studio degli effetti dell'inquinamento industriale sulle coltivazioni. Cuboni fu direttore della Regia Stazione fino alla morte, nel 1920.\nCuboni si caratterizzava per una direzione liberale ed attenta alle intelligenze dei suoi allievi, che spingeva a sperimentare e a discutere - anche animatamente - fra di loro. Le sue lezioni universitarie erano frequentate perfino da fuori corso, studenti d'altre facolt\u00e0 e semplici cultori. Inoltre apr\u00ec la scienza della Patologia Vegetale alla Genetica che proprio in quegli anni iniziava ad essere diffusa, riconoscendo le cause congenite delle malattie che affliggono le coltivazioni oltre a quelle esterne.\nNel 1903 infatti fu Cuboni a far conoscere alla comunit\u00e0 scientifica italiana il lavoro di Gregor Mendel e a sostenere la necessit\u00e0 di creare nuove specie vegetali tramite ibridazione sulla base delle teorie mendeliane. In quello stesso periodo incoraggi\u00f2 e sostenne gli studi sull'ibridismo del suo allievo Nazareno Strampelli, che aveva inconsapevolmente raggiunto conclusioni simili a quelle della teoria mendeliana.\nNegli anni successivi Cuboni si impegn\u00f2 per la soluzione dei problemi agricoli del Mezzogiorno d'Italia in particolare ponendo l'accento sulla necessit\u00e0 di ibridare e selezionare variet\u00e0 adeguate al clima meridionale. Per questo fu sostenitore della Stazione sperimentale per l'Aridocoltura di Bari.\nFu membro dell'Accademia dei Lincei."}
{"id": "3134063", "revid": "1543377", "url": "https://it.wikipedia.org/wiki?curid=3134063", "title": "New Brighton (Pennsylvania)", "text": "New Brighton \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 6.641 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (86,28%) seguita da quella afroamericana (10,56%), dati del 2000."}
{"id": "3134064", "revid": "400694", "url": "https://it.wikipedia.org/wiki?curid=3134064", "title": "Jane Wyatt", "text": "Biografia.\nNata nel New Jersey, figlia del banchiere Christopher Billopp Wyatt Jr. e di Euphemia Van Rensselaer Waddington, critico del quotidiano \"The Catholic World\", Jane Wyatt crebbe a New York, dove frequent\u00f2 la Chapin School. Dopo due anni di studi presso il Barnard College, si iscrisse alla Berkshire Playhouse di Stockbridge (Massachusetts) per studiare recitazione, approdando a Broadway con la \"pi\u00e8ce\" \"Trade Winds\", che la impose all'attenzione di pubblico e critica.\nApprezzata per la fine recitazione e per la delicata bellezza, la Wyatt pass\u00f2 dal palcoscenico al grande schermo grazie a un contratto con la casa produttrice Universal Pictures, iniziando la carriera cinematografica intorno alla met\u00e0 degli anni trenta. Nel 1937 pass\u00f2 alla Columbia per il ruolo di Sondra Bizet, romantica protagonista femminile accanto a Ronald Colman nel film \"Orizzonte perduto\" (1937) di Frank Capra, che rimane una delle sue interpretazioni pi\u00f9 riuscite. Durante gli anni quaranta ottenne diversi ruoli in film prestigiosi, tra i quali \"Il ribelle\" (1944), accanto a Cary Grant ed Ethel Barrymore, \"Barriera invisibile\" (1947), a fianco di Gregory Peck e John Garfield, e \"Boomerang - L'arma che uccide\" (1947) con Dana Andrews.\nAll'inizio degli anni cinquanta la carriera cinematografica della Wyatt si fece pi\u00f9 difficoltosa, principalmente per il sentimento di tacita opposizione manifestato dall'attrice nei confronti del maccartismo e degli atteggiamenti anti-comunisti, che raggiunsero l'apice in quel periodo e influenzarono negativamente la carriera di molti artisti del cinema statunitense. La Wyatt ritorn\u00f2 al teatro con successo nel 1951 nella \"pi\u00e8ce\" \"The Autumn Garden\", interpretata con Fredric March e Kent Smith, e tratta da un'opera di Lillian Hellman.\nInizi\u00f2 poi a lavorare per il piccolo schermo in \"show\" di intrattenimento. La grande occasione arriv\u00f2 nel 1954 con \"Pap\u00e0 ha ragione\" (\"Father Knows Best\"), accanto al celebre attore cinematografico Robert Young, una piacevole serie televisiva che conquist\u00f2 grande popolarit\u00e0 negli Stati Uniti, incentrata sulle vicende quotidiane della famiglia Anderson di Springfield, una cittadina del Midwest. Con il ruolo di Margaret Anderson, interpretato per i successivi sei anni in complessivi 194 episodi, moglie devota e madre amorevole di tre figli, la Wyatt ottenne un grande successo personale, conquistando tre Emmy Award.\nL'attrice continu\u00f2 a lavorare con regolarit\u00e0 per la televisione anche durante gli anni sessanta, partecipando a celebri serie come \"Carovane verso il West\" (1962), \"Il virginiano\" (1964-1970) e \"L'ora di Hitchcock\" (1965). Nel 1967 interpret\u00f2 un altro ruolo memorabile nell'episodio \"Viaggio a Babel\" della serie fantascientifica \"Star Trek\", impersonando Amanda Grayson, la madre umana del vulcaniano Spock, primo ufficiale dell'astronave Enterprise.\nNei due decenni successivi la Wyatt rimase attiva sul piccolo schermo, ritrovando Robert Young in un episodio del \"medical drama\" \"Marcus Welby\" (1974) e comparendo in serie di successo come \"Quincy\" (1980), \"Happy Days\" (1982) e \"Love Boat\" (1979-1987). La sua ultima apparizione cinematografica risale al 1986 nel quarto film di \"Star Trek\", intitolato \"Rotta verso la Terra\" e diretto da Leonard Nimoy, in cui riprese il celebre ruolo di Amanda Grayson, madre di Spock. Dopo la partecipazione al film televisivo \"Amityville Horror - La fuga del diavolo\" (1989), la sua ultima apparizione sul piccolo schermo fu nella serie \"Le avventure del giovane Indiana Jones\" (1992).\nVita privata.\nIl 9 novembre 1935 Jane Wyatt spos\u00f2 l'uomo d'affari Edgar Bethune Ward, conosciuto alla fine degli anni venti, dal quale ebbe tre figli, Christopher (nato nel 1937), Michael (nato nel 1943) e Nicholas, morto in tenera et\u00e0. Il matrimonio dur\u00f2 fino alla morte di Ward, avvenuta l'8 novembre 2000, il giorno prima del 65\u00ba anniversario di nozze della coppia.\nJane Wyatt mor\u00ec il 20 ottobre 2006, all'et\u00e0 di 96 anni, per cause naturali. \u00c8 sepolta al San Fernando Mission Cemetery di Mission Hills (California), accanto al marito."}
{"id": "3134077", "revid": "767487", "url": "https://it.wikipedia.org/wiki?curid=3134077", "title": "Hannes Sigur\u00f0sson", "text": "Carriera.\nClub.\nSigur\u00f0sson ha iniziato la carriera con il Fimleikaf\u00e9lag Hafnarfjar\u00f0ar (FH) nel 2001, segnando una rete in undici incontri. Si \u00e8 trasferito in Norvegia per giocare nel Viking nel 2002 e nonostante sia entrato in campo a partita in corso, ha segnato una doppietta all'esordio. Ha comunque passato la maggior parte dei primi tre anni al club partendo dalla panchina. Sigur\u00f0sson \u00e8 stato sempre considerato una riserva di lusso, avendo siglato dodici reti tra il 2002 e il 2003 (una rete ogni settantadue minuti).\nA luglio 2005, ha firmato per lo Stoke City a parametro zero e si \u00e8 unito al nuovo club nel mese di ottobre dello stesso anno. Sigur\u00f0sson \u00e8 stato ingaggiato dalla propriet\u00e0 islandese dello Stoke City, mentre Johan Boskamp ne era il manager. Ha realizzato una sola rete in ventinove apparizioni nel suo primo campionato. Quando la propriet\u00e0 della societ\u00e0 \u00e8 cambiata e Boskamp \u00e8 stato licenziato in favore di Tony Pulis, per\u00f2, il centravanti islandese \u00e8 stato ritenuto superfluo. Il 30 agosto 2006, quindi, ha firmato un accordo con i danesi del Br\u00f8ndby, squadra classificatasi seconda nel campionato precedente. \u00c8 stato titolare della squadra finch\u00e9 numerosi infortuni gli hanno fatto saltare diversi incontri. Ha per\u00f2 perso il posto quando l'allenatore Ren\u00e9 Meulensteen \u00e8 stato sostituito da Tom K\u00f8hlert prima della primavera e Sigur\u00f0sson ha iniziato a cercarsi una nuova squadra.\nA febbraio 2007, quindi, \u00e8 tornato a giocare per il Viking, in Norvegia. Le regole della FIFA, per\u00f2, impediscono ad un calciatore di vestire le maglie di tre club diversi in una sola stagione. Dopo una lunga serie di processi, in cui spesso si sono fatti riferimenti al caso del passaggio di Javier Mascherano dal West Ham United al Liverpool. Finalmente, il 30 marzo 2007, la FIFA ha dato il consenso al calciatore di giocare per il Viking, giusto un giorno prima della chiusura del mercato norvegese.\nA marzo 2008, Sigur\u00f0sson \u00e8 passato dal Viking agli svedesi del GIF Sundsvall.\nL'8 agosto 2014, ha firmato ufficialmente un contratto valido fino al termine della stagione con il Sandnes Ulf. Al termine di questo accordo, si \u00e8 ritrovato svincolato.\nIl 3 febbraio 2015 ha trovato un accordo con i tedeschi dello Jahn Regensburg, a cui si \u00e8 legato con un contratto valido fino al termine dell'annata.\nNazionale.\nSigur\u00f0sson ha collezionato diciassette presenze e sette reti con l' tra il 2002 e il 2005. Proprio nel 2005, ha esordito con la selezione maggiore, in una sfida contro l'."}
{"id": "3134078", "revid": "1543377", "url": "https://it.wikipedia.org/wiki?curid=3134078", "title": "New Galilee", "text": "New Galilee \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 424 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (94,34%) seguita da quella afroamericana (2,12%), dati del 2000."}
{"id": "3134084", "revid": "3115", "url": "https://it.wikipedia.org/wiki?curid=3134084", "title": "Nicea", "text": "Nicea era un'antica citt\u00e0 dell'Asia Minore, situata sulle rive del lago Ascanio, nel luogo dove sorge \u0130znik, citt\u00e0 della Turchia. Fu fondata in Bitinia nel 316 avanti Cristo da Antigono Monoftalmo che le diede il nome di Antigonea, ma gi\u00e0 nel 301 a.C. Lisimaco la ridenomin\u00f2 in Nicea, in onore della prima moglie. Nel corso della storia fu teatro di importanti eventi. La Battaglia di Nicea che vi si svolse nel dicembre 193 d.C. fra Pescennio Nigro e Lucio Settimio Severo fu un importante episodio della guerra civile romana, poi vi si svolse primo concilio ecumenico cristiano, ovvero il Primo concilio di Nicea, convocato dall'imperatore romano Costantino nel 325 d.c. e poi nel 787 il Secondo concilio di Nicea, indetto dall'imperatrice di Bisanzio Irene d'Atene.\nSub\u00ec quattro assedi: nel 1077 e 1097 durante la prima crociata. Un terzo assedio avvenne nel 1113 avvenne durante le Guerre bizantino-selgiuchidi, poi dopo l'Assedio di Costantinopoli divenne dal 1204 al 1261 capitale dell'Impero di Nicea, infine durante Guerre bizantino-ottomane sub\u00ec l'ultimo assedio nel 1331.\nFondazione.\nEsistono varie leggende sulla fondazione di Nicea. Una dice che venne fondata in onore della ninfa Nicea da Dioniso o, secondo altri, da Ercole. Un'altra leggenda narra venne fondata col nome di Angor\u00ea (\u0386\u03bd\u03b3\u03ba\u03cc\u03c1\u03b7) o H\u00e9licor\u00ea (\u0388\u03bb\u03b9\u03ba\u03cc\u03c1\u03b7) dai Bottiei, una terza infine tramanda la versione della fondazione da parte di soldati greci di Alessandro Magno originari di Nicea di Locride.\nEpoca romana.\nA partire dal 74 avanti Cristo Nicea entro' nella sfera d'influenza dell'Impero romano, di cui venne un importante snodo stradale e spesso rivaleggio' con Nicomedia per importanza. Plinio il Giovane, durante il proprio mandato di Governatore della provincia di Bitinia e Ponto la abbelli', cos\u00ec come l'imperatore Claudio. In seguito Adriano, attorno al 123, probabilmente fece erigere delle fortificazioni, la cui costruzione tuttavia fu completa solo dopo il 253, dopo l'invasione dei Goti, su ordine di Claudio il Gotico. Altri imperatori la tennero in considerazione: prima Costantino la design\u00f2 come sede dell'omonimo concilio, che vi si tenne nel 325, quindi dopo il terremoto del 368 Valente ne auspic\u00f2 la ricostruzione, Valentiniano addirittura vi fu incoronato come imperatore ed infine durante il regno di Giustiniano vi fu un ulteriore impulso allo sviluppo architettonico ed urbanistico.\nEpoca bizantina.\nA partire dal IV secolo Nicea divenne una grande e prospera citt\u00e0, nonch\u00e9 un centro amministrativo e militare prima dell'Impero romano, e poi dell'Impero romano d'Oriente dalla cui capitale Costantinopoli distava solo 100 chilometri. Gi\u00e0 nel 325 l'imperatore Costantino il Grande vi convoco' il primo concilio ecumenico, durante il quale venne approvato il cosiddetto Simbolo niceno-costantinopolitano. Dalla meta' del VII secolo fino al 1230 fece parte del Thema di Opsikion, di cui fu anche capitale, ruolo in precedenza coperto dalla citt\u00e0 di Ancyra.\nImpero di Nicea.\nNel 1204, dopo la caduta di Costantinopoli per mano dei crociati durante la quarta crociata, divenne capitale dell'Impero di Nicea fino al 1261, anno in cui Michele VIII Paleologo dopo aver ripreso Costantinopoli vi rispost\u00f2 la capitale dell'Impero bizantino, segnando la fine dell'Impero latino.\nEpoca ottomana.\nA partire dal 1328 Nicea venne assediata e poi nel 1331 conquistata dalle truppe comandate da Orhan I, secondo Sultano del nascente Impero ottomano, che segn\u00f2 un cambiamento epocale nella storia della citt\u00e0: non solo molti momunenti ed edifici delle epoche precedenti vennero demoliti per costruire nuovi palazzi e moschee, ma alla citt\u00e0 venne assegnato il nuovo nome di \u0130znik, che conserva tuttora. Per brevi periodi fu capitale del Sultanato di Nicea."}
{"id": "3134089", "revid": "287204", "url": "https://it.wikipedia.org/wiki?curid=3134089", "title": "Rigray", "text": ""}
{"id": "3134091", "revid": "110157", "url": "https://it.wikipedia.org/wiki?curid=3134091", "title": "R\u00fcckersdorf (Turingia)", "text": "R\u00fcckersdorf \u00e8 un comune di 822 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3134095", "revid": "767487", "url": "https://it.wikipedia.org/wiki?curid=3134095", "title": "Aprimi il cuore", "text": "Aprimi il cuore \u00e8 un film del 2002 scritto, diretto ed interpretato da Giada Colagrande (al suo esordio assoluto).\nTrama.\nMaria \u00e8 una prostituta sin da quando la madre \u00e8 morta, 15 anni prima. Sua sorella Caterina, una diciassettenne fragile e succube della possessiva sorella maggiore, vive con lei, quasi segregata in casa, immersa nello studio dell'arte e della musica; le \u00e8 permesso uscire soltanto per prendere lezioni di danza. A tenere legate le due ragazze \u00e8 un rapporto decisamente morboso, in quanto Maria \u00e8 contemporaneamente madre, sorella, insegnante ed amante per Caterina. Il loro legame incomincia a vacillare il giorno in cui Caterina conosce Giovanni, un uomo di mezza et\u00e0 e custode della scuola di danza; i due iniziano un relazione segreta, incontrandosi durante le lezioni di Caterina oppure nei momenti in cui Maria non \u00e8 in casa. Per\u00f2 il loro rapporto clandestino termina nell'attimo in cui vengono scoperti; questa rivelazione far\u00e0 scattare in Maria una furia omicida che la porter\u00e0 ad avvelenare prima Giovanni, poi tutti i suoi clienti. Ma questa carneficina non \u00e8 destinata a durare in eterno, in quanto il rapporto tra Maria e Caterina si va avvicinando ad una tragica fine.\nProduzione.\nIl film \u00e8 stato girato in digitale ed a bassissimo costo con un finanziamento della nonna della regista.\nDistribuzione.\nDivieti.\nIl film ha ottenuto dal visto censura il divieto di visione ai minori di 18 anni, a causa di diverse scene di sesso esplicito."}
{"id": "3134097", "revid": "110157", "url": "https://it.wikipedia.org/wiki?curid=3134097", "title": "Seelingst\u00e4dt", "text": "Seelingst\u00e4dt \u00e8 un comune di 1.404 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3134098", "revid": "106908", "url": "https://it.wikipedia.org/wiki?curid=3134098", "title": "Hain (Germania)", "text": "Hain \u00e8 un comune di 67 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134099", "revid": "1543377", "url": "https://it.wikipedia.org/wiki?curid=3134099", "title": "Hohenleuben", "text": "Hohenleuben \u00e8 una citt\u00e0 di 1.675 abitanti della Turingia, in america del nord\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134101", "revid": "1543377", "url": "https://it.wikipedia.org/wiki?curid=3134101", "title": "Hohen\u00f6lsen", "text": "Hohen\u00f6lsen \u00e8 un comune di 646 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134102", "revid": "767487", "url": "https://it.wikipedia.org/wiki?curid=3134102", "title": "Little Rock Open 1976", "text": "Il Little Rock Open 1976 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo che fa parte del Commercial Union Assurance Grand Prix 1976. Si \u00e8 giocato a Little Rock negli Stati Uniti dall'1 al 7 marzo 1976.\nCampioni.\nSingolare maschile.\n Haroon Rahim ha battuto in finale Colin Dibley 6\u20134, 7\u20135\nDoppio maschile.\n Syd Ball / Ray Ruffels hanno battuto in finale Giuliano Pecci / Haroon Rahim 6\u20133, 6\u20137, 6\u20133"}
{"id": "3134104", "revid": "287204", "url": "https://it.wikipedia.org/wiki?curid=3134104", "title": "K\u00fchdorf", "text": "K\u00fchdorf \u00e8 un comune di 75 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134106", "revid": "287204", "url": "https://it.wikipedia.org/wiki?curid=3134106", "title": "Lunzig", "text": "Lunzig \u00e8 un comune di 161 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134109", "revid": "33689", "url": "https://it.wikipedia.org/wiki?curid=3134109", "title": "Taiwan (disambigua)", "text": ""}
{"id": "3134110", "revid": "767487", "url": "https://it.wikipedia.org/wiki?curid=3134110", "title": "Neugernsdorf", "text": "Neugernsdorf \u00e8 un comune di 158 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134112", "revid": "287204", "url": "https://it.wikipedia.org/wiki?curid=3134112", "title": "Shelmet", "text": ""}
{"id": "3134113", "revid": "1543377", "url": "https://it.wikipedia.org/wiki?curid=3134113", "title": "Pier Fausto Recchia", "text": "Nel 1995 si \u00e8 laureato in Giurisprudenza presso l\u2019Universit\u00e0 degli Studi \u201cSapienza\u201d di Roma.\nNel 2008 viene candidato nelle liste del Partito Democratico nel collegio Lazio 1 per la Camera dei deputati dove viene eletto.\nNel 2013 viene nominato capo della segreteria tecnica del sottosegretario alla Difesa Roberta Pinotti.\nA dicembre 2013 ha fatto parte della Direzione del Partito Democratico.\nNel 2014 viene nominato Amministratore delegato di Difesa Servizi SpA.\n\u00c8 stato componente del Gruppo di esperti istituito presso il Ministero della Difesa per la stesura e l\u2019implementazione del \u201cLibro Bianco per la sicurezza internazionale e la difesa\u201d.\nIn Parlamento.\nDeputato nella XVI legislatura del Parlamento Italiano, \u00e8 stato eletto il 23 aprile 2008 nella XV circoscrizione, Lazio 1. Iscritto al gruppo parlamentare del Partito Democratico, fa parte della IV Commissione Difesa."}
{"id": "3134114", "revid": "287204", "url": "https://it.wikipedia.org/wiki?curid=3134114", "title": "Accelgor", "text": ""}
{"id": "3134115", "revid": "287204", "url": "https://it.wikipedia.org/wiki?curid=3134115", "title": "Sch\u00f6mberg (Turingia)", "text": "Sch\u00f6mberg \u00e8 un comune di 115 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134118", "revid": "1543377", "url": "https://it.wikipedia.org/wiki?curid=3134118", "title": "Teichwitz", "text": "Teichwitz \u00e8 un comune di 110 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134119", "revid": "110157", "url": "https://it.wikipedia.org/wiki?curid=3134119", "title": "Wildetaube", "text": "Wildetaube \u00e8 un comune di 685 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Leubatal."}
{"id": "3134122", "revid": "287204", "url": "https://it.wikipedia.org/wiki?curid=3134122", "title": "Bocka", "text": "Bocka \u00e8 un comune di 510 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf."}
{"id": "3134129", "revid": "599013", "url": "https://it.wikipedia.org/wiki?curid=3134129", "title": "Chiesa di San Lorenzo (Santa Margherita Ligure)", "text": "La chiesa di San Lorenzo \u00e8 un luogo di culto cattolico situato nella frazione di San Lorenzo della Costa, in piazza Monsignor Luigi Mazzini, nel comune di Santa Margherita Ligure nella citt\u00e0 metropolitana di Genova. La chiesa \u00e8 sede della parrocchia omonima del vicariato di Rapallo-Santa Margherita Ligure della diocesi di Chiavari.\nStoria e descrizione.\nDell'antica struttura in stile romanico rimangono ad oggi alcune tracce di colonne di fronte alla marmorea facciata, realizzata nel 1902, e altri rinvenimenti all'interno dell'edificio. La struttura odierna si presenta con una divisione a tre navate, con otto cappelle laterali e notevoli decorazioni in stucco dorato di arte barocca e marmi policromi.\nTra le opere pittoriche e scultoree conservate vi \u00e8 il trittico di sant'Andrea nella terza cappella della navata sinistra. L'opera raffigura al centro il \"Martirio di sant'Andrea\" e negli sportelli laterali \"Le nozze di Cana\" e la \"Risurrezione di Lazzaro\". Secondo alcuni studi tale opera venne commissionata dal mercante Andrea della Costa nel 1499 nella citt\u00e0 di Bruges, nelle Fiandre, e forse fu realizzata da un autore vicino alla tecnica pittorica di Hans Memling.\nUlteriori dipinti sono il \"Martirio di san Lorenzo\" del pittore Luca Cambiaso nel presbiterio in fondo all'abside e la \"Sacra Famiglia\" dello stesso autore in sagrestia. Tra le diverse statue lignee del XVIII secolo vi \u00e8 quella di Anton Maria Maragliano ritraente la \"Madonna del Rosario\"."}
{"id": "3134140", "revid": "1305772", "url": "https://it.wikipedia.org/wiki?curid=3134140", "title": "Giuseppe Zara", "text": "Biografia.\nConseguito il diploma nell'Istituto tecnico industriale di Fermo, nel 1875 fu assunto dalle Strade Ferrate Meridionali quale \"operaio aggiustatore\" e assegnato alle Officine Grande Riparazione di Rimini.\nNel 1879 fu trasferito, con la qualifica di \"disegnatore\", all'Ufficio centrale del Servizio Materiale e Trazione delle Meridionali a Firenze.\nAlternando gli studi teorici alla pratica del lavoro d'ufficio dimostr\u00f2 una capacit\u00e0 progettuale tale da avere affidato lo studio di tutto il nuovo materiale rotabile e delle sue parti. Tra esse vanno ricordate il carrello \"RA 1904\" (denominato anche \"carrello italiano\" e \"carrello Zara\"), il regolatore a valvola equilibrata, il bilanciere orizzontale con traslazione del perno centrale, modifica dell'analogo tipo Krauss-Helmotz, che fu adottato anche dalla PLM e dalla Paris-Orl\u00e9ans, le boccole a guida articolata e altri apparecchi.\nCostituitesi le FS nel 1905 e dovendosi impostare rapidamente i progetti delle locomotive e dei veicoli con cui svecchiare il parco ricevuto dalle ex-reti il Direttore del Servizio Materiale e Trazione ingegner Guglielmo Cappa, vincendo perplessit\u00e0 interne ed esterne all'azienda, decise di confermare allo Zara l'incarico di responsabile dell'Ufficio Studi Locomotive.\nIn tal veste, coadiuvato dai collaboratori che egli stesso aveva scelto e formato, tra il 1905 e il 1907 pot\u00e9 eseguire i progetti completi di 12 nuovi gruppi di locomotive e di 20 nuovi tipi di veicoli.\nUltimo dei tecnologi \"intuitivi\" e sorretto da uno spirito d'osservazione che gli permetteva di \"sentire\" i problemi progettuali, pur non essendo laureato lo Zara ricevette \"in mortem\" aperti apprezzamenti dal Collegio Ingegneri Ferroviari Italiani che ospit\u00f2 il suo necrologio sul proprio organo ufficiale, definendolo anche \"uno dei personaggi pi\u00f9 simpatici delle ferrovie italiane\""}
{"id": "3134141", "revid": "287204", "url": "https://it.wikipedia.org/wiki?curid=3134141", "title": "Morne Steyn", "text": ""}
{"id": "3134149", "revid": "1855488", "url": "https://it.wikipedia.org/wiki?curid=3134149", "title": "Sophie Vavasseur", "text": "Biografia.\nHa esordito al cinema nel 2002 come protagonista nel film \"Evelyn\", che le valse diverse nomination a numerosi riconoscimenti. In seguito interpret\u00f2 la parte della figlia dello scienziato (Angie Ashford) nel secondo capitolo della serie cinematografica Resident Evil.\nFilmografia.\nVikings"}
{"id": "3134152", "revid": "110157", "url": "https://it.wikipedia.org/wiki?curid=3134152", "title": "M\u00fcnchenbernsdorf", "text": "M\u00fcnchenbernsdorf \u00e8 una citt\u00e0 di 3.080 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf."}
{"id": "3134158", "revid": "287204", "url": "https://it.wikipedia.org/wiki?curid=3134158", "title": "Hundhaupten", "text": "Hundhaupten \u00e8 un comune di 369 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf."}
{"id": "3134159", "revid": "736476", "url": "https://it.wikipedia.org/wiki?curid=3134159", "title": "Robert Roy MacGregor", "text": ""}
{"id": "3134160", "revid": "116057005", "url": "https://it.wikipedia.org/wiki?curid=3134160", "title": "Lederhose", "text": "Lederhose \u00e8 un comune di abitanti della Turingia, in Germania.\nAppartiene al circondario di Greiz ed \u00e8 amministrato dalla comunit\u00e0 amministrativa di M\u00fcnchenbernsdorf.\nGeografia antropica.\nIl comune di Lederhose \u00e8 suddiviso nelle frazioni (\"Ortsteil\") di Lederhose e Neuensorga."}
{"id": "3134163", "revid": "287204", "url": "https://it.wikipedia.org/wiki?curid=3134163", "title": "Lindenkreuz", "text": "Lindenkreuz \u00e8 un comune di 482 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf."}
{"id": "3134165", "revid": "22475", "url": "https://it.wikipedia.org/wiki?curid=3134165", "title": "Saara (Greiz)", "text": "Saara \u00e8 un comune di abitanti della Turingia, in Germania.\nAppartiene al circondario di Greiz ed \u00e8 amministrato dalla comunit\u00e0 amministrativa di M\u00fcnchenbernsdorf."}
{"id": "3134166", "revid": "287204", "url": "https://it.wikipedia.org/wiki?curid=3134166", "title": "Zedlitz", "text": "Zedlitz \u00e8 un comune di 671 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di M\u00fcnchenbernsdorf.\nStoria.\nIl 1\u00ba dicembre 1991 venne aggregato al comune di Zedlitz il comune di Wolfsgef\u00e4rth."}
{"id": "3134167", "revid": "1452073", "url": "https://it.wikipedia.org/wiki?curid=3134167", "title": "H\u00f3lmfr\u00ed\u00f0ur Karlsd\u00f3ttir", "text": "Biografia.\nLa Karlsd\u00f3ttir \u00e8 stata incoronata trentacinquesima Miss Mondo il 14 novembre 1985 presso il \"Royal Albert Hall\" di Londra all'et\u00e0 di diciotto anni, ricevendo la corona dalla Miss Mondo uscente, la venezuelana Astrid Carolina Herrera Irraz\u00e1bal. \u00c8 stata la prima Miss Mondo islandese.\nDopo l'anno di regno H\u00f3lmfr\u00ed\u00f0ur Karlsd\u00f3ttir ha sposato l'avvocato Elfar R\u00fanarsson dal quale ha avuto tre figli, Anton \u00d6rn Elfarsson (1989), R\u00fanar Karl Elfarsson (1991) ed \u00c1sta G\u00edgja Elfarsd\u00f3ttir (1997). Vive a Gar\u00f0ab\u00e6r, nella sua natia Islanda dove lavora in un asilo locale."}
{"id": "3134170", "revid": "110157", "url": "https://it.wikipedia.org/wiki?curid=3134170", "title": "Ronneburg (Turingia)", "text": "Ronneburg \u00e8 una citt\u00e0 di abitanti della Turingia, in Germania. Appartiene al circondario di Greiz."}
{"id": "3134175", "revid": "1719883", "url": "https://it.wikipedia.org/wiki?curid=3134175", "title": "Separazione della terra dalle acque", "text": "La Separazione della terra dalle acque \u00e8 un affresco (155x270 cm) di Michelangelo Buonarroti, databile al 1511-1512 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nLe figure vennero trasferite dal cartone tramite incisione diretta, per ottenere una certa rapidit\u00e0 esecutiva che si riscontra anche nelle vicine lunette. \nDescrizione e stile.\nLa scena fa parte del gruppo di tre scene legate alla \"Creazione del mondo\", con la \"Separazione della luce dalle tenebre\" e la \"Creazione degli astri e delle piante\". L'ordine sequenziale del testo biblico vedrebbe la \"Separazione della terra dalle acque\" come seconda storia, ambientata nella seconda giornata, ma venne riservato alla \"Creazione degli astri e delle piante\" (terzo e quarto giorno della creazione) un riquadro maggiore, rompendo quindi la successione \"storica\".\nIn queste tre scene domina la rappresentazione l'Eterno in volo sopra spazi sconfinati, avvolto dall'ampio mantello rosato. La concezione unitaria delle tre scene ha fatto pensare a un'allusione alla Trinit\u00e0, ma \u00e8 pi\u00f9 probabile che vi si possa leggere un'allegoria derivata dai testi di sant'Agostino legata rispettivamente all'opera svolta dalla Chiesa nel mondo (acque e terra), alla seconda venuta di Cristo (astri e piante) e al Giudizio finale (tenebre e luce). \nNella \"Separazione della terra dalle acque\", Dio fluttua sulla distesa grigio-azzurra delle acque, accompagnato dalla tipica corte angelica dietro il suo mantello aperto a nimbo, che ricorda le mandorle dell'arte medievale e quattrocentesca. Il cielo alle sue spalle \u00e8 chiarissimo e limpido.\nLa figura di Dio Padre \u00e8 slanciata verso lo spettatore con un forte scorcio e sembra provenire dinamicamente da sinistra, con il gesto eloquente ed imperioso delle braccia distese e spalancate, mentre lo sguardo \u00e8 concentrato sull'oggetto della sua Creazione. L'effetto illusionistico venne descritto da Vasari: \u00absi vede in quella volta una figura che scorta, e dove tu camini per la cappella, continuo gira, e si voltan per ogni verso\u00bb.\nLa gamma cromatica \u00e8 ridotta, come tipico nelle figure della seconda fase della volta, con le sfumature del viola e le tonalit\u00e0 fredde (bianchi, azzurri, grigi) delle acque, del cielo e della barba e la capigliatura dell'Eterno. Il viola era il colore dei paramenti sacerdotali durante la Quaresima e l'Avvento, due tra le solennit\u00e0 pi\u00f9 importanti celebrate dalla corte papale nella cappella. Per contrasto stacca la capigliatura bionda di due putti. Anche la composizione appare semplificata, con l'unica grande figura divina, che acquisisce cos\u00ec una monumentalit\u00e0 grandiosa. Anche la pennellata, almeno nelle \"Storie\" che sono pi\u00f9 lontane dello spettatore, diventa pi\u00f9 essenziale e scabra, con una lavorazione a tratti intrecciati, simile all'effetto che, in scultura, si ottiene con lo scalpello dentato. Ci\u00f2 aumenta l'effetto visionario delle storie, soprattutto per contrasto con le figure dei \"Veggenti\" e degli \"Ignudi\", pittoricamente pi\u00f9 dense e levigate.\nIgnudi e medaglioni.\nAnche le coppie degli Ignudi attorno al riquadro principale vennero affrescate con un procedimento diverso, prima, invece che dopo, la pittura della scena principale. Ci\u00f2 viene di solito messo in relazione col licenziamento degli assistenti e la necessit\u00e0 di usare una diversa organizzazione lavorativa. \nNelle ultime campate, procedendo verso l'altare (seguendo quindi l'ordine in cui Michelangelo dipinse le scene), gli Ignudi tendono a invadere sempre pi\u00f9 marcatamente i riquadri confinanti, sia minori che maggiori e inoltre viene sempre meno la ritmica organizzazione per simmetrie e contrapposti, in favore di posizioni sempre pi\u00f9 sciolte e complesse, sfocianti, come in questo caso, in un agitato dinamismo. Rispetto alle prime campate essi sono inoltre di dimensioni leggermente crescenti e con un maggiore risalto plastico e dinamico, al pari delle corrispondenti figure dei \"Veggenti\". Ci\u00f2 \u00e8 dovuto a un'ottimizzazione prospettica per una veduta privilegiata dall'asse centrale della cappella guardando verso l'altare, la stessa che si aveva durante le solenni processioni papali, che vi avevano luogo a partire dall'ingresso cerimoniale, sulla parete est.\nQuelli sopra la \"Sibilla Persica\" si curvano all'indietro, uno col busto ruotato in favore dello spettatore, l'altro di spalle. Di quello destro, dal capo coperto da un velo e l'espressione malinconica, esiste un disegno preparatorio a sanguigna nel Museo Teylers di Haarlem. L'altra coppia \u00e8 pi\u00f9 movimentata: uno fa per alzarsi dal plinto spingendo con un piede della gamba piegata, con un'espressione diretta allo spettatore carico di apprensione; l'altro sembra vacillare mentre tiene il nastro del medaglione bronzeo, con una posa frenetica di braccia e gambe che ha ricordato le sculture ellenistiche di fauni danzanti. \nDei due medaglioni sorretti dagli Ignudi, uno non \u00e8 istoriato, l'altro mostra la \"Morte di Assalonne\"."}
{"id": "3134176", "revid": "287204", "url": "https://it.wikipedia.org/wiki?curid=3134176", "title": "Capsula (botanica)", "text": "In botanica, la capsula \u00e8 un tipo di frutto secco deiscente, composto da almeno due carpelli e contenente in genere pi\u00f9 semi.\nOrigine.\nLa capsula (Latino: \"capsula\", piccolo contenitore) deriva da un ovario pluricarpellare. \u00c8 una struttura composta da uno o pi\u00f9 carpelli.\nTipologie.\nA seconda della modalit\u00e0 dell'apertura (deiscenza) pu\u00f2 essere:\nCapsule specializzate.\nAlcuni frutti secchi deiscenti formano strutture specializzate simili a capsule. Il follicolo deriva da un singolo carpello che si separa lungo una sutura, come nella Magnolia. Nel legume invece si separa lungo due suture, caratteristica determinante delle Fabaceae. \nAlcune varianti di legumi che hanno mantenuto suture rudimentali includono: \nUno schizocarpo deriva da un ovario composto da due o pi\u00f9 loculi che si separano poi radialmente come uno dei tipi descritti sotto, come ad esempio nella Asclepias syriaca, della famiglia delle Asclepiadoideae (vedi immagine relativa).\nUn mericarpo \u00e8 una porzione del frutto che separa l'ovario in modo da formare un loculo distinto dove ospitare il seme (normalmente di tipo noce) come nelle Apiaceae, dove i mericarpi sono congiunti da un carpoforo. Quindi lo schizocarpo di mericarpi \u00e8 una struttura dove i carpelli di un singolo ovario sono separati a formare i mericarpi. Uno schizocarpo di nocciolina deriva da un carpello che inizialmente diventa lobato e successivamente i lobi diventano distinte noccioline. Esempi includono le Boraginaceae e la maggior parte delle Lamiaceae, dove gli stigmi sono attaccati fra i lobi dell'ovario."}
{"id": "3134181", "revid": "741864", "url": "https://it.wikipedia.org/wiki?curid=3134181", "title": "Contea di Provenza", "text": " \nLa Contea di Provenza, da non confondersi con il marchesato di Provenza, fu una grande contea sovrana ed indipendente nell'ambito del Sacro Romano Impero, sorta, verso la met\u00e0 del X secolo, come feudo del regno di Arles ed esistette fino all'annessione alla Francia nel 1481. La contea occupava gran parte dell'omonima regione storica francese e si estendeva dalle Alpi alla foce del Rodano e dal Mar Mediterraneo al fiume Durance. Per il primo secolo di vita della contea (sino al 1051) e dopo il 1220, la contea includeva anche la Contea di Forcalquier, che si estendeva dalla riva destra del fiume Durance sino ai feudi del marchesato di Provenza.\nStoria della contea di Provenza.\nNell'841, Carlo il Calvo e Ludovico il Germanico si schierano contro l'imperatore Lotario I ed il nuovo re d'Aquitania, Pipino II di Aquitania (823-864), e secondo il \"Chronicon S. Maxentii\", nella battaglia di Fontenoy Guerino di Provenza al comando dei provenzali e dei tolosani, cacci\u00f2 Lotario I dall'Aquitania. Guerino, viene \"definito duca\" citato in altri due documenti delle \"Caroli Calvi Diplomata\", rispettivamente la n\u00b0 LXXI, dell'847 e la LXXXVI, dell'849, di donazioni del re dei Franchi occidentali, Carlo.\nL'imperatore Carlo, lascia in Italia il cognato Bosone I di Provenza, dopo averlo nominato duca d'Italia e conte di Provenza.\nIl re di Arles o delle due Borgogne, Corrado il Pacifico, assegn\u00f2 alcuni feudi della Provenza a Bosone II, figlio di Rotboldo I di Provenza, considerato il capostipitite della casa di Provenza.\nNel 968, i figli di Bosone, Guglielmo I di Provenza e il fratello, Rotboldo II di Provenza gli subentrarono rispettivamente nel titolo di conte di Avignone, Guglielmo ed in quello di conte di Arles, Rotboldo; si divisero i feudi ed assieme assunsero il titolo di conte di Provenza.\nNel 972, Guglielmo I e Rotboldo II si misero alla testa di una coalizione di nobili provenzali per cacciare definitivamente i Saraceni dal sud della Provenza e, nel corso del 973, con l'apporto delle truppe del marchese di Torino, Arduino il Glabro a Tourtour, ottennero una schiacciante vittoria, che permise di conquistare la fortezza di Frassineto (oggi identificata con La Garde-Freinet) e di liberare la Provenza dalla presenza dei musulmani.\nQuesta vittoria, ottenuta senza l'aiuto del suo signore, il re di Arles, Corrado il Pacifico, permise loro di avere il controllo effettivo sulla Provenza e di poter distribuire le terre riconquistate ai propri vassalli.\nA seguito di questi avvenimenti, Guglielmo I assunse anche il titolo di marchese di Provenza, come risulta da un documento del 979, la donazione n\u00ba 1042 del \"Cartoulaire de l'abbaye de Saint-Victor de Marseille, tome II\", fatta all'abbazia stessa, in cui Guglielmo si definisce marchese (anno da cui si data la costituzione del marchesato di Provenza), viene controfirmata anche dalla moglie, la contessa Arsinda, che fu redatta ad Arles, dove Guglielmo aveva trasferito la sua capitale. Il titolo di marchese era un puro titolo onorifico, ma non corrispondeva ad una signoria elevata allo Stato di marchesato.\nDopo la morte di Guglielmo I, il 29 agosto 993, il fratello Rotboldo II, assunse il titolo di marchese e govern\u00f2 la contea assieme al figlio di Guglielmo I, il conte Guglielmo II di Provenza.\nI discendenti di Guglielmo e di Rotboldo, pur mantenendo i titolo di conte e di marchese si erano divisi i territori di pertinenza; quello che poi sar\u00e0 ufficialmente riconosciuto come contea fu governato da Guglielmo II e dai suoi discendenti, mentre Rotboldo ed i suoi discendenti governarono il territorio che poi sar\u00e0 ufficialmente riconosciuto come marchesato.Nel 1037, alla morte del marchese di Provenza, Guglielmo III, senza eredi, la sorella, Emma, secondo le \"Notes sur l'Histoire G\u00e9n\u00e9rale de Languedoc, tome IV, prima parte\", gli subentr\u00f2 nel titolo di marchesa di Provenza.\nEmma che, verso la fine del secolo precedente aveva sposato il conte di Tolosa, Guglielmo III Tagliaferro (970-1037 trasmise il marchesato ai discendenti della famiglia di Rouergue, gi\u00e0 conti di Tolosa, che, per conservarlo dovettero lottare coi discendenti (bosonidi) di Guglielmo II che governavano la contea di Provenza.\nQuando il conte aggiunto di Provenza, Folco Bertrando, mor\u00ec nel 1051, le sue terre vennero divise tra i suoi figli Guglielmo Bertrando e Goffredo II, il quale eredit\u00f2 il castello di Forcalquier ed i feudi circostanti, di cui suo padre, nel documento 659 del \"Cartoulaire de l'abbaye de Saint-Victor de Marseille tome II\", si era proclamato proprietario del castello di Forqualquier). Questi feudi furono trasmessi ai discendenti di Goffredo II.\nNel 1113, la Contessa di Provenza, Dolce I, concesse il titolo ed il governo della contea al marito, il conte Raimondo Berengario III di Barcellona, della casa di Barcellona, che inizi\u00f2 un conflitto con i conti di Tolosa per il possesso del marchesato. Il conflitto termin\u00f2 nel 1125, con un trattato tra Raimondo Berengario III di Barcellona e Alfonso Giordano di Tolosa, che sanc\u00ec che il marchesato fosse assegnato ai conti di Tolosa, mentre la contea fu assegnata ai conti di Barcellona, ad esclusione della contea di Forcalquier, che rimase indipendente, fino al 1220, quando l'ultima discendente, la contessa di Forcalquier, Garsenda di Sabran, che aveva sposato il conte di Provenza, Alfonso d'Aragona, lasci\u00f2 la sua contea al proprio figlio, Raimondo Berengario IV, che essendo gi\u00e0 conte di Provenza, riunific\u00f2 la contea di Forcalquier a quella di Provenza.\nNel 1245, alla morte di Raimondo Berengario IV, che aveva quattro figlie femmine, lasci\u00f2 i titoli di contessa di Provenza e Forcalquier alla quarta figlia Beatrice.L'anno dopo (1246) Beatrice spos\u00f2 il fratello del re di Francia, il conte d'Angi\u00f2 e del Maine Carlo I, portando cos\u00ec il titolo di conte di Provenza alla prima dinastia angioina o Capetingi-Angi\u00f2, che conquistati i regni di Sicilia e di Napoli, poi anche quello di Albania, di Gerusalemme ed il Principato d'Acaia, usarono il titolo di re.\nNel 1382, alla morte della regina di Napoli, Giovanna, senza eredi diretti, gli succedette il figlio adottivo, Luigi I d'Angi\u00f2, figlio del re di Francia, Giovanni il Buono. Luigi I, che fu il capostipite della seconda dinastia angioina, dovette affrontare Carlo III di Napoli, discendente dei Capetingi-Angi\u00f2, che riusc\u00ec a conquistare il regno di Napoli, mentre in Provenza, dopo 5 anni di lotte, Carlo dovette cedere la contea a Luigi, che perse solo la parte occidentale (Nizza e alcune valli limitrofe) a vantaggio della contea di Savoia.La seconda dinastia angioina govern\u00f2 la Provenza per circa un secolo, esprimendo un grande conte, passato alla storia come Bon Roi Ren\u00e9 (Buon re Renato), che spentosi nel 1480, lascio il titolo al nipote, Carlo V d'Angi\u00f2, che mor\u00ec, anche lui senza eredi diretti, nel 1481 e la contea fu annessa al regno di Francia."}
{"id": "3134182", "revid": "1543377", "url": "https://it.wikipedia.org/wiki?curid=3134182", "title": "Foca (sommergibile 1937)", "text": "Il Foca \u00e8 stato un sommergibile posamine della Regia Marina, eponimo dell'omonima classe.\nStoria.\nL'unit\u00e0 ebbe una breve vita operativa. Il 13 giugno 1940, mentre era intento a posare mine al largo di Alessandria, fu attaccato col cannone dai cacciatorpediniere \"Decoy\" e \"Voyager\", dovendo immergersi; sub\u00ec poi una caccia con bombe di profondit\u00e0 ma ne usc\u00ec indenne.\nPoco tempo dopo svolse \u2013 per via degli ampi spazi ricavati per le mine \u2013 una missione di trasporto di rifornimenti da Taranto a Lero, tornando nel porto pugliese il 15 settembre 1940.\nL'8 ottobre 1940 part\u00ec per la sua terza missione: avrebbe dovuto posare mine nei pressi del porto di Haifa, base navale britannica in Palestina, ma non se ne seppe pi\u00f9 nulla. \nL'unica ipotesi plausibile \u00e8 che sia saltato su una mina nei giorni compresi fra il 12 ed il 15 ottobre: non si pu\u00f2 sapere se la mina appartenesse ad un campo minato difensivo inglese o se si tratt\u00f2 dello scoppio accidentale di una delle mine che proprio il \"Foca\" stava posando.\nCon il sommergibile scomparvero 69 uomini: il comandante (capitano di corvetta Mario Ciliberto), 7 ufficiali e 61 fra sottufficiali e marinai.\nIl \"Foca\" aveva svolto tre sole missioni di guerra, percorrendo in tutto 2063 miglia in superficie e 293 in immersione."}
{"id": "3134187", "revid": "1543377", "url": "https://it.wikipedia.org/wiki?curid=3134187", "title": "Distretto di \u0130znik", "text": " \nIl distretto di \u0130znik (in turco \u0130znik il\u00e7esi) \u00e8 un distretto della provincia di Bursa, in Turchia.\nGeografia fisica.\nIl distretto si trova nella parte orientale della provincia di Bursa e si affaccia sul lago di \u0130znik. Confina a nord con i distretti di Karam\u00fcrsel, G\u00f6lc\u00fck e Kocaeli, a est con i distretti di Pamukova e Osmaneli, a sud con il distretto di Yeni\u015fehir e a ovest con il distretto di Orhangazi.\nAmministrazioni.\nAl distretto appartengono 3 comuni e 37 villaggi."}
{"id": "3134190", "revid": "287204", "url": "https://it.wikipedia.org/wiki?curid=3134190", "title": "Distretto di Iznik", "text": ""}
{"id": "3134192", "revid": "149587", "url": "https://it.wikipedia.org/wiki?curid=3134192", "title": "Distretto di Nicea", "text": ""}
{"id": "3134193", "revid": "729019", "url": "https://it.wikipedia.org/wiki?curid=3134193", "title": "Centrale nucleare di Niederamt", "text": "La centrale nucleare di Niederamt (KKN) era una centrale nucleare proposta in Svizzera da situarsi nel Canton Soletta presso D\u00e4niken, Gretzenbach e Niederg\u00f6sgen. Avrebbe dovuto sorgere a poca distanza dall'impianto di G\u00f6sgen, da cui sarebbe dipesa per le operazioni di normale funzionamento.\nEra prevista essere fornita di una torre di refrigerazione di tipo ibrido, cio\u00e8 con tiraggio artificiale ed altezza ridotta, questo implicava un consumo energetico (circa l'1% della produzione della centrale) ma consentiva di avere un impatto visivo molto inferiore, 60 m al posto dei 150 di una normale torre.\nStoria.\nIn data 9 giugno 2008 la \"Kernkraftwerk Niederamt AG\" (KKN), una societ\u00e0 di progetto di Atel Holding AG, oggi Alpiq Holding, ha presentato la domanda di autorizzazione di massima per la nuova centrale nucleare all'Ufficio federale dell'energia.\nQuesto \u00e8 il primo passo della procedura di licenza per una nuova centrale nucleare in Svizzera. La domanda di autorizzazione di massima \u00e8 costituita da sei documenti: il rapporto relativo alla sicurezza interna, il rapporto d'impatto ambientale, il rapporto relativo alla sicurezza per le influenze dall'esterno, la certificazione di smaltimento, la concezione per la disattivazione o fase di chiusura dell'impianto e il rapporto sulla conformit\u00e0 con la pianificazione del territorio.\nL'autorizzazione di massima viene rilasciata dal Consiglio federale. Dopo le catastrofi naturali avvenute in Giappone, che hanno provocato gli incidenti ai reattori della centrale nucleare di Fukushima, il 14 marzo 2011 la Consigliera federale Doris Leuthard ha sospeso le procedure concernenti le domande di autorizzazione di massima per la sostituzione delle centrali nucleari esistenti. La sospensione, in un primo tempo considerata valida fino a alla conclusione dell'analisi delle cause dell'incidente verificatosi in Giappone e degli standard di sicurezza delle centrali nucleari svizzere, \u00e8 invece diventata definitiva il 25 maggio 2011, quando il Consiglio Federale ha deciso il blocco della costruzione dei nuovi reattori pianificati.\nA seguito della votazione popolare del 21 marzo 2017 la costruzione di nuove centrali nucleari in Svizzera \u00e8 vietata e la societ\u00e0 promotrice \u00e8 stata messa in liquidazione.\nInformazioni relative al progetto.\nNon c'erano impianti specifici alla base della domanda di autorizzazione di massima presentata. Si parte da una centrale nucleare generica, a scelta fra le centrali nucleari oggi disponibili di terza generazione con reattori ad acqua leggera (reattori ad acqua pressurizzata o ad acqua bollente), senza definire gi\u00e0 in questa fase un tipo e un produttore. I dati dettagliati sono rilevanti solo per la domanda di costruzione, che pu\u00f2 essere presentata dopo aver ottenuto l'autorizzazione di massima.\nAlla base della domanda ci sono due categorie di potenza: 1100 megawatt e 1600 megawatt.\nLe dimensioni esatte, l'orientamento e il posizionamento dell'edificio del reattore, della sala macchine e della torre di raffreddamento all'interno dell'area del progetto non sono mai stati stabiliti. Come dimensione approssimativa per un edificio del reattore si parte da un'altezza di circa 75 metri. Le dimensioni della pianta sono pari a circa 130x180 metri.\nIl raffreddamento viene effettuato tramite una torre di raffreddamento ibrida priva di esalazioni e alta circa 60 metri. I costi di costruzione erano stimati da circa sei a otto miliardi di franchi svizzeri, ossia quattro a sei miliardi di euro."}
{"id": "3134199", "revid": "1566286", "url": "https://it.wikipedia.org/wiki?curid=3134199", "title": "Razaaq Adoti", "text": "Biografia.\n\u00c8 nato a Forest Gate, una frazione di Londra. Ha iniziato la sua attivit\u00e0 all'et\u00e0 di 17 anni, lavorando al National Youth Theatre, con cui vinse anche il primo premio all'Edinburgh Festival Fringe."}
{"id": "3134200", "revid": "204012", "url": "https://it.wikipedia.org/wiki?curid=3134200", "title": "Raz Adoti", "text": ""}
{"id": "3134201", "revid": "35084960", "url": "https://it.wikipedia.org/wiki?curid=3134201", "title": "BPC classe Mistral", "text": ""}
{"id": "3134204", "revid": "108414402", "url": "https://it.wikipedia.org/wiki?curid=3134204", "title": "Editta", "text": "Origine e diffusione.\nL'etimologia del nome deriva dall'inglese antico \"Eadgy\u00f0\", composto da \"ead\", \"ricchezza\", \"prosperit\u00e0\" o \"felicit\u00e0\" e \"gu\u00f0\", \"guerra\". Il primo elemento che compone il nome si riscontra anche in altri nomi di origine simile, quali Edgardo, Edric, Edmondo, Edvino ed Edoardo.\nIl nome era molto popolare fra l'aristocrazia anglosassone, e rimase comune anche dopo la conquista normanna. Rarificatosi dopo il XV secolo, torn\u00f2 in voga nel XIX secolo. In Francia e in Belgio si registr\u00f2 un aumento del suo uso in seguito al 1915, dopo l'uccisione di Edith Cavell da parte dei tedeschi.\nOnomastico.\nL'onomastico pu\u00f2 essere festeggiato il 16 settembre in ricordo di santa Editta di Wilton, monaca. Si pu\u00f2 festeggiare anche in memoria di santa Teresa Benedetta della Croce, pi\u00f9 nota con il suo nome da laica Edith Stein, il 9 agosto. La Chiesa anglicana ricorda inoltre, il 12 ottobre, Edith Cavell infermiera e martire."}
{"id": "3134205", "revid": "47767", "url": "https://it.wikipedia.org/wiki?curid=3134205", "title": "Edith", "text": ""}
{"id": "3134208", "revid": "110157", "url": "https://it.wikipedia.org/wiki?curid=3134208", "title": "Serie A 1974 (hockey su pista)", "text": "La Serie A 1974 \u00e8 stata la 51\u00aa edizione (la 24\u00aa a girone unico), del torneo di primo livello del campionato italiano di hockey su pista. La competizione ha avuto inizio il 23 febbraio e si \u00e8 conclusa il 6 luglio 1974.\nLo scudetto \u00e8 stato conquistato dal per la diciottesima volta, la sesta consecutiva, nella sua storia.\nStagione.\nNovit\u00e0.\nA prendere il testimone del e dell' retrocesse in serie B vi furono, vincendo il campionato cadetto, l' e il ; per la squadra pugliese questa stagione segn\u00f2 l'esordio in massima categoria. Al torneo parteciparono: , , , , , , , (campione in carica), , e appunto l'AFP Giovinazzo e il CGC Viareggio.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 22 giornate: erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre l'undicesima e la dodicesima classificate retrocedettero in serie B.\nAvvenimenti.\nIl campionato inizi\u00f2 il 23 febbraio e si concluse Il 6 luglio 1974. Il torneo fu ancora una volta caratterizzato dall'egemonia del Novara; il club piemontese prese la testa solitaria della classifica alla sesta giornata di andata e conquist\u00f2 il sesto titolo consecutivo con cinque turni di anticipo sulla fine della stagione. Gli azzurri in questa stagione non ebbero rivali in grado di contrastarne la marcia in maniera efficace. Al secondo posto si classific\u00f2 il Monza attardato per\u00f2 dalla capo classifica di tredici punti; a seguire vi fu un quartetto formato dal Laverda Breganze, dalla Goriziana, dalla Pol. Follonica e dall'Amatori Modena che era in ripresa rispetto alla stagione precedente. In difficolt\u00e0 vi erano invece la Triestina e l'Amatori Lodi che si salvarono per un solo punto. Retrocedettero in serie B il CGC Viareggio neopromosso e il Bassano. Beniamino Battistella del Novara segnando 58 reti vinse per la quinta volta la classifica dei cannonieri.\nClassifica finale.\nLegenda:\nNote:"}
{"id": "3134214", "revid": "354397", "url": "https://it.wikipedia.org/wiki?curid=3134214", "title": "Ronald Gillespie", "text": "Vita.\nRonald J. Gillespie nacque a Londra nel 1924 e inizi\u00f2 a studiare chimica nel 1942 all'University College di Londra, dove nel 1945 ottenne il baccellierato in scienze. Subito dopo entr\u00f2 a far parte del gruppo di Christopher Ingold, che studiava i meccanismi di nitrazione dei composti aromatici. Il suo compito all'interno del gruppo consisteva nello studiare lo ione nitronio (NO2+), che si forma in miscele di acido solforico (H2SO4) e acido nitrico (HNO3). I risultati del suo lavoro gli permisero nel 1949 di ottenere il titolo di Ph.D. all'Universit\u00e0 di Londra. Gi\u00e0 prima di conseguire questo titolo fu invitato da Ingold a preparare alcune lezioni universitarie, e dal 1948 al 1950 fu \"Assistant Lecturer\", e subito dopo fu docente (\"Lecturer\") all'University College di Londra. In questo periodo svilupp\u00f2 le sue ricerche sugli acidi molto forti, oggi noti come superacidi. Nel 1958 si rec\u00f2 in Canada presso l'Universit\u00e0 McMaster di Hamilton (Ontario), dove fu Professore di Chimica dal 1960 fino al 1989, quando divenne Professore emerito.\nGillespie ricevette nel corso della sua vita numerosi premi, tra i quali varie lauree honoris causa. Fu anche membro della Royal Society, della Royal Society of Canada, della Royal Society of Chemistry, della American Chemical Society e del Chemical Institute of Canada.\nRicerche.\nUno dei campi di ricerca di Gillespie fu quello dei superacidi, tra i quali l'acido fluorosulfonico (HFSO3) e il suo utilizzo come solvente per non-metalli e semimetalli. Queste ricerche resero possibile la preparazione di cationi poliatomici fino a quel momento sconosciuti, come I2+ o S82+.\nNel campo della chimica del fluoro, affront\u00f2 il problema della determinazione del raggio covalente del fluoro nei suoi composti. Questi valori sono molto difficili da determinare a causa della elettronegativit\u00e0 molto elevata e delle piccole dimensioni del fluoro.\nI suoi lavori pi\u00f9 noti riguardano lo sviluppo, insieme a Ronald Nyholm, del modello VSEPR (acronimo per \"Valence Shell Electron Pair Repulsion\", cio\u00e8 repulsione delle coppie elettroniche nel guscio di valenza), che permette di stabilire la struttura geometrica delle molecole. La teoria VSEPR pu\u00f2 spiegare, ad esempio, la forma angolare della molecola d'acqua. Su questo argomento Gillespie scrisse vari libri, che sono oggi tra le sue opere pi\u00f9 importanti e permettono di descrivere o di prevedere la forma delle molecole.\nIn collaborazione con altri ricercatori, Gillespie svilupp\u00f2 anche la teoria LCP (\"Ligand Close Packing\"), che descrive come le repulsioni tra i leganti attorno a un atomo centrale possono influenzare la forma della molecola.\nOltre ad alcuni libri, Gillespie ha pubblicato pi\u00f9 di 370 articoli su riviste scientifiche."}
{"id": "3134223", "revid": "400694", "url": "https://it.wikipedia.org/wiki?curid=3134223", "title": "Passepartout (fumettista)", "text": "Passepartout \u00e8 una coppia di vignettisti italiani formata da Gianfranco Tartaglia (Roma, 1\u00ba marzo 1954), disegnatore, e Pietro Gorini (Roma, 16 febbraio 1955), autore dei testi. \nBiografia.\nPassepartout nasce nel 1977. Ha collaborato con alcuni fra i pi\u00f9 importanti quotidiani e magazine italiani, tra i quali \"Corriere della Sera\", \"La Repubblica\", \"Eureka\", \"L'Europeo\", \"Paese Sera\", \"Il Messaggero\", \"Moda\", \"Il Mondo\", \"Mondo economico\" e \"Playmen\".\nNel 1990 la coppia ha vinto il Premio di Satira Politica Forte dei Marmi. Ha pubblicato 7 libri di satira politica e di costume e illustrato numerosi libri di giochi, aforismi e saggi di altri autori."}
{"id": "3134224", "revid": "116388482", "url": "https://it.wikipedia.org/wiki?curid=3134224", "title": "Astrid Carolina Herrera Irraz\u00e1bal", "text": "Biografia.\nEx Miss Mondo Venezuela, la Herrera \u00e8 stata incoronata trentacinquesima Miss Mondo il 15 novembre 1984 presso il Royal Albert Hall di Londra all'et\u00e0 di ventuno anni, ricevendo la corona dalla Miss Mondo uscente, la britannica Sarah-Jane Hutt. \u00c8 stata la seconda Miss Mondo venezuelana dopo Carmen Josefina \"Pilin\" Leon Crespo nel 1981.\nDopo l'anno di regno Astrid Carolina Herrera \u00e8 diventata una affermata attrice di telenovela nel proprio paese. Ha debuttato nel 1987 con \"La passione di Teresa\", in cui lei interpretava la protagonista, ed ha recitato in numerose altre produzioni televisive come \"La ragazza del circo\" del 1987, \"Cuore ferito\" del 1992, \"La Mujer de Judas\" del 2003 e \"Arroz con leche\" del 2007 nonch\u00e9 in pellicole cinematografiche."}
{"id": "3134227", "revid": "223320", "url": "https://it.wikipedia.org/wiki?curid=3134227", "title": "Astrid Carolina Herrera", "text": ""}
{"id": "3134229", "revid": "1442080", "url": "https://it.wikipedia.org/wiki?curid=3134229", "title": "Tito Quinzio Flaminino (console 150 a.C.)", "text": "Biografia.\nFu console nel 150 a.C. insieme a Manio Acilio Balbo.\nDurante il suo consolato venne eretto un tempio dedicato alla dea Pietas in un luogo del Foro Olitorio ove sorgeva un carcere. Anni pi\u00f9 tardi il tempio fu raso al suolo per consentire la costruzione del Teatro Marcello."}
{"id": "3134230", "revid": "1516566", "url": "https://it.wikipedia.org/wiki?curid=3134230", "title": "Atropo (sommergibile 1939)", "text": "L\u2019Atropo \u00e8 stato un sommergibile posamine della Regia Marina.\nStoria.\nNel giugno 1939 effettu\u00f2 un viaggio sino a El Ferrol per verificare le condizioni dell'attraversamento dello stretto di Gibilterra.\nPer via delle sue sistemazioni per le mine, si rivel\u00f2 particolarmente adatto a missioni di trasporto. Il 22 giugno 1940 part\u00ec infatti per una prima missione di questo tipo con destinazione Lero; il 26 giugno, mentre tornava alla base, attacc\u00f2 infruttuosamente con due siluri un sommergibile nemico, al largo dell'isola di Amorgos. \nIl 29 ottobre pos\u00f2 un campo di 16 mine nei pressi di Zante; interruppe l'opera perch\u00e9 si era verificato lo scoppio accidentale di alcuni ordigni. \nFu in assoluto il sommergibile italiano che effettu\u00f2 il maggior numero di missioni di trasporto: ben 23; ad esempio nel maggio 1941 comp\u00ec due missioni di questo tipo con destinazione Derna, mentre il 17 ottobre effettu\u00f2 una missione di trasporto di combustibili a Bastia. \nIl 16 novembre 1941 ebbe quattro morti a bordo (due sottufficiali, un sottocapo ed un marinaio).\nIl 19 ottobre 1940 fu attaccato con bombe e mitragliato da un aereo Bristol Blenheim, ma riusc\u00ec a respingerlo danneggiandolo. \nAll'armistizio si diresse a Taranto e da l\u00ec ripart\u00ec (unitamente ai sommergibili \"Fratelli Bandiera\" e \"Jalea\" il mattino del 12 settembre 1943 per consegnarsi agli Alleati a Malta, dove giunse il 13 settembre, di pomeriggio, e da dove ripart\u00ec il 13 ottobre (in gruppo con altri 14 sommergibili fra cui il gemello \"Zoea\") per rientrare in Italia; durante la cobelligeranza fu impiegato per esercitazioni alle Bermuda.\nFu demolito nel dopoguerra. Aveva svolto in tutto 30 missioni di guerra, percorrendo complessivamente 27.884 miglia in superficie e 2703 in immersione."}
{"id": "3134235", "revid": "1442080", "url": "https://it.wikipedia.org/wiki?curid=3134235", "title": "BCR Open Romania 2010 - Doppio", "text": "Il doppio del BCR Open Romania 2010 \u00e8 stato un torneo di tennis facente parte dell'ATP World Tour 2010.\nFranti\u0161ek \u010cerm\u00e1k and Michal Merti\u0148\u00e1k erano i detentori del titolo, ma hanno deciso di non partecipare al torneo di quest'anno. In finale Juan Ignacio Chela e \u0141ukasz Kubot hanno battuto Marcel Granollers e Santiago Ventura per 6-2, 5-7, [13-11]."}
{"id": "3134236", "revid": "729019", "url": "https://it.wikipedia.org/wiki?curid=3134236", "title": "Nor-Am Cup 2004", "text": "La Nor-Am Cup 2004 fu la 29\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 19 novembre 2003 a Winter Park, negli Stati Uniti, e si concluse il 12 marzo 2004 a Mont-Tremblant, in Canada; furono disputate 22 gare (4 discese libere, 6 supergiganti, 6 slalom giganti, 6 slalom speciali), in 7 diverse localit\u00e0. Il canadese David Anderson si aggiudic\u00f2 sia la classifica generale, sia quelle di discesa libera e di supergigante; il suo connazionale Julien Cousineau vinse quella di slalom gigante, lo statunitense Ted Ligety quella di slalom speciale. Lo statunitense Jesse Marshall era il detentore uscente della Coppa generale.\nLa stagione femminile inizi\u00f2 il 24 novembre 2003 a Winter Park, negli Stati Uniti, e si concluse il 12 marzo 2004 a Georgian Peaks, in Canada; furono disputate 22 gare (4 discese libere, 6 supergiganti, 6 slalom giganti, 6 slalom speciali), in 7 diverse localit\u00e0. La statunitense Stacey Cook si aggiudic\u00f2 sia la classifica generale, sia quella di discesa libera; la sua connazionale Bryna McCarty vinse quella di supergigante, la canadese Brigitte Acton quella di slalom gigante e la statunitense Kaylin Richardson quella di slalom speciale. La Acton era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "3134240", "revid": "38120", "url": "https://it.wikipedia.org/wiki?curid=3134240", "title": "I Raccomandati", "text": ""}
{"id": "3134241", "revid": "35085602", "url": "https://it.wikipedia.org/wiki?curid=3134241", "title": "Speaker recognition", "text": ""}
{"id": "3134243", "revid": "35085617", "url": "https://it.wikipedia.org/wiki?curid=3134243", "title": "Speaker identification", "text": ""}
{"id": "3134252", "revid": "440165", "url": "https://it.wikipedia.org/wiki?curid=3134252", "title": "OFL", "text": ""}
{"id": "3134253", "revid": "287204", "url": "https://it.wikipedia.org/wiki?curid=3134253", "title": "Kevin Olimpa", "text": ""}
{"id": "3134254", "revid": "110157", "url": "https://it.wikipedia.org/wiki?curid=3134254", "title": "Malm\u00f6 Fotbollf\u00f6rening 2010", "text": "Questa voce raccoglie le informazioni riguardanti il Malm\u00f6 Fotbollf\u00f6rening nelle competizioni ufficiali della stagione 2010.\nDivisa e sponsor.\nLe divise della squadra (prodotte dalla Puma) rimangono invariate anche nella stagione 2010, con l'unica differenza che non viene impresso nessuno sponsor ufficiale.\nOrganigramma societario.\nArea direttiva\nArea tecnica"}
{"id": "3134260", "revid": "205197", "url": "https://it.wikipedia.org/wiki?curid=3134260", "title": "C\u00f4te d\u2019Argent", "text": ""}
{"id": "3134266", "revid": "1310927", "url": "https://it.wikipedia.org/wiki?curid=3134266", "title": "\u00c1ngel Reyna", "text": "Carriera.\nClub.\nAnche se ha giocato nelle giovanili del Club Am\u00e9rica, ha fatto il suo debutto professionale con il San Luis FC il 31 luglio 2005. Ha segnato il suo primo gol in Primera Divisi\u00f3n contro gli UNAM Pumas il 5 febbraio 2006.\nIl 18 dicembre 2009 firma un contratto con il Club Am\u00e9rica, il club dove era nato come un calciatore, per il torneo di Clausura 2009. Nel Bicentenario 2010, con l'infortunio a lungo termine di Salvador Caba\u00f1as, \u00e8 diventato un giocatore di riferimento per la squadra, segnando 7 gol in 16 presenze, il 9000\u00ba gol realizzato nella storia dello Stadio Azteca. Dopo aver lasciato la squadra delle Aquile, firma un contratto con il . Dopo due anni con i \"Rayados\" viene inserito in uno scambio con i Chivas che coinvolge anche Omar Arellano; tuttavia Reyna non riesce a trovare un accordo con la squadra di Guadalajara e il suo passaggio salta, causando l'esclusione di Reyna dalla squadra e la sua mancata partecipazione al Mondiale per club. Il 19 dicembre 2012 passa infine in prestito secco semestrale al Pachuca, sperando di riottenere la convocazione in Nazionale.\nNazionale.\nNei primi mesi del 2010, \u00e8 stato chiamato da Javier Aguirre a svolgere una serie di amichevoli contro la Bolivia, la Corea del Nord e l'Islanda, giocando come sostituto di ogni partita con prestazioni discrete."}
{"id": "3134270", "revid": "196390", "url": "https://it.wikipedia.org/wiki?curid=3134270", "title": "Deutsch-Russisches Museum Berlin-Karlshorst", "text": ""}
{"id": "3134272", "revid": "371529", "url": "https://it.wikipedia.org/wiki?curid=3134272", "title": "Filmografia di Harold Lloyd", "text": "La seguente \u00e8 la lista dei film di Harold Lloyd. Molti di questi sono conservati in vari archivi in tutto il mondo. Altri sono disponibili in DVD o Blu-ray. Molti dei primi cortometraggi di Lloyd andarono distrutti in un incendio nell'estate del 1943. Egli conserv\u00f2 i sopravvissuti, che sono arrivati a noi in perfette condizioni."}
{"id": "3134274", "revid": "149727", "url": "https://it.wikipedia.org/wiki?curid=3134274", "title": "Berlino-Karlshorst", "text": ""}
{"id": "3134275", "revid": "149727", "url": "https://it.wikipedia.org/wiki?curid=3134275", "title": "Berlin-Karlshorst", "text": ""}
{"id": "3134276", "revid": "322321", "url": "https://it.wikipedia.org/wiki?curid=3134276", "title": "Diocesi di Carinola", "text": "La diocesi di Carinola (in latino: \"Dioecesis Calinensis\" o \"Carinolensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi si estendeva nella Campania settentrionale, nell'odierna provincia di Caserta, e comprendeva gli odierni comuni di Carinola, Mondragone e Falciano, e le frazioni carinolesi di Oppido, Casale, Casanova, Nocelleto, Santa Croce, San Donato e Ventaroli.\nSede vescovile era la citt\u00e0 di Carinola, dove fungeva da cattedrale la chiesa dei Santi Bernardo e Martino.\nStoria.\nLa diocesi di Carinola trae origine da un'antica diocesi campana, attestata sul finire del V secolo, con sede nella citt\u00e0 romana di Forum Popilii, nell\"'ager Falernus\", corrispondente all'odierna localit\u00e0 di Civitarotta (comune di Carinola). Nel 496 papa Gelasio I scrive a Rustico e Fortunato, vescovi forse di Minturno e di Sessa, di investigare circa lo stato di salute del vescovo \"Foropopiliensis\". Come riferisce Lanzoni, \u00abl'incerta lezione dei codici non permette di stabilire se un Sabinus ricordato nella lettera sia il nome del vescovo stesso di Forumpopilii o di un laico\u00bb.\nQuesto anonimo vescovo \u00e8 l'unico attribuibile con certezza alla diocesi campana. Diversi autori hanno assegnato a Forum Popilii altri vescovi, ma la loro attribuzione alla nostra sede \u00e8 alquanto incerta, a causa dell'omonimia con altre diocesi italiane dell'epoca, in particolare la diocesi di Forum Clodii (\"dioecesis Foroclodiensis\"), nella Tuscia viterbese, la diocesi di Populonia (\"dioecesis Populoniensis\") in Etruria, e la diocesi di Forlimpopoli (\"dioecesis Foropopuliensis\") in Romagna.\nLa diocesi di Forum Popilii non sopravvisse all'invasione longobarda e secondo Giuseppe Guadagno sarebbe stata soppressa nel VI secolo da papa Gregorio Magno. Scrive Ricciardone, che \u00abin questo periodo, o poco prima, la dislocazione della sede vescovile da Forum Popilii in un diverso ambito dell\"'ager Falernus\", nella fattispecie l'Episcopio di Ventaroli, avrebbe pi\u00f9 senso per il forte ridimensionamento del centro urbano\u00bb. La sede vescovile sarebbe stata traslata in localit\u00e0 Ventaroli (nel comune di Carinola), nella chiesa di Santa Maria in Foro Claudio, comunemente conosciuta come \"episcopio\", \u00abnel luogo dove si vorrebbe esistito il \"Forum Claudii\"\u00bb. Delle sorti di questa diocesi non si conosce nulla.\nNel territorio di queste antiche sedi sorse, nell'XI secolo, la diocesi di Carinola, con il santo vescovo Bernardo, primo vescovo carinolese, documentato con certezza nell'anno 1101 e morto nel 1109. Secondo la vita di Bernardo, il vescovo, succeduto a Giovanni e consacrato nel 1087, avrebbe trasferito la sede episcopale da \"Forum Claudii\" nella nuova cattedrale di Carinola attorno al 1094; invece, una lapide posta all'interno della cattedrale nel 1725 attribuisce la traslazione all'anno 1100, con l'approvazione di papa Pasquale II. Tuttavia sull'attendibilit\u00e0 storica di questi documenti non c'\u00e8 unanimit\u00e0 fra gli storici.\nLa diocesi era suffraganea dell'arcidiocesi di Capua. In un documento indirizzato da papa Innocenzo II nel 1138 al vescovo Bertramo, vengono delineati per la prima volta i confini della diocesi, rimasti invariati fino all'Ottocento.\nA partire dal XIII secolo, la diocesi vide una notevole presenza di francescani che nella localit\u00e0 di Casanova costruirono un loro convento; uno di questi, Pietro Borbelli, fu eletto vescovo nel 1326. Esisteva inoltre un monastero sul Monte Massico, dedicato a san Martino, le cui reliquie furono fatte trasferire da san Bernardo nella cattedrale di Carinola attorno al 1094. Altri religiosi divennero vescovi carinolesi nel XIV secolo, tra cui agostiniani e domenicani.\nIl vescovo Bartolomeo Capranica (1549-1572) prese parte al concilio di Trento. Nello stesso periodo fu aperto un seminario diocesano. Girolamo Vincenzo Cavaselice (1640-1662) fece costruire un palazzo vescovile in localit\u00e0 Casale ed apport\u00f2 i primi restauri alla cattedrale, semi distrutta da un incendio nel 1644, restauri che furono completati dal vescovo Antonio della Marra (1706-1714). In alcuni periodi i vescovi risiedettero nel castello di Mondragone.\nNel XVIII secolo non mancarono momenti di tensione fra l'autorit\u00e0 ecclesiastica e quella civile; il vescovo Nicola Michele Abati (1724-1733) sub\u00ec ben due attentati, dai quali ne usc\u00ec tuttavia illeso; per calmare gli animi la Santa Sede decise il suo trasferimento a Squillace.\nIl 27 giugno 1818 con la bolla \"De utiliori\" di papa Pio VII la diocesi fu soppressa ed il suo territorio aggregato a quello della diocesi di Sessa Aurunca. Appena si divulg\u00f2 la notizia della sua soppressione, gli abitanti di Carinola assaltarono il palazzo episcopale \u00ab bruciando l'archivio diocesano con l'inestimabile perdita di parecchi documenti storici\u00bb.\nDal 1968 Carinola \u00e8 annoverata tra le sedi vescovili titolari della Chiesa cattolica; dal 14 maggio 2021 il vescovo titolare \u00e8 Anthony John Ireland, vescovo ausiliare di Melbourne."}
{"id": "3134279", "revid": "709565", "url": "https://it.wikipedia.org/wiki?curid=3134279", "title": "Miss International", "text": "Miss International (ufficialmente intitolato The International Beauty Pageant) \u00e8 un annuale concorso di bellezza internazionale.\nInsieme con i concorsi rivali Miss Mondo, Miss Universo e Miss Terra, Miss International \u00e8 uno dei concorsi di bellezza maggiormente pubblicizzati al mondo. Tutti e quattro i concorsi formano il \"Big Four international beauty pageants\" (\"Quattro grandi concorsi internazionali di bellezza\").\nFu creato a Long Beach, in California, nel 1960, dopo che il concorso di Miss Universo fu \"trasferito\" a Miami Beach in Florida. Organizzato a Long Beach sino al 1967, il concorso si \u00e8 poi spostato in Giappone dal 1968 al 1970, essendo organizzato ogni anno nella stessa citt\u00e0 in cui si teneva l'Expo '70. Per il 1971 e il 1972, il concorso fu nuovamente tenuto a Long Beach, ma per i successivi trent'anni si \u00e8 sempre svolto in Giappone. Dal 2013 \u00e8 tornato a svolgersi a Tokyo.\nChiamato anche \"Festival della bellezza\" o \"Olimpiadi della bellezza\", questo concorso non si basa unicamente sull'aspetto fisico. Le concorrenti devono infatti svolgere un ruolo di \"ambasciatrici di pace e bellezza\" e pertanto devono dimostrare di avere spiccati sentimenti di tenerezza, benevolenza, intelligenza, spirito di iniziativa e sensibilit\u00e0. In Italia il Patron nazionale \u00e8 Devis Paganelli."}
{"id": "3134284", "revid": "121485591", "url": "https://it.wikipedia.org/wiki?curid=3134284", "title": "Standing Stone", "text": "Standing Stone \u00e8 il secondo album di musica colta pubblicato da Paul McCartney. Il disco venne immesso sul mercato poco tempo dopo il precedente album \"Flaming Pie\" nel 1997. La prima mondiale dell'esecuzione della composizione, ebbe luogo alla Royal Albert Hall il 14 ottobre 1997.\nIl disco.\nOrigine e storia.\nFacendo seguito a \"Paul McCartney's Liverpool Oratorio\", il primo compiuto tentativo di comporre musica sinfonica da parte dell'ex Beatle, il progetto \"Standing Stone\" prese forma traendo ispirazione da un lungo poema da lui stesso scritto prendendo spunto dalla morte del vecchio amico Ivan Vaughan (che lo aveva presentato a Lennon per la prima volta). Dato che la EMI gli aveva commissionato un'opera per i propri cento anni di esistenza, McCartney svilupp\u00f2 l'idea originaria adattandola a questo scopo. I movimenti in cui \u00e8 strutturata l'opera furono eseguiti dalla London Symphony Orchestra, sotto la direzione del direttore d'orchestra Lawrence Foster, negli Abbey Road Studios. Diversamente da \"Liverpool Oratorio\", questo disco \u00e8 prettamente strumentale, anche se viene impiegato l'uso di un coro.\nLa copertina del disco, che raffigura un monolite di pietra, simile a quelli presenti a Stonehenge, alla luce del tramonto, \u00e8 una delle molte fotografie scattate da Linda McCartney tra la fine del 1969 e l'inizio del 1970. La foto in questione era gi\u00e0 stata inserita all'interno dell'album di debutto come solista di Paul, \"McCartney\". Casualmente, questo progetto discografico fu l'ultima pubblicazione di McCartney avvenuta prima della morte della moglie Linda, che scomparve a causa di un cancro al seno il 17 aprile 1998.\nPubblicato il 29 settembre del 1997, \"Paul McCartney's Standing Stone\" - fu ben accolto da critica e pubblico - raggiungendo la prima posizione della classifica riservata alla Classica, ed entrando anche, per una settimana, alla posizione numero 194 della classifica degli album pop USA.\nTracce.\nTutte le composizioni sono opera di Paul McCartney."}
{"id": "3134286", "revid": "1543377", "url": "https://it.wikipedia.org/wiki?curid=3134286", "title": "Chiesa cattolica in Colombia", "text": "La Chiesa cattolica in Colombia \u00e8 parte della Chiesa cattolica in comunione con il papa.\nSi tratta della settima nazione per numero di cattolici dopo Brasile, Messico, Filippine, Stati Uniti d'America, Italia e Francia.\nOrganizzazione ecclesiastica.\nLa Chiesa cattolica \u00e8 presente sul territorio con 14 sedi metropolitane, 52 diocesi suffraganee, 10 vicariati apostolici e 1 ordinariato militare:\nDal 2016 esiste nel Paese anche una circoscrizione ecclesiastica di rito orientale:\nNunziatura apostolica.\nNell'Ottocento fu istituita la delegazione apostolica della Colombia. L'8 maggio 1916 essa divenne Internunziatura apostolica mentre il 20 luglio 1917 fu elevata al rango di Nunziatura apostolica. Sede del Nunzio \u00e8 la capitale Bogot\u00e0.\nConferenza episcopale.\nL'episcopato colombiano costituisce la Conferenza episcopale della Colombia (\"Conferencia Episcopal de Colombia\", CEC). La CEC nasce all'indomani dell'invito di papa Leone XIII, che nel 1899 aveva suggerito alle chiese locali sudamericane di riunirsi in Conferenze episcopali con lo scopo di riorganizzare e rivitalizzare la chiesa in America Latina. Quindici vescovi colombiani si riuniscono per la prima volta il 14 settembre 1908 a Bogot\u00e0, sotto la presidenza dell'arcivescovo Bernardo Herrera Restrepo: si tratt\u00f2 della seconda riunione di vescovi latino-americani, dopo quella celebrata a Citt\u00e0 del Messico dall'episcopato messicano nel 1900. Furono sottoscritti due documenti collettivi: il primo incentrato sulla difesa dei sacerdoti e dei religiosi vittime di attacchi della massoneria; il secondo \u00e8 un richiamo alla vita cristiana e ai suoi obblighi ed una invocazione alla concordia ed alla pace. In questa prima assemblea la CEC decise di riunirsi periodicamente ogni tre anni: cos\u00ec dal 1908 al 1965 (fine del Concilio Vaticano II furono celebrate 21 assemblee plenarie. Durante l'assemblea del 1951 fu creato il \"Segretariato permanente dell'Episcopato colombiano\", organo direttivo delle varie commissioni in cui \u00e8 suddivisa la CEC. Con il Concilio Vaticano II la CEC, alla luce dei documenti conciliari, chiarifica meglio la sua natura di \"conferenza episcopale\" e viene perfezionata l'organizzazione del Segretariato permanente.\nGli statuti della Conferenza episcopale furono approvati con il decreto \"Ad recte\" della Congregazione Concistoriale il 23 ottobre 1957.\nScopo della CEC \u00e8 di studiare ed adottare quegli strumenti comuni che, in conformit\u00e0 al codice di diritto canonico, permettono il coordinamento dell'esercizio dell'attivit\u00e0 pastorale della chiesa cattolica colombiana (articolo 1 degli statuti della CEC). La Conferenza \u00e8 composta da una presidenza, da un segretariato generale e dall'assemblea plenaria; inoltre essa forma 15 commissioni episcopali e 11 dipartimenti che toccano tutti gli aspetti della vita ecclesiale e sociale del Paese.\nLa CEC \u00e8 membro del \"Consejo Episcopal Latinoamericano\" (CELAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "3134292", "revid": "181699", "url": "https://it.wikipedia.org/wiki?curid=3134292", "title": "Livio Mehus", "text": "Vita.\nLieven Mehus, in italiano tradotto e conosciuto come Livio Mehus, fu un pittore barocco di origine fiamminga, viaggi\u00f2 molto ma la sua patria d'adozione fu Firenze dove fu molto apprezzato sia dalla corte medicea che dalla nobilt\u00e0 fiorentina. La sua produzione fu numerosissima e distribuita in tutto il Granducato.\nNato a Oudenaarde, nelle Fiandre, nel 1627, ma per alcune fonti nel 1630, visse nella sua citt\u00e0 natale fino all'et\u00e0 di 10 anni, in seguito il padre Luigi lo condusse in Italia. Nel 1640 i due Mehus erano a Milano, ma Livio, quattordicenne dopo qualche tempo presso la bottega del \"pittore di battaglie\" detto Carlo Fiammingo (che taluni individuano in Carlo Spierincks), decise di raggiungere Roma, allora capitale del barocco italiano.\nRaggiunta Pistoia, dopo varie peripezie, fu notato da un gentiluomo di Roccastrada, castello del territorio senese, fu da lui spedito a Siena dove fu preso sotto la protezione da Mattias de' Medici, allora governatore del territorio senese. Dopo averlo messo a bottega dal pittore Giuliano Periccioli, Don Mattias decise di mandalo a Firenze presso Pietro da Cortona, che in quel periodo stava affrescando le stanze di Palazzo Pitti.\nLasciata Firenze trascorse un periodo di vita inquieta spostandosi a Lucca, Genova e infine a Milano. In questo periodo la sua produzione pittorica s'interrompe e Livio:\nPer poi riprendere, dopo la pausa militare, un nuovo viaggio verso sud, dove raggiunse finalmente Roma, era il 1650. Fu di nuovo preso sotto la protezione dei Medici, stavolta nella persona del cardinale Carlo de' Medici che abitava nella capitale.\nQui venne in contatto con i migliori pittori dell'epoca, acquis\u00ec i chiaroscuri del Caravaggio e la sua cerchia, ma fu anche molto debitore dai lavori del Guercino e della maniera emiliana tanto che alcune fonti lo vogliono anche allievo del pittore di Cento, Ma quello che pi\u00f9 influenz\u00f2 la sua pittura fu il contatto con le antichit\u00e0 della Roma imperiale che coniug\u00f2 spesso nella sua pittura, soprattutto in quella di paesaggio e di battaglie a cui deve molto anche la conoscenza dei soggetti di Salvator Rosa.\nIn un suo soggiorno di tre anni a Venezia ebbe modo di entrare in contatto anche con la pittura veneta, soprattutto i grandi classici come Tiziano e il Tintoretto da cui assorb\u00ec le luminosit\u00e0 violente e morbide al tempo stesso.\nTornato in Toscana fu preso sotto la protezione del Gran Principe Ferdinando de' Medici, sfortunato erede al trono di Toscana figlio del Granduca Cosimo III, che aveva raccolto intorno a s\u00e9 i migliori artisti della sua epoca sia pittori che scultori, ma anche musicisti come Alessandro Scarlatti e Georg Friedrich H\u00e4ndel.\nFu uno dei pi\u00f9 importanti cortonisti, soprattutto nelle tele di carattere sacro, insieme a Ciro Ferri, il Volterrano, Giovan Battista Foggini e Raffaello Vanni.\nLivio Mehus mor\u00ec a Firenze il 7 agosto del 1691, fra i suoi allievi, pochi visto il carattere nomade del pittore, ricordiamo Bonaventura Gandi pittore di nature morte, Lorenzo Rossi e il pi\u00f9 famoso Pandolfo Reschi.\nI suoi lavori sono citati benevolmente dall'Abate Lanzi che nella sua opera sulla \"Storia della Pittura\" non esita a definire:\nLe opere.\nLa maggior parte delle sue tele, soprattutto quelle di genere, paesaggi e battaglie, sono oggi conservate presso le collezioni dei privati. Ma le sue tele d'altare sono conservate anche in chiese e musei come \"L'Adorazione dei pastori\" al Mus\u00e9e des Ursulines di M\u00e2con, una numerosa serie di \"sanguigne\" provenienti dalla collezione della famiglia Strozzi \u00e8 in deposito al Gabinetto dei Disegni del museo del Louvre.\nNella Galleria Palatina di Palazzo Pitti si trova uno dei suoi quadri pi\u00f9 affascinanti: \"Il genio della scultura\" del 1650 circa, mentre \"Il genio della pittura\" \u00e8 al Museo del Prado di Madrid. Nella stessa Galleria Palatina sono presenti anche \"Il Miracolo di San Zanobi\", \"Santa Maria Maddalena penitente\" e \"Santa Maria Maddalena in estasi\" (1660-70).\nDalla Galleria degli Uffizi provengono invece \"Il sacrificio d'Isacco\", \"L'Annunciazione\" e una scena pastorale intitolata \"Paesaggio con vendemmia\"; mentre \"San Pietro d'Alcantara comunica Santa Teresa d'Avila\" si trova a Prato nel Museo dell'Opera del Duomo. Sempre a Prato nella chiesa di San Bartolomeo un \"Riposo nella fuga in Egitto\" e \"Il matrimonio mistico di Santa Caterina\".\nUna \"Crocifissione\", dove si sente l'influenza di Salvator Rosa, \u00e8 al Museo Poldi Pezzoli a Milano.\nUn \"Annuncio ai pastori\" \u00e8 nella galleria di Palazzo degli Alberti, sempre a Prato. Fra i quadri di genere pi\u00f9 suggestivi \u00e8 \"Il cieco di Gambassi\", che \u00e8 il ritratto dello scultore Giovanni Gonnelli. La forza rappresentativa di questa tela non ha niente da invidiare a quelle del miglior \"Pitocchetto\" della generazione successiva.\nAl Museo di belle arti di Boston si trovano due tele di gusto \"veneziano\": \"Riposo dalla caccia\" e \"Paesaggio con lottatori\". E nella galleria dei ritratti del Corridoio vasariano, si trova un \"Autoritratto\" del pittore, che \u00e8 stato anche inciso da Antonio Pietro Pazzi."}
{"id": "3134294", "revid": "104458", "url": "https://it.wikipedia.org/wiki?curid=3134294", "title": "Antonio Fontana", "text": ""}
{"id": "3134296", "revid": "149727", "url": "https://it.wikipedia.org/wiki?curid=3134296", "title": "Filipp Golikov", "text": ""}
{"id": "3134298", "revid": "316629", "url": "https://it.wikipedia.org/wiki?curid=3134298", "title": "Trag\u00e9die en musique", "text": ""}
{"id": "3134306", "revid": "106908", "url": "https://it.wikipedia.org/wiki?curid=3134306", "title": "Golikov", "text": ""}
{"id": "3134315", "revid": "1687355", "url": "https://it.wikipedia.org/wiki?curid=3134315", "title": "Christina McHale", "text": "Biografia.\nChristina McHale \u00e8 nata a Teaneck, New Jersey. \u00c8 la figlia di John e Margarita McHale. Il padre, un finanziere, ha origini irlandesi, mentre la madre \u00e8 nata a Cuba. La sua famiglia abita a Hong Kong dove Christina ha vissuto dai tre agli otto anni. Nel giugno 2006, Christina si \u00e8 diplomata presso la Englewood Cliffs Public School. Parla diverse lingue, compreso il cinese mandarino.\nChristina McHale si allena attualmente all'USTA Training Center a Carson, California. Sua sorella Lauren \u00e8 una junior all'UNC-Chapel Hill, dove gioca a tennis per i Tar Heels.\nI suoi giocatori preferiti sono Andy Roddick, Serena Williams, Venus Williams e Rafael Nadal. Attualmente risiede a Englewood Cliffs, New Jersey.\nCarriera.\nHa partecipato a vari Australian Open; nell'edizione dell'2009, doppio ragazze insieme a Ajla Tomljanovi\u0107, ha trionfato superando in finale 6\u20131, 2\u20136, 10\u20134 Aleksandra Kruni\u0107 e Sandra Zaniewska. Nello stesso anno \u00e8 stata battuta da Laura Robson nel singolo.\nChristina McHale ha vinto contro molte Top Players, tra cui le due volte campionesse Slam Svetlana Kuznecova e Viktoryja Azaranka, Caroline Wozniacki (posizionata al No. 1 del mondo in quel momento), l'ex No. 3 del mondo Nadia Petrova, la campionessa di Wimbledon 2011 Petra Kvitov\u00e1, l'ex No. 5 del ranking Daniela Hantuchov\u00e1 e la vincitrice di Wimbledon 2013 Marion Bartoli.\nHa raggiunto la sua prima finale WTA nel 2014 ad Acapulco venendo poi sconfitta da Dominika Cibulkov\u00e1 per 7-6, 4-6, 6-4.\nNel settembre del 2016, Christina vince il suo primo titolo WTA in carriera in quel di Tokyo, vincendo tutte le sue partite in tre set e battendo in finale Kate\u0159ina Siniakov\u00e1 per 3-6 6-4 6-4."}
{"id": "3134350", "revid": "838137", "url": "https://it.wikipedia.org/wiki?curid=3134350", "title": "Zoea (sommergibile 1938)", "text": "Lo Zoea \u00e8 stato un sommergibile posamine della Regia Marina.\nStoria.\nCausa i suoi ampi spazi ricavati per le mine, fu molto impiegato in missioni di trasporto, svolgendo 21 missioni di questo tipo.\nIl 18 giugno 1940 fu il primo sommergibile italiano ad effettuare una missione di tale tipo: part\u00ec per Tobruk con 48 tonnellate di munizioni, facendo ritorno a Taranto il 24.\nIl 29 giugno fu inviato nelle acque a ovest di Alessandria per posare delle mine, ma due di queste scoppiarono accidentalmente obbligando ad interrompere la posa; lo \"Zoea\" si spost\u00f2 poi a sud di Creta ma fu attaccato e danneggiato da un aereo, dovendo tornare a Taranto.\nIl 10 ottobre part\u00ec da Taranto per posare uno sbarramento di mine nella zona di Haifa (in un'analoga missione, pi\u00f9 o meno contemporanea, nella stessa zona, scomparve il gemello \"Foca\").\nNel maggio 1941 fu visitato a Bardia da Erwin Rommel, che ringrazi\u00f2 per il trasporto di 80 tonnellate di benzina destinate all'Afrika Korps.\nNell'estate del 1941 affond\u00f2 nel porto di Taranto per un errore nell'apertura di alcune valvole e sfoghi; fu comunque in breve recuperato e rimesso in funzione.\nNel giugno 1942, mentre rientrava dalla Libia (aveva trasportato carburante e provviste da Taranto a Derna con partenza il 24 giugno), fu oggetto dell'attacco da parte di un bombardiere Bristol Blenheim, che respinse e danneggi\u00f2.\nAgli inizi di settembre 1943, nell'ambito del \u00abPiano Zeta\u00bb di contrasto all'imminente sbarco anglo-americano a Salerno, fu dislocato in funzione difensiva nel Mar Ionio.\nIn seguito all'armistizio si consegn\u00f2 agli Alleati ad Augusta e da l\u00ec poi, il 16 settembre, si spost\u00f2 a Malta ove giunse l'indomani (dovette compiere tutta la navigazione in immersione per non rischiare di essere avvistato e scambiato per sommergibile ancora nemico da unit\u00e0 alleate); il 13 ottobre lasci\u00f2 Malta (in gruppo con altri 14 sommergibili fra i quali il gemello \"Atropo\") per rientrare in Italia.\nNel 1944 fu messo in cantiere per lavori che non terminarono mai per la fine della guerra: nel dopoguerra fu radiato e quindi avviato alla demolizione.\nLo \"Zoea\" aveva svolto in tutto 32 missioni di guerra, percorrendo complessivamente 31.192 miglia in superficie e 2689 in immersione."}
{"id": "3134351", "revid": "35087267", "url": "https://it.wikipedia.org/wiki?curid=3134351", "title": "Flora mediterranea", "text": ""}
{"id": "3134355", "revid": "1605525", "url": "https://it.wikipedia.org/wiki?curid=3134355", "title": "Ettore Borzacchini", "text": "Biografia.\nNato da genitori livornesi, dopo gli studi universitari di architettura oper\u00f2 nel settore dell'urbanistica, dell'ambiente e dei beni culturali.\nMembro del Consiglio Nazionale Architetti, fu Presidente della sezione italiana dell'Unione internazionale degli architetti e realizz\u00f2 la rete telematica degli Architetti italiani \u201cArchiworld Network\u201d.\nCome scrittore collabor\u00f2 nel corso degli anni con varie riviste di satira e giornali, tra cui \"il Vernacoliere\" (periodico satirico livornese di diffusione nazionale), il quotidiano \"Il Tirreno\", \"Il Giornale\" e \"Focus\". Ha vinto il premio satira Forte dei Marmi in gruppo con la redazione \"il Vernacoliere\" nel 1995, e in forma individuale con il volume \"Il Borzacchini Universale\" nel 1996, e un riconoscimento dell'Amministrazione Provinciale di Lucca \"Premio alla Carriera per la Satira - Pantera d'oro \u2013 Personaggio dell'anno nel 2003\".\nL'AIIS (Associazione Internazionale di Studi di Italianistica) nella sua conferenza annuale del 2005 presso l'Universit\u00e0 della Carolina del Nord gli ha dedicato una sessione del seminario \u201cAnxiety of form in contemporary italian fiction\u201d tenuta da Roberto De Lucca, Bennington College, ai docenti di Italianistica delle Universit\u00e0 americane, dal titolo: \u201cIl Borzacchini Universale, o Il Dizionario Macaronico di Giorgio Marchetti\u201d.\nI dizionari del Borzacchini sono nel repertorio dei testi lessicografici di riferimento dell'Accademia della Crusca.\nMor\u00ec improvvisamente nel 2014 all'et\u00e0 di 71 anni."}
{"id": "3134366", "revid": "125300486", "url": "https://it.wikipedia.org/wiki?curid=3134366", "title": "TOCA Touring Car Championship", "text": "TOCA Touring Car Championship (chiamato \"TOCA Championship Racing\" negli Stati Uniti) \u00e8 il primo videogioco della serie TOCA Touring Cars, incentrato sulla British Touring Car Championship, sviluppato e pubblicato da Codemasters nel 1997 per PlayStation, Microsoft Windows e Game Boy Color.\nAutomobili e piloti.\nUtilizzando dei trucchi \u00e8 possibile anche utilizzare una Cadillac rosa e un carro armato."}
{"id": "3134378", "revid": "149727", "url": "https://it.wikipedia.org/wiki?curid=3134378", "title": "Tranvia Milano-Melegnano-Lodi", "text": ""}
{"id": "3134390", "revid": "119982", "url": "https://it.wikipedia.org/wiki?curid=3134390", "title": "Reliance Energy", "text": ""}
{"id": "3134391", "revid": "287204", "url": "https://it.wikipedia.org/wiki?curid=3134391", "title": "Roselyn Sanchez", "text": ""}
{"id": "3134393", "revid": "1598", "url": "https://it.wikipedia.org/wiki?curid=3134393", "title": "Pietro Bonanno", "text": "Biografia.\nLaureato in legge, fu deputato del Regno per cinque legislature, dal 1892 al 1905.\nRicopr\u00ec molte volte cariche politiche locali e nazionali, tra le varie venne scelto pi\u00f9 volte come assessore ai lavori pubblici, e ottenne la carica di pro sindaco della citt\u00e0 di Palermo tra il 21 gennaio 1904 fino alla sua morte, avvenuta il 12 febbraio dell'anno successivo.\nTra le opere pubbliche a lui attribuite a Palermo troviamo il risanamento di alcuni rioni storici quali: Conceria, Stazzone, Itria, S.Antonino; il completamento del teatro Massimo; il completamento della via Roma; la costruzione del primo ospedale moderno; l'apertura di lidi per i meno abbienti; la strada carrabile con 12 tornanti lastricati in sampietrini di porfido verso il santuario di santa Rosalia sul Monte Pellegrino (nel 1904 inizi\u00f2 i lavori come pro-sindaco), la creazione della villa a lui dedicata dopo la morte. \u00c8 sepolto nel Cimitero di Santa Maria dei Rotoli."}
{"id": "3134396", "revid": "101768", "url": "https://it.wikipedia.org/wiki?curid=3134396", "title": "Stefano Zuech", "text": "Biografia.\nNacque ad Arsio di Brez in Val di Non nel 1877. Incominci\u00f2 la carriera artistica gi\u00e0 dal 1905 con l'opera \"Cristo sul crocifisso\". Dal 1907 al 1911 ha studiato all'Accademia di belle arti di Vienna. Nel 1911 vinse il Premio Roma, luogo dove frequent\u00f2 il corso di \"Archeologia e Storia dell'Arte Antica\" tenuto da Emanuel L\u00f6wy all'Universit\u00e0 La Sapienza.\nNel 1917 ha lavorato a Vienna modellando la \"Piet\u00e0 della Pace\", per\u00f2 il monumento non venne portato a termine a causa degli eventi bellici.. Dopo la fine della prima guerra mondiale fu costretto a rientrare in Italia e si trasfer\u00ec in Trentino dove dal 1920 al 1945 insegn\u00f2 presso la \"Scuola Industriale di Trento\", mentre dal 1920 al 1930 partecip\u00f2 ad alcune mostre sia regionali che nazionali. Lavor\u00f2 poi alla parrocchia di S. Floriano, di Brez, le stazioni di Via Crucis, alcuni busti in palazzi ed altri lavori. \u00c8 inoltre autore dei monumenti ai caduti di Sclemo, Lavis, Rovereto oltre che di alcune lapidi di personaggi famosi come Eusebio Francesco Chini in Piazza Dante a Trento.\nPartecip\u00f2 a varie mostre, come la Biennale di Venezia, nel 1922, alla Biennale di Bolzano, nel 1922, 1924 e 1926 e alla Mostra d'arte di C\u00e0 Pesaro, nel 1923. Divenne noto come lo scultore della grande Campana dei Caduti di Rovereto. Infatti tra il 1923 e il 1925 ne modell\u00f2 i fregi. Ha realizzato una statua raffigurante San Cristoforo in una nicchia del Palazzo delle Poste di Trento.\nRealizz\u00f2 anche una decina di opere di carattere funerario che si trovano nel Cimitero monumentale di Trento, tra cui la \"Piet\u00e0\", iniziata nel 1917 su commissione dell'imperatrice Zita d'Asburgo e che doveva far parte dell'opera rimasta incompleta \"Piet\u00e0 della pace\".\nMor\u00ec a Trento nel 1968. Dopo la sua morte, nel 2007, gli \u00e8 stato dedicato un libro dal titolo \"La Congiombla\", dedicato alla vita di Zuech e scritto da Cristina Beltrami. Nel 2010 Luigi Prevedel gli dedica una statua in monolite."}
{"id": "3134397", "revid": "536103", "url": "https://it.wikipedia.org/wiki?curid=3134397", "title": "Dhirubhai Ambani", "text": "Biografia.\nNato in una famiglia povera, Dhirubhai ha iniziato a lavorare fin da piccolo con lavori umili e nel corso degli anni \u00e8 diventato uno degli uomini pi\u00f9 ricchi del mondo. Dopo la sua morte avvenuta nel 2002 i due figli Mukesh e Anil hanno ereditato il conglomerato Reliance, tuttavia in seguito a dissapori i due hanno diviso il gruppo in diverse aziende e se le sono spartite.\nLa sua avventurosa vita \u00e8 stata di ispirazione nel 2007 per un film di Bollywood intitolato Guru."}
{"id": "3134402", "revid": "124152763", "url": "https://it.wikipedia.org/wiki?curid=3134402", "title": "Pietro D'Asaro", "text": "Biografia.\nArtista pittore siciliano la cui arte \u00e8 influenzata dalle opere di Caravaggio e di Filippo Paladini, molte delle sue opere sono custodite nella natia Racalmuto, ovvero nelle chiese di S. Giuliano, del Carmine, dell'Itria, nella Chiesa Madre e del Santuario di Santa Maria del Montenativo. Una grande tela, occupa l'altare dell'oratorio del S.S. Sacramento di Carini. \nPietro D Asaro \u00e8 un pittore Racalmutese molto famoso.Una delle opere che sono presenti a Racalmuto \u00e8 \u201cLa cena in casa di Simone,il fariseo\u201dsituata nella chiesa madre\nAll'artista \u00e8 dedicata la scuola media di Racalmuto.\nOpere.\nProvincia di Enna.\nBarrafranca.\nChiesa di Maria Santissima della Stella:\nDisegni e bozzetti.\nStudi preparatori di pale d'altare provenienti dalla collezione Sgadari di Lo Monaco:"}
{"id": "3134404", "revid": "1543377", "url": "https://it.wikipedia.org/wiki?curid=3134404", "title": "The Beatles Stereo Box Set", "text": "The Beatles Stereo Box Set \u00e8 un cofanetto comprendente tutti gli album registrati dai Beatles in versione stereo rimasterizzata. Il cofanetto \u00e8 stato pubblicato in tutto il mondo il 9 settembre 2009, lo stesso giorno del videogioco \"\" e del cofanetto degli album in versione mono (vedi \"The Beatles in Mono\"). Il progetto della rimasterizzazione in digitale della discografia totale dei Beatles \u00e8 stato curato dagli ingegneri della EMI Allan Rouse e Guy Massey.\nIl cofanetto arriva in terza posizione in Germania e Norvegia, in quarta in Spagna, in sesta in Giappone e nei Paesi Bassi ed in nona in Danimarca.\nCaratteristiche fisiche.\nIl cofanetto si presenta in una scatola rettangolare di colore nero, dentro il quale sono presenti i vari CD.\nI CD sono contenuti in una custodia che riproduce in scala nei minimi particolari la stessa custodia dei corrispondenti dischi in vinile.\nI dischi del cofanetto.\nI primi quattro album sono presentati per la prima volta in versione stereo su CD. Sia \"Help!\" che \"Rubber Soul\" utilizzano il remix del 1987 preparato da George Martin per la pubblicazione originale in CD. \"Magical Mystery Tour\" \u00e8 presentato nella versione LP USA e non come EP (formato con il quale usc\u00ec originariamente in Gran Bretagna nel 1967). Infine \"Yellow Submarine\" \u00e8 incluso nel formato originario del 1969, non in quello del 1999 con l'aggiunta dei brani suppletivi.\nContenuti extra.\nIncluso nel cofanetto \u00e8 presente un DVD con tutti i mini-documentari pubblicati su ogni singolo album rimasterizzato."}
{"id": "3134405", "revid": "729019", "url": "https://it.wikipedia.org/wiki?curid=3134405", "title": "Jaque Fourie", "text": "Biografia.\nProfessionista dal 2001, Fourie esord\u00ec in Nazionale in piena , quando fu mandato in campo contro l' nella fase iniziale a Perth.\nInizialmente schierato all'ala, pass\u00f2 poi al ruolo di centro, nel quale divenne punto fisso in Nazionale.\nFu presente nella selezione alla nel corso della quale gli \"Springbok\" si laurearono campioni del mondo.\nDopo 9 stagioni nei Lions Fourie ottenne la liberazione del contratto dopo una battaglia legale e dalla stagione 2010 milita negli Stormers; nel luglio 2010 sub\u00ec una squalifica di un mese per un placcaggio pericoloso durante l'incontro di Tri Nations contro l' a Brisbane.\nA fine 2009 fu invitato dai Barbarians per il tradizionale \"match\" di fine tour della Nazionale in visita nel Regno Unito, che nell'occasione fu la ."}
{"id": "3134407", "revid": "287204", "url": "https://it.wikipedia.org/wiki?curid=3134407", "title": "Noppawan Lertcheewakarn", "text": "Stile di gioco.\nNoppawan Lertcheewakarn \u00e8 un counterpuncher, cio\u00e8 gioca a due mani sia il rovescio e sia il diritto. \u00c8 intelligente in campo e ha una buona strategia. Il suo gioco \u00e8 carente di colpi potenti, ma \u00e8 molto precisa da fondo campo. La sua debolezza principale \u00e8 nel servizio, privo di potenza, di consistenza e di stabilit\u00e0.\nNoppawan ha come suoi idoli Tamarine Tanasugarn, Monica Seles, Marion Bartoli, e le sorelle Williams.\nLa Lertcheewakarn \u00e8 attualmente allenata da Chuck Kriese.\nCarriera.\nHa iniziato a praticare il tennis all'et\u00e0 di quattro anni.\nA livello juniores ha conseguito grandissimi risultati vincendo il Torneo di Wimbledon 2009 - Doppio ragazze insieme a Sally Peers in una finale giocata contro Kristina Mladenovic e Silvia Njiri\u0107 (punteggio 6-1, 6-1) e il singolo della stessa edizione sconfiggendo in finale 3-6, 6-3, 6-1 Kristina Mladenovic (nell'edizione precedente era stata sconfitta in finale). Insieme ad Elena Bogdan ha vinto il doppio femminile del Roland Garros 2009 juniores battendo in finale con il punteggio 3\u20136, 6\u20133, 10\u20138 T\u00edmea Babos e Heather Watson (nell'Open di Francia 2009 - Singolare ragazze \u00e8 stata invece eliminata al primo turno da Rich\u00e8l Hogenkamp).\nHa raggiunto due finali nel circuito WTA, perdendole poi entrambe. La thailandese \u00e8 arrivata in semifinale a Pattaya City in coppia con Vera Zvonar\u00ebva ma hanno perso in due set contro le cinesi Peng e Zhang.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3134408", "revid": "767487", "url": "https://it.wikipedia.org/wiki?curid=3134408", "title": "La guerra nell'aria", "text": "La guerra nell'aria (\"The War in the Air\") \u00e8 un romanzo fantascientifico pubblicato nel 1908 di H. G. Wells. A parte gli elementi avveniristici, contiene lunghe considerazioni morali sull'utilit\u00e0 o meno delle guerre. Il romanzo descrive i possibili sviluppi strategici delle nuove scoperte aeronautiche e le catastrofiche conseguenze di aggressioni a sorpresa scatenate per prevenire lo sviluppo di flotte aeree da parte di potenziali avversari.\nLa prima edizione in italiano risale al 1909.\nTrama.\nIl protagonista, Bert, \u00e8 un giovane inglese con la passione per le nuove tecnologie. L'epoca descritta \u00e8 un inizio secolo lanciato alla conquista del segreto del volo ma, almeno apparentemente senza successo. Bert per un caso viene trascinato in aria su un pallone aerostatico contenente i progetti di una innovativa macchina volante e sempre accidentalmente precipita rovinosamente in Germania, in un campo militare. Proprio qui stanno terminando i preparativi per la conquista aerea dell'America, guidata dal sanguinario principe Karl Albert. Scambiato per l'autore dei progetti contenuti nella mongolfiera, con il quale erano gi\u00e0 in corso trattative per l'acquisto dell'invenzione, Bert viene imbarcato sull'enorme aeronave ammiraglia, la \"Vaterland\". Scoperto l'equivoco il giovane rimarr\u00e0 a bordo della \"Vaterland\" e assister\u00e0 dall'alto alle prime sanguinose battaglie aeree della storia dell'umanit\u00e0, per poi dare un contributo formidabile col divulgare i piani costruttivi dell'innovativa macchina volante.\nNessun Paese riesce a vincere e tutto il pianeta sprofonda in una guerra interminabile che causa il collasso della civilt\u00e0 e il ritorno a un evo barbarico."}
{"id": "3134413", "revid": "1318658", "url": "https://it.wikipedia.org/wiki?curid=3134413", "title": "Lush Life (brano musicale)", "text": "Lush Life \u00e8 uno standard jazz composto da Billy Strayhorn nel 1933 all'et\u00e0 di 18 anni. \u00c8 uno dei quaranta standard pi\u00f9 conosciuti, e fu uno dei motivi che, nel 1938, spinsero Duke Ellington ad assumere Strayhorn. \u00c8 anche, assieme a \"Take the A Train\", una delle sue composizioni pi\u00f9 famose.\nStrayhorn continu\u00f2 a lavorare su questa composizione per quasi quindici anni, senza nemmeno darle un titolo, fino al 13 novembre 1948, anno nel quale Strayhorn la present\u00f2, accompagnando al pianoforte la cantante Kay Davis, in uno della serie di 7 concerti che l'orchestra di Ellington fece negli anni '40 alla Carnegie Hall, evento documentato anche su disco. Altre versioni \ndel pezzo furono incise da Strayhorn nel 1961 (solo strumentale) e nel 1965.\nStrayhorn era particolarmente affezionato a questa composizione, al punto che un'esecuzione di Nat Cole, stilisticamente discutibile e con diversi errori nel testo cantato, fece perdere le staffe al compositore (normalmente imperturbabile) ed ebbe come effetto una telefonata molto tesa fra i due.\nGli prefer\u00ec di gran lunga la versione di Billy Eckstine, registrata dal vivo con un ottetto diretto da Bobby Tucker. (Da Wikipedia in inglese: The author once said that the best version was of Billy Eckstine on his 1960 album No Cover, No Minimum).\n\"Lush Life\" \u00e8 stata incisa da moltissimi cantanti e musicisti; ricordiamo le versioni di Jack Jones, Nancy Wilson, Patti Lupone, Lady Gaga, Donna Summer (con Quincy Jones), Linda Ronstadt, Paul Ruffino, Johnny Mathis, Blossom Dearie, , Rahsaan Roland Kirk, Rickie Lee Jones, Kate Ceberano &amp; Mark Isham, Buddy Rich, Rickie Lee Jones, Kurt Elling, Sammy Davis Jr., Tony Scott, Archie Shepp.\nTesto e struttura musicale.\nIl titolo \"Lush Life\" significa pi\u00f9 o meno \"Vita da alcoolizzato\" - che \u00e8 quella che il protagonista prevede che finir\u00e0 per condurre nel tentativo di riaversi dall'abbandono che ha subito. Tutto il testo, che parla della noia provocata dalla vita mondana e dal suo \"milieu\" sembra provenire dalla penna di un Cole Porter piuttosto che da quella di un ragazzo non ancora diciottenne.\nLa struttura musicale del pezzo (in cui la pratica esecutiva ha fuso in un tutto unico strofa e ritornello) \u00e8 particolarmente complessa e raffinata. La strofa ha la forma A-A-B: la parte ha l'insolita lunghezza di sette battute, mentre la sezione B \u00e8 lunga quattordici misure. Il ritornello ha anch'esso una forma inconsueta (A-B-A'-C) ed \u00e8 composto da 24 misure, a cui occasionalmente ne vengono aggiunte ulteriori due in coda (come nella versione di John Coltrane contenuta nell'album omonimo). Anche l'andamento armonico, che presenta un caratteristico movimento cromatico, \u00e8 particolarmente distintivo di questa composizione."}
{"id": "3134414", "revid": "726373", "url": "https://it.wikipedia.org/wiki?curid=3134414", "title": "The Super Dimension Fortress Macross (videogioco 1985)", "text": " \u00e8 un videogioco pubblicato per la consolle giapponese Nintendo Entertainment System nel 1985 dall'azienda Namco, e basata sulla serie televisiva anime \"Fortezza superdimensionale Macross\".\nIl videogioco \u00e8 uno sparatutto a scorrimento orizzontale nel quale il giocatore controlla un VF-1 Valkyrie in una interminabile guerra contro la razza aliena di umanoidi giganti Zentradi che vuole conquistare la Terra. La VF-1 Valkyrie pu\u00f2 essere trasformata in tre modi: Gerwalk, Battroid e fighter, a seconda del quale ralletnta la velocit\u00e0 di scorrimento, ed il gioco diventa pi\u00f9 facile.\nLa musica di sottofondo del videogioco \u00e8 una versione a 8 bit di \"Shao Pai Long\", brano musicale interpretato nella serie da Lynn Minmay."}
{"id": "3134415", "revid": "767487", "url": "https://it.wikipedia.org/wiki?curid=3134415", "title": "Dimitri Daeseleire", "text": "Carriera.\nNazionale.\nHa partecipato ai Mondiali Under-17 del 2007."}
{"id": "3134417", "revid": "287204", "url": "https://it.wikipedia.org/wiki?curid=3134417", "title": "Juggernaut", "text": "Juggernaut \u00e8 un termine inglese che indica una forza inarrestabile, reale o metaforica.\nEtimologia.\nIl termine deriva dal sanscrito \u091c\u0917\u0928\u094d\u0928\u093e\u0925 \"Jagann\u0101tha\" (cio\u00e8 \u00abSignore dell'Universo\u00bb) ed \u00e8 uno dei molti nomi della divinit\u00e0 Krishna, dalle antiche scritture \"Veda\" indiane. \nUno dei pi\u00f9 famosi templi indiani \u00e8 quello di Jagannath, a Puri (Orissa) nel quale si tiene la \"Ratha Yatra\" (lett. \u00abprocessione di carri\u00bb), una processione annuale che trasporta i murti (statue) di \"Jagann\u00e2tha\" (Krishna), Subhadra e Balabhadra (fratello maggiore di Krishna). La propaganda coloniale inglese, ansiosa di dipingere usi e costumi induisti come \u00abbarbari\u00bb e \u00abprimitivi\u00bb raccontava che, come atto di devozione verso l'idolo che vi era trasportato, alcuni fedeli si gettassero sotto le ruote del carriaggio.\nUtilizzo.\nIl termine \u00e8 stato utilizzato in connessione all'alcolismo, durante l'epoca vittoriana, per esempio per descrivere il personaggio di Hyde, nel romanzo \"Lo strano caso del dottor Jekyll e del signor Hyde\" di Robert Louis Stevenson.\nIl termine \u00e8 stato utilizzato anche da Allen Ginsberg nelle sue \"Note appi\u00e8 di pagina\" per la poesia \"Urlo\", cos\u00ec come dai Radiohead nella prima strofa di \"Airbag\", brano di apertura di \"OK Computer\".\nIn epoca moderna \u00e8 diventato di uso frequente nei videogiochi di guerra per indicare unit\u00e0 eccezionalmente resistenti."}
{"id": "3134418", "revid": "729019", "url": "https://it.wikipedia.org/wiki?curid=3134418", "title": "Manfred Czernin", "text": "Biografia.\nNato a Berlino il 18 gennaio 1913, era il quarto figlio del Conte Otto von Czernin, diplomatico austriaco, e di Lucy Catherine Beckett, figlia del secondo Barone Grimthorpe. In seguito al divorzio dei genitori, il giovane Manfred pass\u00f2 diversi anni in Italia ma torn\u00f2 in Gran Bretagna da adolescente per studiare presso la Oundle School.\nCarriera nella RAF.\nDopo aver vissuto in Rhodesia per un breve periodo, Czernin torn\u00f2 nel Regno Unito nell'aprile del 1935 per prestare servizio nella Royal Air Force con il grado di \"Acting Pilot Officer\" (aspirante). Conseguito il brevetto di pilota, il giovane ufficiale fu assegnato al No. 57 Squadron RAF basato a Upper Heyford. Prest\u00f2 servizio anche in diversi altri Squadron finch\u00e9 non fu collocato temporaneamente nella riserva.\nRichiamato in servizio allo scoppio delle ostilit\u00e0, Czernin pass\u00f2 un breve corso di aggiornamento per piloti ed entr\u00f2 a far parte del No. 504 Squadron presso la base RAF di Debden nel gennaio 1940. Pochi giorni dopo fu trasferito al No. 213 Squadron di Wittering e nel mese di maggio al No.85 Squadron, equipaggiato con caccia Hawker Hurricane.\nQuesto reparto, cos\u00ec come gli altri del Corpo di Spedizione britannico in Francia, affront\u00f2 scontri durissimi con la Luftwaffe germanica. Il 16 maggio 1940 lo Hurricane di Czernin fu danneggiato in combattimento da un Bf 109 del 3/JG76: egli dovette compiere un atterraggio d'emergenza e raggiungere la base (l'aeroporto di Lilla) a piedi. Il 19 maggio abbatt\u00e9 uno Heinkel He 111 e due Dornier Do 17, e il giorno dopo uno Henschel Hs 126. La sua ultima vittoria in Francia fu uno He 111 abbattuto il 12 maggio; il 21 dello stesso mese Czernin torn\u00f2 in Inghilterra via mare, dopo di che fu trasferito al No. 17 Squadron alla base RAF Martlesham Heath.\nIn questo reparto Czernin si distinse fra i piloti di maggior successo che combatterono nella Battaglia d'Inghilterra, abbattendo un Do 17 del II/KG2 il 12 luglio (in condivisione) che precipit\u00f2 in mare al largo di Orfordness. Il 21 luglio distrusse uno Ju 88 \"in collaborazione\" con altri piloti e, il 25 dello stesso mese tre Bf 110 (di cui uno in collaborazione).\nPi\u00f9 tardi Czernin aggiunse alle proprie vittorie altri due Bf 110 il 3 settembre, un Bf 109 e due Heinkel 111 in collaborazione il 5 settembre, un Bf 110 l'11 settembre, uno Ju 88 in collaborazione il 19 settembre, un ulteriore Bf 110 il 27 settembre e per finire un Do 17 in condivisione il 24 ottobre.\nIl 17 novembre fu lo stesso Czernin ad essere abbattuto dall'asso tedesco Adolf Galland nel corso di un duello aereo sopra la base RAF di Wattisham. Nonostante le ferite riusc\u00ec a lanciarsi col paracadute, e il suo Hurricane si schiant\u00f2 al suolo ad ovest di Bradfield Church.\nNel maggio 1941 fu trasferito a un'unit\u00e0 addestrativa (\"52 Operational Training Unit\") basata a Debden e promosso alle funzioni di \"Squadron Leader\" (Maggiore) a dicembre. A febbraio 1942 gli fu affidato il comando del No. 146 Squadron in India, e fu poi promosso a ufficiale di Stato Maggiore del 224 Group. Torn\u00f2 nel Regno Unito per assumere un posto simile al Quartier Generale del 28 RAF Group di Uxbridge, finch\u00e9 non fu reclutato dal SOE sotto la copertura di un altro trasferimento.\nAgente segreto in Italia.\nNel 1943 fu reclutato dal SOE per la sua conoscenza dell'italiano: paracadutato una prima volta nei pressi del confine italo-austriaco nella notte del 13 giugno 1944, si guadagn\u00f2 subito una Military Cross per la sua decisione di procedere al lancio nonostante i segnali equivoci fatti dal \"comitato di accoglienza\" al suolo (non era raro, infatti, che tedeschi o fascisti tentassero di intercettare gli aviolanci alleati ai partigiani). Riconosciuto il personale a terra come amico, lo segnal\u00f2 con una torcia all'equipaggio dell'aeroplano, che subito dopo provvide a rilasciare l'operatore radio e il resto del carico.\nStabilita la propria base operativa nel territorio di Tramonti di Sopra in provincia di Pordenone, Czernin riusc\u00ec a creare un'efficiente rete di resistenza nella zona; verso la fine dell'anno fu poi raccolto da un Westland Lysander delle \"Special Operations\" e trasportato a Bari. La sua seconda missione ebbe luogo nel marzo 1945 quando fu di nuovo paracadutato, questa volta in Lombardia, per prendere parte alle operazioni che culminarono nella resa di Bergamo.\nOnorificenze.\n \u2013 1939\u20131945 Star con borchia (\"clasp\") della Battaglia d'Inghilterra.\n Air Crew Europe Star\n Italy Star\n Burma Star\n War Medal 1939-1945"}
{"id": "3134421", "revid": "287204", "url": "https://it.wikipedia.org/wiki?curid=3134421", "title": "Fabien Camus", "text": ""}
{"id": "3134422", "revid": "124791284", "url": "https://it.wikipedia.org/wiki?curid=3134422", "title": "Empire Classic Handicap", "text": "L'Empire Classic Handicap \u00e8 una corsa di stalloni purosangue che si svolge al Parco di Belmont, Elmont, New York. \u00c8 una corsa dei giochi classificati.\nIl tragitto della pista \u00e8 pari ad un miglio pi\u00f9 un ottavo di miglio. Il premio al vincitore \u00e8 di $ 250.000.\nInaugurata nel 1976 come \"Giochi dell'Impero\", e rinominata \"Empire Classic\" nel 1994, detenne eventi da sei furlong per due anni consecutivi, rispettivamente dal 1976 al 1988 e dal 1990 al 1993.\nAl Parco di Belmont si sono tenute delle corse effettive dal 1989 al 1991, dal 1993 al 1995 e dal 1997 sino ad oggi. Il tragitto da corsa di Saratoga ospit\u00f2 gli eventi nel 1992 e il percorso dell'Acquedotto li ospit\u00f2 nel 1996.\nDurante il cambio dell'appellativo, i furlong da percorrere nella gara aumentarono da 6 a 9.\nIl nome della corsa deriva dal soprannome dello stato di New York (\"The Empire State\")."}
{"id": "3134423", "revid": "757396", "url": "https://it.wikipedia.org/wiki?curid=3134423", "title": "Pablo Laso", "text": "\u00c8 figlio di Pepe Laso."}
{"id": "3134428", "revid": "729019", "url": "https://it.wikipedia.org/wiki?curid=3134428", "title": "Jeanneau", "text": "La Jeanneau \u00e8 uno dei maggiori cantieri navali francesi per nautica da diporto. Fondata nel 1957 a Herbiers, fa parte del Gruppo B\u00e9n\u00e9teau. Produce principalmente barche a vela (57 %) e le vendite sono realizzate per il 21,5 % in Francia e per il 47,8 % nel resto d'Europa.\nCompetizioni.\nMotonautica.\nLa Jeanneau ha vinto numerose edizioni della 24 Ore di motonautica di Rouen e della 6 Ore di motonautica di Parigi."}
{"id": "3134431", "revid": "22475", "url": "https://it.wikipedia.org/wiki?curid=3134431", "title": "Il segno del lupo", "text": "Il segno del lupo (\"Wolfbane\"), anche tradotto come Il regno del lupo, \u00e8 un romanzo di fantascienza del 1957 scritto da Frederik Pohl e C. M. Kornbluth. Fu pubblicato a puntate nella rivista \"Galaxy Science Fiction\" nel 1957, con illustrazioni di Wally Wood, e riunito in volume nel 1959.\nTrama.\nAnno 2203, 250 anni dopo la Guerra Coreana. Un pianeta vagante, popolato da strane macchine dette Piramidi, ha trascinato via la Terra dal Sistema solare fino allo spazio interstellare. La Luna \u00e8 stata \"accesa\" dalla tecnologia aliena e ora \u00e8 un minuscolo sole attorno al quale ruotano entrambi i pianeti. Il nuovo sole viene riacceso ogni cinque anni, anche se, all'inizio della storia, la riaccensione \u00e8 un po' in ritardo e la popolazione teme che possa non verificarsi di nuovo.\nLa popolazione mondiale \u00e8 crollata a cento milioni di persone, in gran parte a causa dei drastici cambiamenti climatici che hanno seguito la venuta del pianeta alieno. La maggior parte degli esseri umani sopravvissuti sono \"Cittadini\", persone passive la cui vita \u00e8 imbrigliata da elaborati rituali sociali, vari stili di meditazione e una cura del s\u00e9 prescritta accuratamente. Questo tenore di vita pieno di limitazioni causa frequentemente nei Cittadini dei crolli psicologici, rendendoli \"amok\", \"berserker temporanei\": durante questo stato, essi attaccano indistintamente chiunque si trovi nel loro raggio di azione. Chi commette crimini in questa condizione va incontro a una esecuzione capitale di tipo rituale.\nLa piccola minoranza della popolazione che conserva la propria naturale aggressivit\u00e0 \u00e8 chiamata \"Lupi\". Essi sono ritenuti una diretta minaccia per il resto della societ\u00e0. Questi Lupi, tuttavia, si vedono come esseri umani superiori e considerano \"Pecore\" i Cittadini. In realt\u00e0 i Lupi cercano in genere di usare l'inganno in modo che le Pecore evitino i loro insediamenti, mentre ogni Lupo che viene catturato dalle Pecore viene ucciso.\nI motivi della presenza degli alieni a forma di Piramide sono ignoti e la loro unica presenza \u00e8 costituita da una Piramide isolata sulla cima livellata del Monte Everest, oltre che degli \"Occhi\" trasparenti che si formano sugli individui che si suppone abbiano raggiunto o si siano avvicinati a uno stato di perfezione meditativa o \"nirvana\". Chiunque raggiunga questo stato di meditazione scompare dal mondo per una destinazione ignota.\nAccoglienza e critica.\nNella sua rubrica di recensioni su \"F&amp;SF\", Damon Knight selezion\u00f2 il romanzo tra i 10 migliori di fantascienza del 1959."}
{"id": "3134432", "revid": "287204", "url": "https://it.wikipedia.org/wiki?curid=3134432", "title": "Carburo di litio", "text": "Il carburo di litio, anche noto come acetiluro di litio \u00e8 un composto chimico con formula Li2C2 che, in condizioni normali, si presenta come un solido. \u00c8 un composto intermedio nelle procedure di datazione radiometrica ed uno dei numerosi composti litio-carbonio che includono quelli ricchi di litio (Li4C, Li6C2, Li8C3, Li6C3, Li4C3, Li4C5) e i composti di intercalazione di grafite (LiC6, LiC12, and LiC18); tuttavia il Li2C2 \u00e8 il composto pi\u00f9 termodinamicamente stabile ed \u00e8 l'unico che si pu\u00f2 ottenere direttamente dai due elementi. Fu prodotto per la prima volta nel 1896 da Henri Moissan che fece reagire carbonio con carbonato di litio. Gli altri composti ricchi di litio sono prodotto a partire dalla reazione del vapore di litio con idrocarburi clorurati (come per esempio il tetracloruro di carbonio.\nStruttura.\nIl carburo di litio \u00e8 un sale formato da 2Li+C22\u2212. Ha una struttura simile al perossido di rubidio e al perossido di cesio. A temperature alte la sua struttura si trasforma, reversibilmente, in una struttura cubica anti-fluorite..\nSintesi e reazioni.\nPer preparare una certa quantit\u00e0 di carattere puro in laboratorio, di fonde del litio metallico e si fa reagire con della grafite a temperature piuttosto elevate in assenza di aria.\nUn altro modo di sintesi del carburo di litio avviene tramite la reazione di anidride carbonica sopra del litio metallico fuso.\nIl carburo di litio \u00e8 un composto reattivo e si idrolizza molto facilmente per formare acetilene allo stato gassoso e idrossido di litio.\nUtilizzo nella datazione radiometrica.\nCi sono numerosi processi utilizzati per la datazione radiometrica: uno di questi consiste nel bruciare il campione con la produzione di anidride carbonica la quale reagisce con il litio; oppure, in un altro metodo, il carbone del campione reagisce direttamente con il litio metallico.\nIl risultato \u00e8 comunque lo stesso: avviene la formazione di carburo di litio che pu\u00f2 essere utilizzato per creare specie facili da pesare nella spettrometria di massa, come per esempio acetilene e benzene.."}
{"id": "3134434", "revid": "149587", "url": "https://it.wikipedia.org/wiki?curid=3134434", "title": "Lago Iznik", "text": ""}
{"id": "3134439", "revid": "287204", "url": "https://it.wikipedia.org/wiki?curid=3134439", "title": "Aicardi", "text": ""}
{"id": "3134440", "revid": "599013", "url": "https://it.wikipedia.org/wiki?curid=3134440", "title": "Elyaniv Barda", "text": ""}
{"id": "3134445", "revid": "1684799", "url": "https://it.wikipedia.org/wiki?curid=3134445", "title": "Cross section", "text": "Per cross section o cross-section (dall'inglese \"sezione trasversale\") si intende:"}
{"id": "3134447", "revid": "125830131", "url": "https://it.wikipedia.org/wiki?curid=3134447", "title": "Ana Bogdan", "text": "Non \u00e8 parente della collega connazionale e coetanea Elena Bogdan.\nBiografia.\nDurante gli Open di Francia 2009 - Doppio ragazze ha giocato in coppia con Ajla Tomljanovi\u0107, ma sono state sconfitte da Martina Trevisan e Ksenia Kirillova. All'Australian Open 2009 - Doppio ragazze ha partecipato in coppia con Alexandra Cercone, mentre si \u00e8 distinta nell'edizione singolo dello stesso anno arrivando alle semifinali, dove \u00e8 stata sconfitta da Ksenija Pervak, vincitrice poi del titolo.\nRaggiunge il suo miglior piazzamento nelle classifiche WTA il 15 giugno 2018 al n.59 del singolare e al n.148 del doppio il 1\u00b0 luglio 2019."}
{"id": "3134451", "revid": "287204", "url": "https://it.wikipedia.org/wiki?curid=3134451", "title": "Gruppo Beneteau", "text": ""}
{"id": "3134453", "revid": "765341", "url": "https://it.wikipedia.org/wiki?curid=3134453", "title": "Andrea Vitali (storico)", "text": "Biografia.\nAndrea Vitali si \u00e8 laureato in Studi Umanistici all'Universit\u00e0 di Bologna conseguendo successivamente il Diploma di Perfezionamento post-universitario in Musicologia. Nel mentre ha frequentato la Scuola di Archivistica, Paleografia e Diplomatica all'Archivio di Stato di Bologna. Dopo vari anni di insegnamento e di direzione della Biblioteca Comunale di Brisighella, si \u00e8 dedicato allo studio del simbolismo e dell'iconologia del Medioevo e del Rinascimento, con particolare attenzione alle feste religiose e profane e alla struttura dei cortei trionfali, argomento oggetto di una sua tesi di laurea.\nMentre frequentava il Corso di Musicologia presso l'I.M.E.T (Istituto di Studi Musicali e Teatrali) diretto dal prof. Giuseppe Vecchi, assieme ad altri studenti fond\u00f2 il \"Consortium Terrae Plebis\", uno dei primi gruppi apparsi in Italia a occuparsi di musica medievale e rinascimentale, cantando nel ruolo di controtenore. Con questa formazione si \u00e8 esibito in numerosi concerti dagli anni 1973 al 1990. Nel 1988 ha ricoperto il ruolo della voce bianca nel capriccio barocco \"Il Teatro alla Moda\" di Benedetto Marcello allestito presso il Gran Teatro La Fenice di Venezia. Ha inoltre cantato al Deutsches Theater di Monaco di Baviera, al Palais Royal di Parigi, a Salonicco in occasione del Carnevale e in altre citt\u00e0 europee. A lui si deve la prefazione al volume \"\"Einf\u00fchrung in die mittelalterliche Musik\" di Daniela Herzog e Marco Ambrosini edito dalla casa editrice tedesca Verlag der Spielleute, 1992 e la consulenza storica-interpretativa per due incisioni discografiche eseguite dall'Ensemble Oni Wytars: \"Canto Novello. Laudi Italiane del tardo medioevo\"\" (Raum Klang, RK 2809, 2009) e From Bysantium to Andalusia. Medieval Music and Poetry (Naxos, 8.557637, 2006).\nNel 1980 inizi\u00f2 a occuparsi dell'ideazione e della direzione artistica di eventi culturali e in quell'anno ide\u00f2 le Feste Medievali di Brisighella, prima rassegna di teatro, musica e danza del Medioevo, di cui \u00e8 stato direttore artistico fino al 2004 e per la cui ideazione e la brillante conduzione ha ricevuto nel 1992 la Targa del Consiglio Regionale dell'Emilia Romagna e nel 2004 quella del Ministero per il Turismo. Con le Feste di Brisighella, Andrea Vitali cre\u00f2 un evento sul medioevo che in breve tempo fu imitato in tutta Italia e nel resto del mondo.\nLe Tarot.\nNel 1985 ha fondato l'Associazione Culturale \u201cLe Tarot\u201d, organismo specializzato in discipline simboliche ed ermetiche, composto da eminenti personalit\u00e0 del mondo accademico e culturale internazionale (Franco Cardini, Giordano Berti, Rolando Dondarini, Cecilia Gatto Trocchi, Paolo Aldo Rossi, Paolo Sabbatini, Thierry Depaulis).\nIn qualit\u00e0 di presidente dell'associazione \u201cLe Tarot\u201d ha curato i progetti storico-scientifici delle pi\u00f9 importanti mostre realizzate sull'universo simbolico dei tarocchi. Riconosciuto dalla comunit\u00e0 scientifica internazionale fra le massime autorit\u00e0 per quanto attiene l'iconografia dei tarocchi storici, ha scritto diversi saggi iconologici tradotti in diverse lingue, ritenuti fondamentali per la loro comprensione simbolico-allegorica. Cos\u00ec ha scritto di lui Alain-Jacques Bougearel nella sua opera Origines et Histoire du Tarot (Ed. Envol, Toulouse, 1997, pag.21): \u201cA ma connaissance, Andrea Vitali est, de tous les tarologues contemporains, le medieviste le plus pertinent\u201d.\nHa tenuto conferenze sul simbolismo medievale e sull'iconografia allegorica dei Trionfi presso diverse universit\u00e0 e istituti di cultura italiani e stranieri. Nel settembre del 1995 \u00e8 stato invitato dall'International Playing-Card Society e dalla Guildhall Library di Londra, come relatore, al convegno sulle carte di Trionfi e sul loro rapporto con il simbolismo medievale inerente alla Sacra Bibbia, alla sopravvivenza degli antichi d\u00e8i in epoca medievale e rinascimentale e al pensiero ermetico. In veste di presidente dell'Associazione Culturale \"Le Tarot\", ha curato numerose esposizioni di carattere storico.\n\u00c8 stato consulente della casa distributrice italiana per gli aspetti simbolici del film sui tarocchi Il Ladro dell'Arcobaleno, regia di Alejandro Jodorowski con Peter O'Toole e Omar Sharif.\nSuoi saggi e contributi scientifici sono stati pubblicati dalla Nuova Alfa Editoriale, Electa, Edizioni Le Tarot, Il Meneghello, Edizioni Martina, Lo Scarabeo.\nApparizioni televisive.\nNumerose sono state le sue apparizioni in qualit\u00e0 di ospite in trasmissioni realizzate da reti televisive sui tarocchi, fra cui:\nPronto \u00e8 la Rai? condotta da Giancarlo Magalli, Rai Uno (1988)\nDove sono i Pirenei, condotta da Rosanna Cancellieri, Rai Tre (1994)\nMaurizio Costanzo Show, Canale 5 (1995)\nCronaca in Diretta, condotta da Alessandro Cecchi Paone, Rai Due (1995)\nSociet\u00e0 e Costume, Rai Due (1995)\nUno Mattina, condotta da Puccio Corona, Rai Uno (1996)\nSpeciale TG1 (1997)\nBorders - Italia Uno (2008)\nLibri in Onda - Rai International (2008)\nSue interviste sono apparse su quotidiani, settimanali e riviste specializzate di grande prestigio in Italia e all'Estero: Panorama, Europeo, Gioia, Famiglia Cristiana, Oggi, Grand Hotel, Capital, Historia, Il Piacere, Zoom, Ciga Hotel Magazine, Italy Italy, Illustrazione Italiana, La Repubblica, Il Resto del Carlino, Il Sole 24 Ore, La Stampa, Corriere della Sera, Il Messaggero, Haagsche Courant, Suddeutsche Zeitung, ecc.\nNel 1987 ha fondato assieme al Prof. Massimo Montanari, al documentarista Gian Vittorio Baldi e al critico dell'Espresso Beppe Mantovano il \u201cCentro Internazionale di Studi sull'Alimentazione\u201d, realizzando importanti convegni sulla cucina storica ed eventi relativi in Italia e negli Stati Uniti.\nSaggistica.\nAndrea Vitali ha scritto pi\u00f9 di cento articoli pubblicati in riviste di carattere storico-scientifico, in settimanali e quotidiani nazionali. Collabora con la rivista Secreta, mensile di cultura storico-ermetica (Editoriale Olimpia). Ha scritto numerosi saggi fra cui:\nRegie.\nIn considerazione del gran numero di regie svolte si fornisce un elenco non esauriente."}
{"id": "3134457", "revid": "110734815", "url": "https://it.wikipedia.org/wiki?curid=3134457", "title": "Campionato mondiale di canoa polo 2010", "text": "Il IX Campionato mondiale di canoa polo si \u00e8 tenuto all'Idroscalo di Milano dal 2 al 5 settembre 2010. Il torneo \u00e8 stato vinto dalla Francia nelle categorie maschile senior e femminile under 21, dal Regno Unito nella categoria femminile senior e dalla Germania nella categoria maschile under 21.\nFormula.\nIl torneo maschile senior ha visto la partecipazione di 22 nazioni, suddivise in 4 gironi (2 da 6 squadre e 2 da 5) all'italiana con partite di sola andata. Al termine della prima fase le prime tre classificate di ogni girone hanno avuto accesso ai gironi per le medaglie (2 gironi all'italiana da 6 squadre), mentre le altre partecipanti sono state raggruppate in gironi di consolazione per l'attribuzione delle posizioni inferiori.\nLe classifiche dei gironi di seconda fase hanno determinato le sfide incrociate per le posizioni dalla prima alla dodicesima. Formule analoghe sono state disposte per il torneo femminile, che vedeva al via 18 rappresentative nazionali, e per i tornei riservati alle squadre giovanili.\nRisultati torneo maschile senior.\nPrimo turno.\nGruppo A.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo B.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo C.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo D.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nSecondo turno.\nGruppo O.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo P.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo R.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo S.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nGruppo T.\nG : giocate, V : vinte, N : pareggiate, P : perse, GF : gol fatti,GS : gol subiti,PT : punti.\nFase finale.\nSpareggio 21\u00ba - 22\u00ba posto\n - 2 - 1\nSpareggio 19\u00ba - 20\u00ba posto\n - 11 - 5\nSpareggio 18\u00ba posto\n - 5 - 4\nSpareggio 16\u00ba - 17\u00ba posto\n - 2 - 1\nSpareggio 11\u00ba - 12\u00ba posto\n - 4 - 3\nSpareggio 9\u00ba - 10\u00ba posto\n - 4 - 1\nSpareggio 7\u00ba - 8\u00ba posto\n - 6 - 5\nSpareggio 5\u00ba - 6\u00ba posto\n - 1 - 3"}
{"id": "3134462", "revid": "3732", "url": "https://it.wikipedia.org/wiki?curid=3134462", "title": "Rete Bibliotecaria di Romagna", "text": ""}
{"id": "3134477", "revid": "287204", "url": "https://it.wikipedia.org/wiki?curid=3134477", "title": "Aichinger", "text": ""}
{"id": "3134480", "revid": "2055516", "url": "https://it.wikipedia.org/wiki?curid=3134480", "title": "Ajla Tomljanovi\u0107", "text": "Nelle prove del Grande Slam ha raggiunto i quarti di finale a Wimbledon 2021 ed ha ottenuto come \"best ranking\" la posizione 38 nel febbraio 2022.\nBiografia.\nI suoi genitori sono Ratko, vincitore dell'europeo di pallamano nel 1992 e nel 1993, ed Emina Tomljanovi\u0107, di origini bosniache. Incominci\u00f2 a praticare lo sport all'et\u00e0 di sei anni. Nel 2015 intraprende una relazione con il tennista australiano di origini greco-malesi Nick Kyrgios. Dopo la rottura con quest\u2019ultimo, inizia una relazione con il tennista italiano Matteo Berrettini.\nJuniores.\nNell'Australian Open 2009 venne eliminata nel primo turno mentre nel doppio dello stesso anno vinse il torneo insieme con Christina McHale sconfiggendo in finale con il punteggio di 6\u20131, 2\u20136, 10\u20134 Aleksandra Kruni\u0107 e Sandra Zaniewska.\nDurante gli Open di Francia 2009 gioc\u00f2 in coppia con Ana Bogdan e vennero sconfitte da Martina Trevisan e Ksenia Kirillova, mentre nell'edizione singolo venne sconfitta da Bianca Botto. Nell'US Open 2009 partecip\u00f2 in coppia con T\u00edmea Babos senza successo; e nell'US Open 2008 si ferm\u00f2 come singolarista al terzo turno, venendo sconfitta da Gail Brodsky.\n2014: ottavi al Roland Garros e Top 50.\nNel torneo di Shenzhen viene sconfitta nel primo turno da Annika Beck per 3-6 4-6. A Sydney, invece, supera il primo turno battenedo Daniela Hantuchov\u00e1 con il punteggio 6-4 7-5, prima di venire sconfitta da Madison Keys per 0-6 6-3 6-7. Agli Australian Open supera Tadeja Majeri\u010d per 3-6 7-6 6-4, per poi venire rimontata da Sloane Stephens per 6-3 2-6 5-7. Nel torneo di Acapulco raggiunge i quarti di finale perdendo contro Zhang Shuai per 1-6 7-5 2-6. A Indian Wells raggiunge il secondo turno dovendo arrendersi alla Stephens; mentre a Miami viene sconfitta da Varvara Lepchenko in un match lottato (4-6 7-6 6-7). Nel torneo di Charleston viene sconfitta da Jelena Jankovi\u0107 per 5-7 1-6.\nAgli Open di Francia riesce sorprendentemente ad arrivare agli ottavi di finale, battendo: Francesca Schiavone, Elena Vesnina e Agnieszka Radwa\u0144ska; prima di perdere contro Carla Su\u00e1rez Navarro. Grazie a questo risultato migliora il suo ranking di 19 posizioni, arrivando fino alla 51\u00aa posizione. La stagione sull'erba \u00e8 piuttosto povera di risultati, perdendo sempre al primo turno. Agli US Open viene sconfitta nuovamenta dalla Suarez Navarro nel primo turno. Conclude la stagione senza risultati di grande rilievo spingendosi poche volte fino al secondo turno. Chiude al 63\u00ba posto della classifica mondiale.\n2015: prima finale WTA.\nNel torneo di Brisbane ottiene la sua pi\u00f9 importante vittoria estromettendo la ex numero uno del mondo e n\u00b0 6 del seeding, Jelena Jankovi\u0107, per 7-6 6-0. Nonostante ci\u00f2, esce di scena nel turno successivo contro Elina Svitolina. Agli Australian Open, dopo aver estromesso in tre sets Shelby Rogers, viene sconfitta nel secondo turno da Varvara Lepchenko per 1-6 6-7. La Tomljanovic ottiene la prima finale WTA della carriera il 15 febbraio 2015 nel Pattaya Open. Nell'ultimo atto viene sconfitta da Daniela Hantuchova, con lo score di 3-6 6-3 6-4. Nel corso del torneo elimina: Elizaveta Kuli\u010dkova, Jarmila Gajdo\u0161ov\u00e1, Evgenija Rodina e M\u00f3nica Puig.\nNella stagione sulla terra battuta raggiunge un secondo turno nel torneo di Charleston venendo sconfitta da Andreea Mitu con un doppio 2-6 e a Madrid, dove viene eliminata da Viktoryja Azaranka con un doppio 3-6. Raggiunge i quarti di finale a Strasburgo fermando Shelby Rogers e Madison Brengle, prima di venire sconfitta da Samantha Stosur per 4-6 6-3 4-6. Prende parte al Roland Garros dove non riesce a ripetere gli ottavi di finale venendo sconfitta nel secondo turno da Angelique Kerber per 3-6 2-6. Partecipa al torneo di Nottingham dove viene sconfitta nel primo turno da Lauren Davis per 6-4 6-7 5-7. Esce di scena subito anche a Birmingham, mentre a Eastbourne non supera le qualificazioni.\nNello Slam londinese si impone su Kl\u00e1ra Koukalov\u00e1, per poi perdere contro Agnieszka Radwa\u0144ska, la quale le lascia solamente due games. Nel torneo di Stanford raggiunge i quarti di finale sconfiggendo Vitalija D'ja\u010denko per 3-6 6-0 6-0 e Madison Keys per 6-1 4-6 6-1. Viene poi fermata da Karol\u00edna Pl\u00ed\u0161kov\u00e1 in due facili set (2-6 4-6). Agli US Open viene sconfitta da Karin Knapp nel primo turno per 7-6 2-6 4-6. Raggiunge la semifinale nel torneo di Tokyo imponendosi su: T\u00edmea Babos, Kimiko Date e Madison Brengle; viene fermata nella sua corsa al titolo da Yanina Wickmayer per 5-7 2-6. Conclude la stagione partecipando al torneo di Seoul, Wuhan e Pechino. Nel torneo coreano viene sconfitta dalla Date che rif\u00e0 per 1-6 2-6; a Wuhan, dopo essersi qualificata, viene estromessa da Belinda Bencic con un doppio 5-7. Nell'ultimo torneo non va oltre le qualificazioni perch\u00e9 \u00e8 costretta al ritiro. Chiude l'anno al 66\u00ba posto della classifica.\n2016-2017: infortunio e rientro.\nIncomincia l'anno partecipando al torneo di Brisbane, ma viene sconfitta nettamente da Carla Su\u00e1rez Navarro per 1-6 2-6. Agli Australian Open non fa meglio, in quanto viene sconfitta da Kateryna Bondarenko per 6-7 3-6. Conclude prematuramente la sua stagione a causa di un brutto infortunio alla spalla che la costringe a uno stop di 14 mesi. Di conseguenza, scivola alla posizione n\u00b0 930.\nRitorna a giocare nel torneo di Acapulco eliminando Eugenie Bouchard per 7-6 6-1, per poi ritirarsi sul 5-7 per la belga Kirsten Flipkens nel secondo turno. Agli Indian Wells si arrende in due set a Julia G\u00f6rges; mentre a Miami raggiunge il terzo turno eliminando al terzo set Magda Linette ed Elena Vesnina, prima di perdere nettamente contro Lucie \u0160af\u00e1\u0159ov\u00e1. Disputa alcuni tornei ITF raggiungendo la semifinale solo in uno. Nel torneo di Norimberga viene sconfitta nuovamente dalla Flipkens, ma stavolta la tennista australiana le d\u00e0 del filo da torcere in quanto si aggiudica il secondo parziale (2-6 6-4 3-6). Nell'Open di Francia viene sconfitta da Kiki Bertens, la quale prevale totalmente nel secondo e nel terzo set imponendosi con il risultato di 6-4 1-6 1-6. Partecipa nel torneo croato di WTA 125k, ma viene sconfitta al primo turno da Maria Sakkar\u012b per 4-6 6-4 1-6. Disputa due tornei ITF arrivando in semifinale e in finale, senza vincere il titolo. Nel torneo di Stanford \u00e8 costretta al ritiro nel primo turno sul punteggio di 2-6 per la statunitense Coco Vandeweghe.\nAgli US Open estromette Johanna Larsson per 7-5 6-4, per poi soccombere ad Aleksandra Kruni\u0107 per 3-6 2-6. Non supera le qualificazioni nel torneo del Quebec. Disputa il torneo di Linz imponendosi per 3-6 6-4 6-1 su M\u00f3nica Puig, ma senza riuscire a superare la rinata Mihaela Buz\u0103rnescu, che si impone per 6-4 6-7 1-6. Non va oltre il primo turno nel torneo di Lussemburgo, dove a fermarla c'\u00e8 Alison Van Uytvanck. Parte a due tornei ITF arrivando nei quarti di finale e in finale, nuovamente senza riuscire a vincere. Nel torneo WTA 125s di Honolulu disputa i quarti di finale dopo aver sconfitto Kurumi Nara e Danielle Lao, prima di venire sconfitta in due set lottati da Rebecca Peterson. Finisce la stagione giocando nel torneo ITF negli Emirati Arabi; raggiunge la finale, ma \u00e8 costretta al ritiro dopo il primo parziale. Conclude la stagione al 118\u00ba posto.\n2018: due finali WTA stagionali e ritorno in Top 50.\nPrende parte al torneo di Brisbane imponendosi al primo turno su Destanee Aiava per 6-1 6-4, prima di venire rimontata da Johanna Konta per 6-4 1-6 4-6. Agli Australian Open viene sconfitta da Lucie \u0160af\u00e1\u0159ov\u00e1 per 5-7 3-6. Disputa una semifinale nel challenger di Newport Beach e nel challenger di Indian Wells venendo sconfitta da Danielle Collins per 4-6 3-6 e da Kateryna Bondarenko per 5-7 3-6. Agli Indian Wells \u00e8 dodicesima testa di serie; supera agevolmente Mariana Duque Mari\u00f1o per 6-3 6-0, per poi venire sconfitta in due sets da Sara Sorribes Tormo. A Miami, invece, si ferma nel secondo turno contro Sloane Stephens, che si impone per 1-6 3-6. Nel torneo di Monterrey si impone su Anna Karol\u00edna Schmiedlov\u00e1 per 4-6 6-1 7-6 e Anna Blinkova per 6-2 5-7 6-2; viene poi estromessa dalla futura vincitrice, Garbi\u00f1e Muguruza, la quale le lascia solamente tre game. A Istanbul si rif\u00e0 sulla Van Uytvanck con un doppio 6-3, modo altrettanto netto \u00e8 quello con cui viene sconfitta da Donna Veki\u0107 (1-6 2-6).\nRitorna a disputare una finale WTA a distanza di tre anni dall'ultima volta. Nel torneo di Rabat sconfigge: S\u00edlvia Soler Espinosa per 6-2 3-6 6-1, Kirsten Flipkens per 6-3 6-2, Jana Fett per 3-6 6-3 6-3 e Aleksandra Kruni\u0107 per 7-5 6-2. In finale non pu\u00f2 fare nulla contro la belga Elise Mertens, la quale la batte per 2-6 6-7. Negli Internazionali d'Italia si rif\u00e0 su Magda Linette per 6-2 3-6 6-4 e supera Zarina Dijas per 7-6 6-3. Tuttavia, viene sconfitta nettamente da Dar'ja Kasatkina per 0-6 4-6. Nell'Open di Francia esce di scena al primo turno venendo sconfitta da Elina Svitolina per 5-7 3-6. A s-Hetogenbosch viene rimontata nel secondo turno da Aryna Sabalenka per 6-3 6-7 0-6. Raggiunge i quarti di finale partendo dalle qualificazioni a Maiorca dove viene fermata da Anastasija Sevastova per 6-3 3-6 1-6.\nA Wimbledon esce di scena contro Madison Keys, che si impone per 4-6 2-6.\nRaggiunge un altro quarto di finale a Stanford dove a fermarla \u00e8 Mihaela Buz\u0103rnescu per 1-6 5-7. A Cincinnati supera le qualificazioni ed estromette Irina-Camelia Begu per 4-6 6-3 6-3; viene poi sconfitta in rimonta dalla numero uno del mondo, Simona Halep, con il punteggio di 6-4 3-6 3-6. Agli US Open si impone su Lizette Cabrera per 6-4 6-1, prima di arrendersi in un match lottato contro Kate\u0159ina Siniakov\u00e1 (3-6 7-6 6-7). Disputa un torneo ITF a Hiroshima dove raggiunge i quarti di finale. Raggiunge la terza finale in carriera, nonch\u00e9 la seconda stagione, a Seoul. Dopo aver sconfitto: Alison Van Uytvanck per 3-6 7-5 7-5, Tamara Zidan\u0161ek per 2-6 6-1 6-3, Mandy Minella per 6-2 4-6 7-5 e Hsieh Su-wei per 6-4 5-7 6-4. In finale viene eliminata da Kiki Bertens per 6-7 6-4 2-6. Grazie ai punti ottenuti, migliora il suo best ranking di tre posizioni a distanza di tre anni (47\u00aa posizione). Partecipa al torneo di Pechino dove non supera le qualificazioni, mentre a Tianjin viene estromessa all'esordio da Hsieh Su-wei per 64-7 5-7. Non fa meglio a Mosca, dove viene fermata da Anastasija Pavlju\u010denkova con il punteggio di 5-7 4-6.\n2019: quarta finale WTA, prima semifinale Premier e Top 40.\nInizia la stagione a Brisbane dove si impone in rimonta su Kate\u0159ina Siniakov\u00e1 (1-6 6-3 6-0), per superare anche Johanna Konta (6-2 7-62); \u00e8 costretta a cedere a Karol\u00edna Pl\u00ed\u0161kov\u00e1, numero cinque del mondo, con il punteggio di 1-6 6-1 1-6. A Sydney, invece, esce di scena al primo turno per mano di Camila Giorgi, che le rifila un doppio 3-6. Non fa meglio agli Australian Open, dove subisce la rivincita della Konta per 64-7 6-2 610-7. Raggiunge la quarta finale in carriera a Hua Hin, torneo promosso a International a partire dal 2019, eliminando nell'ordine: Stefanie V\u00f6gele per 6-1 7-66, Kateryna Kozlova per 7-60 6-1, Zheng Saisai per 6-1 6-3 e Tamara Zidan\u0161ek per 6-4 6-1. Tuttavia, in finale \u00e8 nuovamente costretta ad arrendersi a Dajana Jastrems'ka (2-6 6-2 63-7), nonostante l'australiana, nel terzo set, sia stata avanti per 5-2. Per quanto riguarda la classifica, si spinge fino alla 41\u00aa posizione. Successivamente, nel torneo del Qatar supera le qualificazioni, ma viene sconfitta nel primo turno con un doppio 6-2 da Julia G\u00f6rges, mentre a Dubai cede al terzo set a Zheng Saisai (2-6 6-4 5-7). Nel torneo degli Indian Wells si impone su Aliz\u00e9 Cornet per 7-5 6-3, ma viene sconfitta da Aryna Sabalenka, numero nove del ranking, con il punteggio di 3-6 6-4 0-6. In seguito, a Miami rimonta Anna-Lena Friedsam (4-6 6-3 6-0) e si rif\u00e0 sulla Sabalenka in due sets; ritorna in questo modo a vincere contro una top 10 dopo cinque anni. Successivamente, viene fermata da Anett Kontaveit, che ha la meglio per 7-63 2-6 7-64. Al termine del torneo perfeziona il suo \"best ranking\" alla 39\u00aa posizione.\nInizia la stagione sulla terra a Charleston, dove raggiunge il terzo turno estromettendo in due set Magda Linette e Tamara Zidan\u0161ek, prima di venire rimontata da Sloane Stephens (6-4 4-6 4-6). Ritornata in Europa, viene sconfitta all'esordio a Istanbul da Mark\u00e9ta Vondrou\u0161ov\u00e1 con un doppio 3-6. Nonostante ci\u00f2, disputa la semifinale in Marocco, venendo sconfitta da Johanna Konta (2-6 67-7), non riesce in questo modo ad eguagliare la finale raggiunta l'anno precedente; nel corso del torneo, si era imposta su: Fiona Ferro con un doppio 6-4, Timea Bacsinszky per 6-4 1-6 6-2 e Rebecca Peterson per 6-2 6-4. Prende parte al Premier Mandatory di Madrid, dove raccoglie un paio di giochi contro Mihaela Buz\u0103rnescu (3-6 2-6), mentre a Roma supera nuovamente la Zidan\u0161ek, prima di essere fermata dalla numero quattro del ranking, [lKarol\u00edna Pl\u00ed\u0161kov\u00e1]l. Continuano gli insuccessi anche a Norimberga, dove non va oltre il secondo turno eliminata dalla Zidan\u0161ek. Nello Slam parigino viene sconfitta al primo turno dalla campionessa in carica, Simona Halep, riuscendo a strapparle un set (2-6 6-3 1-6). \nLa stagione sull'erba per l'australiana inizia con i quarti di finale a Nottingham, in seguito alle vittorie su Danielle Lao per 6-2 6-3 e su Harriet Dart per 65-7 6-1 6-2; viene poi fermata da Tatjana Maria, che si impone per 6-3 7-67. A Maiorca raccoglie una vittoria contro M\u00f3nica Puig (6-4 7-5), per poi soccombre ad Anastasija Sevastova, che le lascia solamente tre giochi. Non ha fortuna nemmeno ad Eastbourne, dove esce di scena all'esordio per mano di Ekaterina Aleksandrova (2-6 61-7), mentre a Wimbledon estromette facilmente Dar'ja Kasatkina per 6-3 6-1, prima di perdere nettamente contro Viktoryja Azaranka, che ha la meglio per 6-2 6-0.\nIn preparazione allo Slam statunitense, si presenta ai tornei di Stanford e Toronto, raccogliendo due sconfitte inflittele rispettivamente da Kristie Ahn per 3-6 6-4 4-6 e da Iga \u015awi\u0105tek per 4-1 a causa del ritiro della Tomljanovi\u0107. Ritorna in campo a New York, riuscendo ad imporsi su Marie Bouzkov\u00e1 per 1-6 7-5 6-1, per poi perdere in rimonta contro Anett Kontaveit per 6-4 5-7 2-6. Inizia lo swing asiatico prendendo parte al nuovo torneo Premier, lo Zhengzhou Open. Qui raggiunge la semifinale per la prima volta in carriera in un torneo di tale categoria, dopo le vittorie su Lesley Kerkhove per 6-2 6-0, Kiki Bertens (ottava potenza del ranking) per 6-4 7-61 e su Zheng Saisai per 6-1 61-7 6-4. Grazie all'impresa compiuta contro la Bertens, raccoglie la seconda vittoria contro una top ten nella stagione e terza in carriera. Nel penultimo atto si arrende a Karol\u00edna Pl\u00ed\u0161kov\u00e1, futura campionessa, in due set. Nei successivi cinque tornei disputati ottiene solo due vittorie, a Seoul e Pechino. In novembre, viene chiamata dall'Australia per disputare i singolari contro la Francia: Ajla vince su Parmentier (6-4 7-5) ma perde da Maldenovic (1-6 1-6); alla fine, le aussies si arrenderanno per 3-2 alle transalpine.\nChiude la stagione alla 51\u00aa posizione del ranking.\n2020-2021: primi quarti di finale Slam e rientro in Top 50.\nInizia l'anno a Brisbane, dove batte Priscilla Hon (6-2 4-6 6-4) prima di cedere a Karol\u00edna Pl\u00ed\u0161kov\u00e1 in tre set. Ad Adelaide e nello slam casalingo, raggiunge sempre il secondo round, perdendo, rispettivamente, da Simona Halep e Garbine Muguruza. A San Pietroburgo elimina Mark\u00e9ta Vondrou\u0161ov\u00e1, testa di serie n\u00b05, per 3-6 6-3 6-4; nel turn successivo si arrende alla qualificata Potapova per 6(2)-7 3-6. Tra Dubai e Doha raccoglie solo una vittoria .\nIn seguito, il circuito WTA \u00e8 costretto a fermarsi da marzo ad agosto per via della pandemia di COVID-19: vengono annullati tutti i tornei previsti (compreso Wimbledon, che si era cancellato, l'ultima volta, nel 1945) e vengono rinviati i Giochi Olimpici al 2021.\nAjla riprende a giocare a Lexington, dove perde al primo turno da Julija Putinceva (0-6 4-6). Non va meglio al Western &amp; Southern Open e allo US Open, dove esce immediatamente per mano di Kudermetova e Kerber. Nella parte finale di stagione, l'australiana gioca sulla terra: tra Roma, Strasburgo e Parigi non vince un singolo match.\nChiude l'anno al n\u00b068 del mondo, non riuscendo a vincere un match da febbraio.\nTomljanovi\u0107 inizia il nuovo anno ad Abu Dhabi, dove coglie il secondo turno, perdendo dalla futura campionessa Aryna Sabalenka (5-7 4-6). Al Gippsland Trophy di Melbourne, esce di scena al primo turno contro Aliz\u00e9 Cornet (7-5 1-6 3-6). Agli Australian Open, batte Misaki Doi (6-2 6-1) prima di cedere alla n\u00b02 del mondo Simona Halep, al termine di una battaglia in tre set (6-4 4-6 5-7) in cui Ajla si \u00e8 trovata avanti 5-2 nel terzo parziale, venendo poi rimontata dalla romena.\nAl torneo di Wimbledon Tomljanovi\u0107 sconfigge, in ordine, Greet Minnen (6-2 7-65), Aliz\u00e9 Cornet (6-4 0-6 6-3) e Je\u013cena Ostapenko (4-6 6-4 6-2), giungendo ai suoi primi ottavi di finale a Wimbledon, i primi dal 2014, quando li raggiunse al Roland Garros. Qui incontra la tennista di casa e sorpresa del torneo Emma Raducanu, che si ritira sul punteggio di 6-4 3-0 in favore a Tomljanovi\u0107. La tennista di origini croate, raggiunge quindi i suoi primi quarti di finale a livello Slam, dove affronta la numero uno del mondo Ashleigh Barty, cedendo nettamente per 1-6 3-6. A fine torneo scala la classifica mondiale di 25 posizioni, ritornando nella Top 50, precisamente al 50\u00ba posto. Agli US Open raggiunge per la prima volta il terzo turno, dove per\u00f2 cede contro Karol\u00edna Pl\u00ed\u0161kov\u00e1 (3-6 2-6). In seguito prende parte al torneo di Indian Wells, sconfiggendo nettamente Usue Maitane Arconada (6-0 6-3) e superando, a sorpresa, la numero cinque del mondo Garbi\u00f1e Muguruza (6-3 1-6 6-3), registrando la quarta vittoria in carriera contro una top 10, la prima del 2021. Al terzo turno, elimina la slovena Zidan\u0161ek per 6-4 6-3, raggiungendo gli ottavi di finale del torneo californiano per la prima volta in carriera. Nella circostanza, perde da Angelique Kerber, con lo score di 4-6 1-6.\nDopo due secondi turni a Mosca e Cluj-Napoca, prende parte alla Billie Jean King Cup per conto dell'Australia: Ajla vince il suo singolare contro Aljaksandra Sasnovi\u010d per 4-6 6-2 6-3, regalando alle oceaniche il successo sulla Bielorussia (2-1). L'Australia accede in semifinale terminando prima il suo girone. Nella semifinale con la Svizzera, Tomljanovi\u0107 perde il suo match contro Belinda Bencic (3-6 2-6), condannando la sua nazionale all'eliminazione.\nTermina l'anno al n\u00b045 del mondo. \n2022.\nL'anno di Tomljanovi\u0107 inizia ad Adelaide, dove esce di scena al secondo turno contro Sofia Kenin (6-3 6(5)-7 3-6). Stessa sorte le tocca a Sydney, dove viene eliminata da Paula Badosa al secondo round (3-6 4-6). All'Australian Open, invece, cede all'esordio, nuovamente a Badosa (4-6 0-6). A Dubai non passa le qualificazioni perdendo al round decisivo contro Elena-Gabriela Ruse; tuttavia, viene ripescata come lucky loser. Nel main draw, tuttavia, viene subito sconfitta da Varvara Gra\u010d\u00ebva (1-6 5-7).\nRisultati in progressione.\nSingolare.\nAggiornato a Torneo di Wimbledon 2021 in corso\nNote"}
{"id": "3134494", "revid": "767487", "url": "https://it.wikipedia.org/wiki?curid=3134494", "title": "Francesca (film)", "text": "Francesca \u00e8 un film del 2009 diretto da Bobby Paunescu.\nIl film \u00e8 stato presentato alla Mostra internazionale del cinema di Venezia nel 2009, nella categoria Orizzonti.\nTrama.\nLa trama del film verte intorno alla storia di Francesca, una giovane maestra d'asilo residente a Bucarest che - tramite un intermediario - riesce a trovare un lavoro regolare in Italia, pi\u00f9 precisamente a Sant'Angelo Lodigiano, come badante di un signore anziano. La protagonista ha i soldi per partire (servono 3.000 \u20ac) ma chiede l'approvazione dei familiari, i quali ritengono per\u00f2 il Belpaese un luogo poco sicuro e un falso miraggio.\nLa ragazza per\u00f2 non demorde: ha l'obiettivo di aprire un asilo nido multietnico a Sant'Angelo, luogo simbolico in quanto citt\u00e0 di Francesca Saverio Cabrini (non a caso le due hanno lo stesso nome), l'intraprendente suora che alla fine dell'Ottocento fece del sostegno agli italiani emigrati in America la missione della sua vita.\nIl piano di Francesca prevede che Mita, il suo fidanzato, la raggiunga in Italia non appena porter\u00e0 a termine un piccolo affare in cui \u00e8 coinvolto, ma le cose non vanno per il verso giusto ed il ragazzo ne pagher\u00e0 le conseguenze; Francesca inoltre si rende conto che nella societ\u00e0 circostante vengono alla luce penose verit\u00e0 e sar\u00e0 costretta a cambiare i suoi scopi.\nControversie con Tosi e Mussolini.\nLa versione originale della pellicola, presentata nella sezione \"Orizzonti\" della 66\u00aa Mostra internazionale d'arte cinematografica di Venezia, contiene in apertura un insulto al sindaco di Verona Flavio Tosi, pronunciato dal padre della protagonista il quale vuole dissuadere la ragazza, una maestra di scuola materna, dall'emigrare in Italia, oltre ad un epiteto scurrile rivolto dal medesimo alla parlamentare del PdL Alessandra Mussolini.\nIn commento a questo fatto, Tosi ha inviato un comunicato stampa nel quale sottolinea gli ottimi rapporti tra l'amministrazione e la comunit\u00e0 romena di Verona, evidenziati, tra l'altro, dall'apprezzamento rivolto dal console di Romania Tiberio Mugurel Dinu nei confronti del sindaco, dopo la decisione dell'amministrazione comunale di collaborare con il governo di Bucarest per realizzare in citt\u00e0 un centro culturale romeno.\nA margine del comunicato, Tosi stesso dichiara che \u00abQuesto \u00e8 il rapporto tra l'Amministrazione comunale e la laboriosa comunit\u00e0 romena residente a Verona (circa 8 mila persone, quasi il 3% della popolazione, la pi\u00f9 numerosa comunit\u00e0 straniera in citt\u00e0) con la quale esiste una collaborazione reciproca e costruttiva. Lo sanno benissimo i Romeni di Verona, non lo sa il signor Paunescu, vittima anch'esso, forse, dei pregiudizi che il suo film vorrebbe combattere\u00bb Successivamente, Tosi ha annunciato querela nei confronti del regista romeno.\nLa Mussolini ha cercato di bloccare la diffusione del film per una frase ingiuriosa nei suoi confronti contenuta nei dialoghi: tuttavia, l'11 novembre del 2009 il Tribunale Civile di Roma ha rigettato la richiesta d'urgenza ex art. 700 presentata dalla parlamentare, per cui \"Francesca\" \u00e8 potuto uscire nelle sale."}
{"id": "3134495", "revid": "446353", "url": "https://it.wikipedia.org/wiki?curid=3134495", "title": "Classe Asashio (cacciatorpediniere)", "text": "La di dieci cacciatorpediniere di squadra appartenne alla Marina imperiale giapponese e cominci\u00f2 a entrare in servizio nel 1937. Si trattava di navi costruite senza tenere conto dei limiti imposti dal trattato navale di Londra dell'aprile 1930, che riproponevano il modello di cacciatorpediniere armato con sei cannoni da 127\u00a0mm, numerosi tubi lanciasiluri per ordigni da 610\u00a0mm e un potente impianto propulsivo. Gli esemplari traevano inoltre beneficio dalle lezioni apprese con le classi precedenti circa solidit\u00e0, robustezza e stabilit\u00e0 dello scafo; problemi riguardanti il raggio di virata e malfunzionamenti tecnici delle nuove turbine furono risolti con successo entro il 1941, mentre la modestia dell'autonomia, in caso di battaglie e manovre di combattimento, rimase sempre insoddisfacente.\nOrganizzati in tre divisioni e mezzo poche settimane prima della guerra in Estremo Oriente contro gli Alleati, gli Asashio parteciparono a tutte le pi\u00f9 importanti operazioni anfibie e aeronavali dei primi mesi di ostilit\u00e0, contribuendo alle vittorie dello Stretto di Badung e del Mare di Giava (febbraio 1942); vari esemplari subirono comunque danni piuttosto gravi, tali da tenerli fuori servizio per lunghi periodi, e lo fu perduto nelle acque delle isole Aleutine. Con la campagna di Guadalcanal dell'agosto 1942-febbraio 1943 emersero chiaramente i difetti insiti nel progetto, ovvero la scarsa importanza attribuita alla contraerea e alla lotta antisommergibile, nonch\u00e9 la mancanza di efficienti sensori. L'inizio del 1943 fu anzi catastrofico per la classe, che perse in rapida successione lo \"Oshio\" (vittima di un sommergibile), il capoclasse \"Asashio\" e lo \"Arashio\" (fatti a pezzi dall'United States Army Air Forces nella battaglia del Mare di Bismarck), il \"Minegumo\" (crivellato dal fuoco navale radarguidato). I giapponesi tentarono di porre rimedio con cicli di potenziamento, arrivando a rimuovere una delle torrette con pezzi da 127\u00a0mm per fare posto a svariate installazioni di cannoni contraerei da 25\u00a0mm; dalla fine del 1943-inizio del 1944 comparirono apparati radar sulle alberature e la scorta di bombe di profondit\u00e0 fu pi\u00f9 che raddoppiata. I quattro superstiti esemplari parteciparono dunque alla battaglia del Mare delle Filippine (19-20 giugno 1944) e poi alla battaglia del Golfo di Leyte, durante la quale lo \"Yamagumo\", lo \"Asagumo\" e il \"Michishio\" colarono a picco con gravi perdite in vite umane. Il rimase perci\u00f2 l'unico rappresentante della classe e, fuggito dalle Filippine, accompagn\u00f2 la grande nave da battaglia nella suicida operazione Ten-Go: a dispetto della profusione di contraerea leggera, fu ripetutamente colpito e ridotto a un relitto fiammeggiante, tanto che un altro cacciatorpediniere lo fin\u00ec con un siluro il 7 aprile 1945, dopo averne tratto in salvo l'equipaggio.\nProgetto.\nCon la ratifica del trattato navale di Londra dell'aprile 1930, l'Impero giapponese dovette abbandonare il programma di intensive costruzioni dei cacciatorpediniere , iniziato con la classe Fubuki e proseguito con la classe Akatsuki; si trattava di navi assai bene armate con sei cannoni da 127\u00a0mm e nove tubi lanciasiluri da 610\u00a0mm, specializzate nei combattimenti di superficie diurni e notturni. Nella prima met\u00e0 degli anni trenta, pertanto, la Marina imperiale immise in servizio le classi Hatsuharu e Shiratsuyu rispettose dei limiti di tonnellaggio imposti dal trattato, ma afflitte da problemi di stabilit\u00e0, tenuta del mare, ergonomia degli spazi ed eccessivi pesi, dovuti alla pressante volont\u00e0 di mantenere un elevato numero di armi su scafi relativamente leggeri: le problematiche rilevate furono tali da costringere a un'estesa ricostruzione delle unit\u00e0, che per gli Hatsuharu signific\u00f2 inoltre la perdita di un terzo della dotazione lanciasiluri.\nQueste due serie di cacciatorpediniere lasciarono dunque insoddisfatti i vertici dello stato maggiore generale della Marina, che optarono per ritornare al concetto di cacciatorpediniere Tipo speciale pur di disporre di navi prestanti e affidabili. A cavallo tra 1933 e 1934 cominci\u00f2 la progettazione di un nuovo gruppo di cacciatorpediniere senza tenere in conto le restrizioni del patto di Londra, i cui termini sarebbero spirati solamente il 31 dicembre 1936: le alte sfere non si preoccuparono, per\u00f2, di tale ostacolo. La nuova classe Asashio adottava uno scafo pi\u00f9 lungo di 9 metri, aggiungeva 300 tonnellate al dislocamento standard e implementava le misure correttive volte a salvaguardare equilibrio e stabilit\u00e0; mantenne l'armamento silurante su otto tubi da 610\u00a0mm che gli Shiratsuyu avevano introdotto, organizzati in due impianti quadrinati, mentre la dotazione d'artiglieria si rifece ai Fubuki. Inoltre fu la prima classe nella Marina imperiale a montare su tutti gli esemplari i nuovi cannoni contraerei Type 96 da 25\u00a0mm, due coppie su ognuno. L'apparato propulsore fu infine rivisitato e dotato di macchine pi\u00f9 robuste e potenti, che garantirono un'alta velocit\u00e0 massima a dispetto dell'incremento di peso. Nel 1935, alla conclusione dei lavori tecnici, gli Asashio si presentavano come veloci, eleganti e solide unit\u00e0 siluranti, tanto da divenire il modello ideale per le successive due classi di cacciatorpediniere.\nCaratteristiche generali.\nScafo e dotazioni.\nI cacciatorpediniere tipo Asashio presentavano una lunghezza tra le perpendicolari di 111 metri, alla linea di galleggiamento di 115 metri e una lunghezza fuori tutto di 118,26 metri. La larghezza massima dello scafo ammontava a 10,35 metri e il pescaggio era un poco aumentato a 3,66 metri/3,69 metri in conseguenza della crescita dei pesi: il dislocamento standard era infatti di tonnellate. Alle prove in mare fu quindi riscontrato un dislocamento a pieno carico di tonnellate o di tonnellate. All'entrata in servizio l'equipaggio di ogni nave era formato da 200 uomini tra ufficiali, sottufficiali e marinai, poi portati a 230 effettivi entro il 1944.\nLo scafo ospitava quattro lance di salvataggio in fasciame sulla destra e a babordo della torre di comando e del fumaiolo anteriore: ciascuna era appesa a un proprio argano. Le alberature consistevano in un albero prodiero tripode, sito dietro la torre di comando, e in un albero di maestra tripode di altezza inferiore, che si elevava dall'alloggiamento dei siluri di ricarica sistemato dietro alla torretta sopraelevata di poppavia. Al centro dello scafo, immediatamente dietro il secondo fumaiolo, era stata inchiavardata una piattaforma circolare ospitante un proiettore da ricerca da 90\u00a0cm e un radiogoniometro.\nImpianti propulsivi.\nL'apparato motore degli Asashio si rifaceva a quello delle classi precedenti, a sua volta mutuato con qualche modifica dagli impianti in uso sugli Akatsuki. Si componeva di tre caldaie Kampon e di due turbine a ingranaggi a vapore Kampon; a queste erano vincolati due alberi motore dotati di elica. Due caldaie erano accoppiate ed erano state sistemate in testa, seguivano la terza caldaia e infine le turbine, affiancate in senso longitudinale allo scafo. I condotti di scarico erano convogliati in due fumaioli, uno anteriore di grandi dimensioni che serviva due caldaie, uno posteriore meno largo e dedicato alla terza. Il modello Kampon era uguale a quello in uso sugli Shiratsuyu, ma era stato sottoposto ad alleggerimento e tarato nuovamente per operare al massimo regime: sviluppava una pressione di 312,4\u00a0psi (22\u00a0kg/cm\u00b2) e produceva vapore surriscaldato alla temperatura di 572\u00b0 F (300\u00a0\u00b0C). La potenza totale erogata ammontava dunque a \u00a0shp, com'era stato per i cacciatorpediniere Tipo Speciale, e garantiva una velocit\u00e0 massima di 35 nodi o 66,5\u00a0km/h, nonostante le accresciute dimensioni e massa degli Asashio. L'impianto era alimentato a olio combustibile, la cui riserva di bordo ammontava a 500 tonnellate, e permetteva di percorrere miglia nautiche alla velocit\u00e0 di crociera di 10 nodi (poco pi\u00f9 di chilometri a 19\u00a0km/h); a 18 nodi l'autonomia calava a miglia nautiche ( chilometri alla velocit\u00e0 di 34,2\u00a0km/h) ma alla massima andatura cadeva ad appena 960 miglia, ovvero meno di chilometri.\nArmamento.\nLa dotazione d'artiglieria torn\u00f2 a essere articolata su sei cannoni Type 3 da 127\u00a0mm lunghi ciascuno 50 calibri (L/50), distribuiti in tre torrette binate Type C che erano state mantenute dagli Shiratsuyu \u2013 pi\u00f9 precisamente si trattava di tre affusti completamente chiusi, la cui corazzatura era limitata a 3\u00a0mm su tutti lati, utile quindi a proteggere solo da intemperie e schegge. Una torre era installata a prua dinanzi alla torre di comando, le altre due erano sovrapposte e si trovavano verso poppa, dietro il secondo apparato lanciasiluri e il relativo magazzino per gli ordigni di scorta. Il cannone Type 3 sparava un proietto pesante 23 chili alla velocit\u00e0 iniziale di 913\u00a0m/s, con una gittata massima di oltre metri; la cadenza di tiro era di un colpo ogni 6-12 secondi. La torretta Type C che ospitava i pezzi era manovrata da un equipaggio di sedici uomini e aveva un alzo compreso tra -7\u00b0 e +55\u00ba: ci\u00f2 significava una limitazione di 25\u00b0 rispetto ai precedenti impianti Type B, dopo la constatazione che il rateo di fuoco del cannone e la velocit\u00e0 di brandeggio di tale installazione erano insufficienti per un reale impiego contraereo. Il Type 3 si conferm\u00f2 comunque un'eccellente arma contro bersagli di superficie, sebbene saltuariamente fossero denunciati alcuni problemi di dispersione delle salve. Ciascuna delle tre torrette era servita da un proprio magazzino munizioni sottostante, dove le granate erano preparate e dunque inviate ai serventi mediante un paranco meccanico: ci\u00f2 permise di velocizzare i tempi di caricamento e ottenere un fuoco pi\u00f9 sostenuto. Inoltre il modello erano impenetrabile ai gas venefici. Le torri erano equipaggiate con propri dispositivi di visione e, per l'ingaggio di unit\u00e0 nemiche, facevano riferimento ai dati forniti da un telemetro Type 90 da 3 metri, installato sulla cima della camera di combattimento dei siluristi (sopra alle sovrastrutture prodiere).\nCome per tutti i cacciatorpediniere imperiali, anche gli Asashio facevano grande affidamento sull'armamento silurante. La classe era equipaggiata con due installazioni quadrinate Type 92 da 610\u00a0mm, una tra i fumaioli su un rialzo e una a mezzanave, complete di una ricarica ciascuna per un totale di sedici siluri a bordo. Gli impianti adoperavano il noto Type 93, introdotto con la classe Hatsuharu. Sviluppato nella prima met\u00e0 degli anni trenta, si trattava di un siluro propulso a ossigeno puro, il che garantiva grande autonomia, notevole spinta e anche una scarsa scia di bolle, molto pi\u00f9 evidente se si adoperava l'aria compressa come propellente. Il Type 93 era lungo circa 9 metri e pesava chili, compresa la testata di guerra da 490 chili di alto esplosivo, di gran lunga maggiore rispetto a quella in uso sul Mark 15 statunitense; poteva essere lanciato alla velocit\u00e0 di 48, 40 o 36 nodi e raggiungere rispettivamente una portata di , e metri. Anche in questi casi il Type 93 rivel\u00f2 di avere un raggio d'azione superiore alle armi americane e, in generale, rimase insuperato sino alla conclusione della seconda guerra mondiale. Gli affusti Type 92 erano scudati, brandeggiabili grazie a motori elettrici incorporati ed erano serviti da un sistema di ricarica rapido, capace di inserire nei tubi nuovi siluri in 17 secondi. Gli ordigni di riserva rimasero suddivisi in tre compartimenti sul ponte come per gli Shiratsuyu: uno, con capienza di quattro siluri, si trovava tra le torrette di poppavia e l'impianto lanciatore posteriore; gli altri due, ciascuno contenente due siluri, erano stati disposti ai lati del fumaiolo posteriore inclinati verso l'interno, in modo da facilitare la ricarica. Solo una fonte afferma che questi ultimi due magazzini erano stati ridislocati ai fianchi del fumaiolo anteriore. I serventi ai lanciasiluri prendevano ordini da una camera di comando e combattimento costruita sul tetto della plancia, alla quale erano collegati mediante telefono; facevano inoltre riferimento a un telemetro Type 14 da 2 metri, inchiavardato al tetto del magazzino siluri poppiero.\nLa classe fu la prima nella Marina imperiale a essere equipaggiata, sin dal progetto, con i cannoni contraerei Type 96 da 25\u00a0mm L/60. Ogni unit\u00e0 disponeva di due impianti binati, disposti su altrettante piattaforme sopraelevate ai lati e davanti al secondo fumaiolo. Per la lotta antisommergibile erano disponibili sedici bombe di profondit\u00e0, impiegabili o mediante due lanciatori Type 94 oppure facendole rotolare in mare da due rampe poste ai lati del rotondo di poppa; inoltre gli Asashio furono in assoluto i primi cacciatorpediniere nipponici a poter usufruire di un apparato sonar, fornito nel modello Type 93. La classe introdusse infine due paramine sul bordo delle murate di poppa, allo scopo di dragare in corso di navigazione eventuali campi minati.\nCostruzione.\nLa classe Asashio fu prevista dal 2\u00ba Programma di rafforzamento navale approvato nel 1934; fu ordinata in dieci esemplari i cui costi furono concentrati nell'anno fiscale 1934. I cacciatorpediniere furono impostati tra il settembre 1935 e il marzo 1937, varati tra il dicembre 1936 e il novembre 1937, completati e immessi in servizio tra l'agosto 1937 e il giugno 1939. Tre navi furono costruite dall'azienda Fujinagata di Osaka, mentre gli arsenali della Marina imperiale a Maizuru, Sasebo e i cantieri Kawasaki a K\u014dbe fornirono ciascuno due unit\u00e0; il decimo e ultimo esemplare fu invece allestito nei bacini della ditta Uraga di Tokyo. Gli scafi della classe erano compresi tra i numeri di serie 75 e 84.\nModifiche al progetto.\nAi collaudi dello \"Asashio\" nell'estate 1937 fu notato che, in corso di virata, la manovrabilit\u00e0 calava drasticamente e la nave descriveva un raggio troppo ampio. La poppa e il timone dovettero dunque essere del tutto ricostruiti secondo un progetto correttivo, rapidamente posto in essere; lo stesso intervento fu implementato sugli altri esemplari direttamente in cantiere. Subito dopo sorsero problemi con le nuove, potenti turbine, in particolare attinenti le eliche: una non perfetta sincronizzazione delle varie componenti, infatti, faceva s\u00ec che si scorticassero a vicenda durante la navigazione. Questo grave difetto fu pressoch\u00e9 risolto prima delle ostilit\u00e0 contro gli Alleati, dopo un grande dispendio di tempo e denaro. Infine, all'inizio degli anni quaranta e anteriormente alla partecipazione dell'Impero giapponese alla seconda guerra mondiale, i dieci esemplari ebbero un cavo di demagnetizzazione fissato lungo il margine superiore di tutta la cintura, per renderli meno vulnerabili alle mine magnetiche.\nDopo il primo anno di battaglie gli interventi si concentrarono sui due grandi punti deboli della classe (comuni a tutti i cacciatorpediniere giapponesi), vale a dire l'anemica contraerea e la pochezza degli equipaggiamenti atti a contrastare i sommergibili avversari. La prima fase avvenne tra lo scorcio del 1942 e buona parte del 1943: le due installazioni binate di Type 96 a mezzanave furono rimpiazzate con impianti tripli e, tra la plancia e la torre d'artiglieria prodiera, fu costruito un ballatoio rialzato ospitante una coppia di pezzi da 25\u00a0mm. Poi, a cominciare dalle ultime settimane del 1943 e fino alla primavera 1944, mano a mano che gli Asashio passavano dagli arsenali nipponici, fu rimossa la torre sopraelevata con i pezzi da 127\u00a0mm \u2013 confermatisi incapaci di un reale fuoco contraereo \u2013 per fare spazio a due affusti trinati di Type 96. In ultimo, dalla fine dell'estate sino all'inverno 1944, furono aggiunti dagli otto ai dodici supporti singoli per altrettanti cannoni Type 96, piazzati lungo il ponte e sul castello di prua ovunque fosse sfruttabile un campo di tiro decente. Questa serie di potenziamenti non fu vissuta dall'intera classe, dacch\u00e9 sei unit\u00e0 furono distrutte entro i primi mesi del 1943: infatti solo lo \"Asagumo\", lo \"Yamagumo\", il \"Michishio\" e il \"Kasumi\" sopravvissero abbastanza a lungo per disporre dell'intera dotazione contraerea, che oscillava tra le ventidue e le ventisei bocche da fuoco da 25\u00a0mm. Solo il \"Kasumi\" fu equipaggiato al principio del 1945 anche con quattro mitragliatrici pesanti Type 93 da 13,2\u00a0mm, sebbene per allora fossero armi di modesta efficacia. In un periodo non specificato della seconda parte del conflitto tutti gli Asashio superstiti aggiunsero due lanciatori Type 94 e incrementarono a trentasei le bombe di profondit\u00e0 trasportate; per contro furono privati di met\u00e0 della scorta di siluri e dei paramine, allo scopo di contenere i pesi. La misura si rivel\u00f2 comunque insufficiente, perch\u00e9 il dislocamento standard crebbe a quasi tonnellate e a pieno carico a ben tonnellate, con conseguente riduzione a 29 nodi della velocit\u00e0 massima.\nLa classe non disponeva di nessun tipo di radar all'entrata in servizio, fornito solo nel crogiuolo della guerra nei diversi modelli Type 22 (localizzazione bersagli navali) e Type 13 (ricerca aerea): lo \"Asagumo\", lo \"Yamagumo\", il \"Michishio\" e il \"Kasumi\" soltanto ricevettero tali apparati. Il primo apparecchio veniva assicurato all'albero tripode di prua (che di conseguenza dovette essere irrobustito), presentava due antenne e i suoi operatori trovavano posto in un'apposita camera di controllo costruita alla base dell'albero; aveva un raggio massimo di poco meno di 70 chilometri ed era capace di individuare bersagli grandi come una nave da battaglia fino a 35 chilometri. Tuttavia non era abbastanza accurato per fornire dati sicuri all'artiglieria durante un combattimento. Il Type 13, sostanzialmente formato da una lunga antenna \"a pioli\", cominci\u00f2 invece a essere montato dalla met\u00e0 del 1944 in cima all'albero maestro. Era capace di localizzare un aereo solitario entro 58 chilometri circa e una formazione a 100 chilometri circa dalla nave; il suo raggio massimo arrivava a oltre 170 chilometri.\nImpiego operativo.\nNel 1940-1941, poco prima dell'inizio delle ostilit\u00e0 contro gli Alleati, gli Asashio furono organizzati nella 8\u00aa Divisione cacciatorpediniere (\"Oshio\", \"Asashio\", \"Arashio\", \"Michishio\") e 9\u00aa Divisione cacciatorpediniere (\"Asagumo\", \"Minegumo\", \"Natsugumo\", \"Yamagumo\"); lo \"Arare\" e il \"Kasumi\" costituirono la 18\u00aa Divisione assieme a due altri esemplari della successiva classe Kagero. Nel corso della guerra la classe pat\u00ec varie perdite ed entro il 1944 erano a galla solo quattro delle originarie unit\u00e0: tre furono fatte confluire nella 4\u00aa Divisione (\"Michishio\", \"Asagumo\", \"Yamagumo\") e la quarta, il \"Kasumi\", pass\u00f2 il resto della sua carriera nei ranghi di altre divisioni sino alla distruzione finale.\nAsashio.\nNel dicembre 1941 copr\u00ec assieme al resto dello scaglione occidentale della 2\u00aa Flotta (viceammiraglio Nobutake Kond\u014d) le operazioni anfibie lungo la Malesia britannica; nel gennaio 1942, con le truppe imperiali ormai in avanzata verso Singapore, si spost\u00f2 verso sud nella porzione orientale delle Indie olandesi, sempre con compiti di supporto ad attacchi dal mare. Nella notte del 19-20 febbraio fu tra i protagonisti giapponesi nella battaglia dello Stretto di Badung, durante la quale col\u00f2 a picco il cacciatorpediniere olandese dopo un serrato duello. Fu anche capace di danneggiare un cacciatorpediniere statunitense e l'incrociatore leggero olandese nello stesso scontro, ma fu a sua volta centrato da qualche granata. Tornato in Giappone e raddobbato, fu schierato per la battaglia delle Midway inquadrato nel gruppo di scorta al convoglio d'invasione per il piccolo atollo. La mattina del 6 giugno, distaccato a fianco della 7\u00aa Divisione incrociatori per operare un bombardamento delle isole, fu raggiunto da una bomba che caus\u00f2 ventidue morti e lo costrinse a ripiegare negli arsenali nipponici. In ottobre fu inviato nel Pacifico sud-occidentale e cos\u00ec partecip\u00f2 alla seconda fase della dura campagna di Guadalcanal, ma senza combattere negli scontri principali. Nel gennaio 1943 fu richiamato nelle acque nazionali per una rapida revisione e alla fine di febbraio era di nuovo a Rabaul, appena in tempo per essere aggregato al 3\u00ba Squadrone del contrammiraglio Masatomi Kimura, che era stato incaricato di difendere otto trasporti sino alle basi di Lae e Salamaua (Nuova Guinea). L'importante convoglio fu per\u00f2 annientato nella battaglia del Mare di Bismarck, nel corso della quale lo stesso \"Asashio\" fu squarciato da numerose bombe: affond\u00f2 rapidamente il 3 marzo senza alcun sopravvissuto.\nMichishio.\nNel dicembre 1941 copr\u00ec assieme alle altre unit\u00e0 della 3\u00aa Flotta (viceammiraglio Ib\u014d Takahashi) le operazioni anfibie nelle Filippine statunitensi sino al gennaio 1942, quando Manila era stata occupata; segu\u00ec dunque il grosso della squadra nelle Indie orientali olandesi e, nella notte del 19-20 febbraio, fu tra le navi coinvolte nella battaglia dello Stretto di Badung, durante la quale fu colto alla sprovvista da due obsoleti cacciatorpediniere statunitensi: rimase immobilizzato in mare con pesanti danni e sessantaquattro morti. Fu comunque preso a rimorchio, trainato in Giappone e riparato, raggiungendo le unit\u00e0 sorelle a Rabaul nel novembre 1942. Da qui condusse tre missioni del \"Tokyo Express\" verso la contesa Guadalcanal senza problemi ma il 14 novembre, durante i complessi spostamenti navali nipponici legati all'offensiva di novembre, fu messo fuori uso da velivoli nemici e, per la seconda volta, dovette essere raddobbato. Riprese servizio solo nel novembre 1943 e oper\u00f2 nei mesi seguenti prevalentemente in zone dietro al fronte; torn\u00f2 a essere schierato con la flotta da battaglia per lo scontro alle Marianne (19-20 giugno 1944). Sempre alle dipendenze della 2\u00aa Flotta allora al comando del viceammiraglio Takeo Kurita, fu assegnato alla disperata operazione \"Sh\u014d-G\u014d 1\" per infliggere un colpo decisivo alla United States Navy dinanzi a Leyte; nel dettaglio fu integrato alla \"Forza C\" del viceammiraglio Sh\u014dji Nishimura, distaccata dalla flotta per attaccare attraverso lo Stretto di Surigao. Nelle primissime ore del 25 ottobre, durante il tentativo di forzare il passaggio, il \"Michishio\" affond\u00f2 in questo braccio di mare, vittima dei siluri lanciati dai cacciatorpediniere e : si ebbero solo quattro superstiti tra l'equipaggio.\nOshio.\nNel dicembre 1941 copr\u00ec assieme al resto dello scaglione occidentale della 2\u00aa Flotta (viceammiraglio Kond\u014d) le operazioni anfibie lungo la Malesia britannica; nel gennaio 1942, con le truppe imperiali ormai in avanzata verso Singapore, si spost\u00f2 verso sud nella porzione orientale delle Indie olandesi, sempre con compiti di supporto ad attacchi dal mare. Nella notte del 19-20 febbraio fu tra i protagonisti giapponesi nella battaglia dello Stretto di Badung, durante la quale assist\u00e9 il gemello \"Asashio\" nella distruzione dell'olandese \"Piet Hein\": sub\u00ec per\u00f2 notevoli danni a causa delle artiglierie avversarie e, tornato con difficolt\u00e0 in patria, riprese servizio soltanto nel gennaio 1943. Fu immediatamente spedito nel settore delle isole Salomone e fu tra le unit\u00e0 schierate per l'evacuazione di Guadalcanal. Dirottato poco dopo sulle rotte tra Rabaul e la Nuova Guinea, il 20 febbraio rimase vittima del sommergibile e sprofond\u00f2 a nord-ovest dell'isola di Manus.\nArashio.\nNel dicembre 1941 copr\u00ec assieme al resto dello scaglione occidentale della 2\u00aa Flotta le operazioni anfibie lungo la Malesia britannica; nel gennaio 1942, con le truppe imperiali ormai in avanzata verso Singapore, si spost\u00f2 verso sud nella porzione orientale delle Indie olandesi, sempre con compiti di supporto ad attacchi dal mare e senza avere parte in alcuna grande battaglia. Dopo una revisione in patria, in maggio fu assegnato alla squadra di protezione ravvicinata al convoglio incaricato di occupare le isole Midway, operazione mai attuata; distaccato anzi insieme alla 7\u00aa Divisione incrociatori per bombardare l'atollo, la mattina del 6 giugno 1942 fu centrato da una bomba che provoc\u00f2 trentasette morti e pesanti danni: pot\u00e9 rientrare in servizio solo in novembre e, subito, fu inviato nel Pacifico sud-occidentale per compiere rapide missioni di rifornimento in Nuova Guinea. All'inizio del 1943 prese parte alle complesse manovre atte a sgomberare Guadalcanal e, a fine febbraio, fu destinato a proteggere con alcune delle navi sorelle un importante convoglio diretto a Lae e Salamaua. Le navi furono per\u00f2 scovate e attaccate dal 2 al 4 marzo nella cosiddetta battaglia del Mare di Bismarck; tra le unit\u00e0 perdute risult\u00f2 anche lo \"Arashio\", devastato e affondato da vari ordigni il 4 marzo.\nNatsugumo.\nNel dicembre 1941 copr\u00ec assieme alle altre unit\u00e0 della 3\u00aa Flotta (viceammiraglio Takahashi) le operazioni anfibie nelle Filippine statunitensi sino al gennaio 1942, quando Manila era stata occupata; segu\u00ec dunque il grosso della squadra nelle Indie orientali olandesi, ove continu\u00f2 ad appoggiare la successione di sbarchi. Dopo raddobbo e rifornimento in Giappone, partecip\u00f2 alla sortita generale della Marina nipponica a Midway, ma senza vedere alcuna azione, e fu poi presente alla battaglia delle Salomone Orientali (23-25 agosto 1942) direttamente collegata alla campagna per Guadalcanal. Nei mesi successivi complet\u00f2 tre trasporti di truppe sull'isola. Il 12 ottobre, distaccato con altri cacciatorpediniere per prestare soccorso alle malconce unit\u00e0 in ripiegamento dopo la battaglia di Capo Speranza, fu bersagliato da varie bombe aeree e affond\u00f2 nelle acque a nord-ovest dell'isola di Savo, portando con s\u00e9 il comandante e altri quindici marinai.\nYamagumo.\nNel dicembre 1941 copr\u00ec assieme alle altre unit\u00e0 della 3\u00aa Flotta le operazioni anfibie nelle Filippine statunitensi ma, il 31 dicembre, urt\u00f2 una mina nel Golfo di Lingayen (costa occidentale di Luzon) e sub\u00ec danni estesi, tali da tenerlo fermo fino all'ottobre 1942. Dalla ripresa di servizio fu quasi sempre assegnato a compiti di sentinella e scorta per convogli navali in arrivo o in partenza dai porti giapponesi, arrivando al massimo a completare missioni a Saipan; solo nella seconda parte del 1943 ampli\u00f2 il suo raggio d'azione sino alle basi di Rabaul e Truk: nel corso di tali incarichi fu autore il 19 novembre 1943 dell'affondamento del sommergibile . All'inizio del 1944 torn\u00f2 a operare alle dipendenze generali della Flotta Combinata e fu presente alla battaglia del Mare delle Filippine, senza per\u00f2 avere alcuna influenza sugli scontri. Appartenente alla 2\u00aa Flotta del viceammiraglio Kurita fu tra le navi schierate per la disperata operazione \"Sh\u014d-G\u014d 1\" tesa a infliggere un colpo decisivo alla United States Navy dinanzi a Leyte; nel dettaglio fu integrato alla \"Forza C\" del viceammiraglio Nishimura, distaccata dalla flotta per attaccare attraverso lo Stretto di Surigao. Nelle primissime ore del 25 ottobre, durante il tentativo di forzare il passaggio, lo \"Yamagumo\" incass\u00f2 uno dopo l'altro tre siluri lanciati dal cacciatorpediniere USS \"McDermut\"; squarciato da vari scoppi affond\u00f2 istantaneamente e dell'intero equipaggio sopravvissero solo due uomini.\nMinegumo.\nNel dicembre 1941 copr\u00ec assieme alle altre unit\u00e0 della 3\u00aa Flotta le operazioni anfibie nelle Filippine statunitensi sino al gennaio 1942, quando Manila era stata occupata; segu\u00ec dunque il grosso della squadra nelle Indie orientali olandesi, ove continu\u00f2 ad appoggiare la successione di sbarchi. In febbraio fu assegnato alla scorta del gruppo orientale per l'attacco a Giava: combatt\u00e9 dunque nella battaglia del Mare di Giava il 27 febbraio 1942, collaborando con il gemello \"Asagumo\" nella distruzione del cacciatorpediniere britannico . Dopo un ciclo di raddobbo in patria, fu presente alla cruciale battaglia delle Midway (senza avere alcun ruolo) e poi fu subito inviato nel teatro del Pacifico sud-occidentale alla notizia degli sbarchi statunitensi a Guadalcanal; verso la fine di agosto fu quindi presente alla battaglia aeronavale delle Salomone Orientali. Il 5 ottobre rimase danneggiato nel corso di un'incursione aerea e dovette rientrare in Giappone per le opportune riparazioni, che si protrassero sino al febbraio 1943: immediatamente rimandato al fronte, salp\u00f2 a inizio marzo da Rabaul assieme al \"Murasame\" per recare rifornimenti all'isola di Kolombangara ma, nella notte del 5-6 marzo, fu colto del tutto di sorpresa sulla costa orientale a operazioni di scarico appena concluse. Una squadra di incrociatori leggeri e cacciatorpediniere americani, infatti, grazie al tiro guidato dal radar, crivell\u00f2 e affond\u00f2 entrambe le navi giapponesi.\nAsagumo.\nNel dicembre 1941 copr\u00ec assieme alle altre unit\u00e0 della 3\u00aa Flotta le operazioni anfibie nelle Filippine statunitensi sino al gennaio 1942, quando Manila era stata occupata; segu\u00ec dunque il grosso della squadra nelle Indie orientali olandesi, ove continu\u00f2 ad appoggiare la successione di sbarchi. In febbraio fu assegnato alla scorta del gruppo orientale per l'attacco a Giava: combatt\u00e9 dunque nella battaglia del Mare di Giava il 27 febbraio 1942, collaborando con il gemello \"Minegumo\" nella distruzione del cacciatorpediniere britannico HMS \"Electra\". Fu per\u00f2 a sua volta raggiunto da alcune granate sparate da incrociatori nemici e dovette interrompere la partecipazione allo scontro. Rimesso a nuovo, in giugno fu schierato per la battaglia di Midway, poi da agosto oper\u00f2 nel settore del Pacifico sud-occidentale; fu infatti presente alle pi\u00f9 importanti battaglie aeronavali collegate alla dura campagna per riprendere l'isola agli americani. Port\u00f2 a termine nove missioni del \"Tokyo Express\" e, nella prima battaglia notturna del 12-13 novembre 1942, dette il colpo di grazia al cacciatorpediniere . Sopravvisse quindi sia al secondo scontro notturno (14-15 novembre), alle pericolose azioni di ritirata dall'isola e infine alla disastrosa battaglia del Mare di Bismarck. Nel maggio 1943 fu trasferito nelle acque settentrionali dell'Impero giapponese e prese parte all'evacuazione di Kiska avvenuta due mesi pi\u00f9 tardi. Nell'estate 1944 torn\u00f2 sul fronte principale e fu presente alla disfatta giapponese nelle Marianne (19-20 giugno), quindi fu schierato con il resto delle forze di superficie nipponiche in difesa delle Filippine. Appartenente alla 2\u00aa Flotta del viceammiraglio Kurita, fu integrato alla \"Forza C\" del viceammiraglio Nishimura, distaccata per attaccare attraverso lo Stretto di Surigao. Nel corso del tentato forzamento, avvenuto nelle prime ore del 25 ottobre 1944, fu sventrato a prua da un siluro lanciato dall'USS \"McDermut\"; rimase per\u00f2 a galla e cerc\u00f2 di ripiegare sino a quando, la mattina susseguente, non fu raggiunto da navi statunitensi e affondato a cannonate: si ebbero solo trentanove superstiti.\nArare.\nQuale membro della 18\u00aa Divisione, fino all'aprile 1942 fece parte della 1\u00aa Flotta aerea del viceammiraglio Ch\u016bichi Nagumo, affiancando le portaerei nell'attacco di Pearl Harbor, nelle operazioni nel Pacifico meridionale e nell'incursione dell'Oceano Indiano. Nella battaglia delle Midway rimase lontano dall'azione principale, dacch\u00e9 assegnato al gruppo di scorta del convoglio d'invasione; fu quindi assegnato al remoto settore settentrionale del teatro di guerra oceanico e subito impegnato in compiti di difesa del traffico navale con le posizioni di Attu e Kiska, occupate nella prima decade di giugno. Proprio dinanzi alle coste orientali della seconda isola fu raggiunto da un siluro del sommergibile , che lo fece colare a picco.\nKasumi.\nQuale membro della 18\u00aa Divisione, fino all'aprile 1942 fece parte della 1\u00aa Flotta aerea del viceammiraglio Nagumo, affiancando le portaerei nell'attacco di Pearl Harbor, nelle operazioni nel Pacifico meridionale e nell'incursione dell'Oceano Indiano. Nella battaglia delle Midway rimase lontano dall'azione principale, dacch\u00e9 assegnato al gruppo di scorta del convoglio d'invasione; fu quindi assegnato al remoto settore settentrionale del teatro di guerra oceanico e subito impegnato in compiti di difesa del traffico navale con le posizioni di Attu e Kiska, occupate nella prima decade di giugno. Proprio dinanzi alle coste orientali della seconda isola il sommergibile USS \"Growler\" condusse un risoluto e riuscito attacco a un gruppo di cacciatorpediniere giapponesi: lo \"Arare\" salt\u00f2 in aria mentre il \"Kasumi\" sub\u00ec danni gravissimi, tanto che pot\u00e9 riprendere servizio solo nel settembre 1943 in zone di retrovia. Riassegnato dunque alla 5\u00aa Flotta del viceammiraglio Kiyohide Shima, ebbe una marginale partecipazione alla battaglia dello Stretto di Surigao (25 ottobre 1944) e, in novembre, complet\u00f2 due viaggi dell'operazione TA, vale a dire l'invio di eterogenei convogli da Manila alla 35\u00aa Armata trincerata a Leyte. Dopo alcune altre azioni di combattimento nelle Filippine ormai perdute, riusc\u00ec a rientrare in Giappone nel febbraio 1945. Fu trasferito alla menomata 2\u00aa Flotta del viceammiraglio Seiichi It\u014d e la segu\u00ec nella disperata operazione Ten-Go, fungendo con altri sette cacciatorpediniere come difesa della grande nave da battaglia che doveva arenarsi a Okinawa. Il 7 aprile la squadra fu per\u00f2 intercettata molto a nord-ovest dell'isola e il \"Kasumi\", ultimo degli Asashio ancora operativo, fu devastato e immobilizzato dagli attacchi delle centinaia di velivoli imbarcati statunitensi: dovette essere mandato a fondo."}
{"id": "3134496", "revid": "363629", "url": "https://it.wikipedia.org/wiki?curid=3134496", "title": "Cross section (microscopia)", "text": "Nell'analisi diagnostica di campioni multistrato, per cross section o cross-section si intende un frammento di materiale inglobato in un supporto e osservato in sezione.\nQuesta tecnica \u00e8 particolarmente usata nell'analisi di campioni di strati pittorici.\nPreparazione.\nSi preleva un frammento del materiale multistrato (ad esempio una superficie pittorica) composto da tutti gli strati dello stesso. In una forma si cola uno strato di materiale trasparente, spesso una resina epossidica o poliesterea o acrilica, e si fa addensare. Prima che sia completamente solidificata, si poggia orizzontalmente sulla superficie dello strato il frammento raccolto, vicino a uno dei lati del blocchetto, facendo attenzione a non farlo affondare. Il frammento si ricopre con altra resina e si fa solidificare.\nUna volta solidificato, il blocchetto si estrae dalla forma. In seguito si porta in superficie il frammento inglobato, asportando la resina con carta abrasiva, in modo da avere la sua sezione su un lato del blocco. La carta abrasiva usata \u00e8 a granulometria via via decrescente.\nA questo punto il lato con la sezione si lucida con carta abrasiva finissima e si osserva al microscopio ottico. Per l'osservazione, si pu\u00f2 bagnare con del liquido a giusto indice di rifrazione.\nLa lucidatura pu\u00f2 essere anche fatta con un cannone ad argon, il risultato \u00e8 migliore ma gli strati di materiale organico possono essere talvolta compromessi dall'operazione.\nAnalisi.\nL'analisi consiste di un'osservazione al microscopio ottico.\nSi possono fare diversi tipi di osservazioni: a luce visibile, a luce ultravioletta, a luce polarizzata, a campo chiaro, a campo scuro, ...\nI diversi tipi di osservazioni possono far ottenere diverse informazioni, utili all'identificazione degli strati del campione.\nLe cross section possono essere anche usate in analisi con tecniche di superficie come il SEM-EDX o il SIMS.\nUtilizzo.\n\u00c8 un tipo di analisi per identificare i componenti dei vari strati pittorici e il loro livello di degrado dal loro aspetto macroscopico e/o dalla loro interazione con la luce.\nL'identificazione della struttura dell'opera \u00e8 fondamentale per poter avviare un restauro efficace e sicuro e fornisce informazioni storiche riguardo alle tecniche e ai materiali usati nel contesto studiato (epoca, luogo, ambito sociale e/o culturale, autore, ...)."}
{"id": "3134498", "revid": "729019", "url": "https://it.wikipedia.org/wiki?curid=3134498", "title": "B\u00e9n\u00e9teau", "text": "B\u00e9n\u00e9teau \u00e8 un cantiere nautico francese che produce imbarcazioni, filiale del Gruppo B\u00e9n\u00e9teau.\nStoria.\nIl cantiere nasce nel 1884 a Croix-de-Vie (oggi Saint-Gilles-Croix-de-Vie) nel dipartimento della Vandea, per opera di Benjamin B\u00e9n\u00e9teau.\nAll'inizio produceva dei \"chalutier\" a vela, imbarcazioni da pesca, ma negli anni successivi la produzione si allarga anche ad imbarcazioni a motore, sempre da pesca.\nNel 1964 la terza generazione dei B\u00e9n\u00e9teau amplia l'offerta iniziando la produzione di imbarcazioni da piacere, introducendo il poliestere come materiale da costruzione.\nNel 1982 il cantiere diventa leader mondiale nella costruzione di barche a vela e festeggia il centenario della nascita del cantiere due anni pi\u00f9 tardi.\nNegli anni novanta l'azienda si ingrandisce con l'acquisizione di CNB, Jeanneau, Lagoon e altri cantieri: nasce il Gruppo B\u00e9n\u00e9teau, che acquister\u00e0 anche altre attivit\u00e0 non legate al settore nautico."}
{"id": "3134510", "revid": "22475", "url": "https://it.wikipedia.org/wiki?curid=3134510", "title": "AirPlay", "text": "AirPlay \u00e8 una suite di protocolli sviluppata dalla Apple Inc. per la trasmissione in streaming di contenuti multimediali tramite wireless. Originariamente disponibile solamente per l'audio con il nome di AirTunes, \u00e8 stato introdotto dalla versione 4.2 di iOS. Inizialmente compatibile solamente con iTunes, poi il protocollo \u00e8 stato esteso ad applicazioni di terze parti.\nImplementazione.\nCi sono due tipi di dispositivi AirPlay, quelli che inviano il contenuto e quelli che sono in grado di riceverlo e riprodurlo.\nTrasmittente.\nI dispositivi AirPlay che sono in grado di trasmettere sono i Mac che dispongono di iTunes e i dispositivi iOS come iPhone, iPod e iPad con iOS 4.2 o versioni successive. OS X Mountain Lion supporta lo sdoppiamento del display attraverso AirPlay.\nDa iOS 4.3, le applicazioni di terze parti possono inviare contenuti audio e video attraverso AirPlay. L'applicazione Remote di iTunes pu\u00f2 essere utilizzata da un dispositivo iOS per controllare la riproduzione musicale sul Mac e sul PC.\nRicevente.\nI dispositivi AirPlay che sono in grado di ricevere sono AirPort Express, Apple TV e altoparlanti di terze parti."}
{"id": "3134522", "revid": "219355", "url": "https://it.wikipedia.org/wiki?curid=3134522", "title": "Cross-section", "text": ""}
{"id": "3134524", "revid": "1048993", "url": "https://it.wikipedia.org/wiki?curid=3134524", "title": "Jennifer Hammon", "text": "Tra i suoi ruoli pi\u00f9 noti, quello di Karen Wexler nelle soap opera \"Port Charles\" e \"General Hospital\", ruolo ricoperto dal 1997 al 1999."}
{"id": "3134526", "revid": "110157", "url": "https://it.wikipedia.org/wiki?curid=3134526", "title": "Nuremberg Open", "text": "Il Nuremberg Open \u00e8 stato un torneo di tennis facente parte del Grand Prix giocato nel 1976 a Norimberga in Germania su campi in sintetico indoor."}
{"id": "3134528", "revid": "827882", "url": "https://it.wikipedia.org/wiki?curid=3134528", "title": "Indagine sui bilanci delle famiglie italiane", "text": "L'indagine sui bilanci delle famiglie italiane \u00e8 stata condotta dalla Banca d'Italia fin dal 1962. \nLo scopo \u00e8 quello di acquisire una pi\u00f9 approfondita conoscenza dei comportamenti economici delle famiglie italiane.\nNegli anni pi\u00f9 recenti l'indagine \u00e8 entrata a far parte di progetti internazionali quali il \n\"Luxembourg Income Study\" ed il \"Luxembourg Wealth Study\", il cui scopo \u00e8 quello di produrre archivi di dati armonizzati sul reddito e ricchezza delle famiglie nei principali paesi occidentali. \nInoltre, a partire dal 2008, l'indagine \u00e8 parte integrante del progetto della Banca Centrale Europea di realizzazione di un'indagine \narmonizzata sui bilanci familiari nell'area dell'euro (\"Survey on Household Finance and Consumption\").\nMetodologia e oggetto di rilevazione.\nL'indagine \u00e8 condotta su un campione di circa 8.000 famiglie estratte dalle liste anagrafiche.\nA partire dal 1989, circa la met\u00e0 del campione \u00e8 costituita da famiglie panel (cio\u00e8 gi\u00e0 intervistate in passate rilevazioni). \nLa fase operativa della rilevazione presso le famiglie viene effettuata, per conto della Banca d'Italia, da una societ\u00e0 specializzata con l'utilizzo della metodologia CAPI (Computer Assisted Personal Interviewing).\nLe principali variabili rilevate nell'indagine sono:\nI dati dell'indagine dal 1977 al 2014 sono disponibili gratuitamente sulla pagina web dell'Indagine per finalit\u00e0 di ricerca scientifica.\nI principali utilizzi dell'indagine.\nL'indagine \u00e8 utilizzata fra l'altro:\nI principali risultati sono diffusi tramite i Supplementi al Bollettino Statistico."}
{"id": "3134529", "revid": "1719883", "url": "https://it.wikipedia.org/wiki?curid=3134529", "title": "Daniele (Michelangelo)", "text": "Il profeta Daniele (395x380 cm) venne affrescato da Michelangelo Buonarroti nel 1511-1512 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Daniele\" quindi, che si trova nella settima campata a partire dalla porta, fu una delle figure della seconda fase del secondo blocco di lavori, databile dall'autunno del 1511 all'ottobre del 1512.\nA causa di infiltrazioni d'acqua la figura di \"Daniele\" sub\u00ec numerosi danni, che resero necessari pesanti ritocchi.\nDescrizione e stile.\n\"Daniele\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nDaniele \u00e8 rappresentato come una figura energica che amplifica in crescendo l'attivit\u00e0 psichica dei \"Profeti\" all'avvicinarsi verso l'altare, dalla calma meditazione di \"Zaccaria\" sopra la porta, alla cupa desolazione di \"Geremia\", fino allo sconvolgimento nel pieno del \"furor\" profetico di \"Giona\".\nDaniele in particolare \u00e8 ritratto mentre legge un grande libro che tiene sulle gambe, aiutato da un putto che inarca faticosamente la schiena per aiutarlo, e trascrive qualcosa su un altro foglio a sinistra, probabilmente l'inizio di un rotolo appeso a un leggio in cui si vede un altro rotolo ripegato e un calamaio appeso. Il suo volto mostra i segni di un forte turbamento interiore.\nCol restauro si \u00e8 recuperata la brillante cromia delle vesti, in cui compare un delicato arcobaleno di violetti, verdi, azzurri, gialli e bianchi, spesso evidenziati nelle profonde pieghe con l'uso di cangianti. \nEstremamente vigorosi sono alcuni dettagli anatomici, come il braccio in primo piano del profeta o il suo gigantesco piede, che assieme alla posa dinamica conferiscono alla sua figura una straordinaria energia. Il secondo dei putti-assistente si trova dietro di lui e sembra sbirciare il suo operato, con un velo che gli copre la testa. La sua testina \u00e8 appena sbozzata, secondo un procedimento adottato dall'artista simile alla tecnica scultorea: le parti in secondo piano e in ombra sono infatti poco nitide per evidenziare la scansione dei piani spaziali, come avviene per esempio nel marmoreo \"Tondo Pitti\"."}
{"id": "3134530", "revid": "767487", "url": "https://it.wikipedia.org/wiki?curid=3134530", "title": "Alexandru Vagner", "text": ""}
{"id": "3134532", "revid": "1310927", "url": "https://it.wikipedia.org/wiki?curid=3134532", "title": "Sisinio Gonz\u00e1lez Mart\u00ednez", "text": ""}
{"id": "3134534", "revid": "767487", "url": "https://it.wikipedia.org/wiki?curid=3134534", "title": "Nuremberg Open 1976", "text": "Il Nuremberg Open 1976 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del torneo che fa parte del Commercial Union Assurance Grand Prix 1976. Si \u00e8 giocato a Norimberga in Germania dall'8 al 14 marzo 1976.\nCampioni.\nSingolare maschile.\n Frew Donald McMillan ha battuto in finale Thomaz Koch 2-6 6-3 6-4\nDoppio maschile.\n Frew Donald McMillan / Karl Meiler hanno battuto in finale Colin Dowdeswell / Paul Kronk 7-6, 6-4"}
{"id": "3134538", "revid": "34971", "url": "https://it.wikipedia.org/wiki?curid=3134538", "title": "ABC (linguaggio)", "text": "ABC \u00e8 un linguaggio di programmazione imperativo dalla tipizzazione forte e con supporto per il polimorfismo, sviluppato presso il Centrum voor Wiskunde en Informatica (CWI) da Leo Geurts, Lambert Meertens e Steven Pemberton. \u00c8 stato concepito come successore di BASIC, Pascal e Awk. Inoltre s'ispira a SETL e ALGOL 68. L'ultima versione del linguaggio (1.05.02) funziona sotto Unix, DOS, Atari e Macintosh.\nEsempio.\nSegue un esempio di una funzione words che restituisce una collezione di parole presenti all'interno di un documento:\n HOW TO RETURN words document:\n PUT {} IN collection\n FOR line IN document:\n FOR word IN split line:\n IF word not.in collection:\n INSERT word IN collection\n RETURN collection"}
{"id": "3134539", "revid": "35090357", "url": "https://it.wikipedia.org/wiki?curid=3134539", "title": "Forsthaus Falkenau", "text": ""}
{"id": "3134541", "revid": "1494169", "url": "https://it.wikipedia.org/wiki?curid=3134541", "title": "Hampton Open 1976", "text": "L'Hampton Open 1976 \u00e8 stato un torneo di tennis giocato sul sintetico indoor. \u00c8 stata la 7\u00aa edizione dell'Hampton Grand Prix, che fa parte del Commercial Union Assurance Grand Prix 1976. Si \u00e8 giocato a Hampton, negli Stati Uniti, dall'8 al 13 marzo 1976.\nCampioni.\nSingolare.\n Jimmy Connors ha battuto in finale Ilie N\u0103stase 6\u20132, 6\u20132, 6\u20132"}
{"id": "3134550", "revid": "1573940", "url": "https://it.wikipedia.org/wiki?curid=3134550", "title": "Coragyps atratus", "text": "L'urub\u00f9 (Coragyps atratus ()) \u00e8 un uccello saprofago della famiglia Cathartidae, appartenente al gruppo degli \"avvoltoi del Nuovo Mondo\". \u00c8 l'unica specie del genere \"Coragyps\".\nIl nome deriva dalla fusione latino/greco \"corax\"/\u03ba\u03cc\u03c1\u03b1\u03be e \"gyps\"/\u03b3\u00f9\u03c8; ovvero \"corvo-avvoltoio\"; \"atratus\", dal latino \"ater\" nero, sta per \"vestito di nero\".\nDescrizione.\nL'urub\u00f9, come le altre specie di Catartidi, presenta testa e collo glabri, con cute rugosa. Il restante piumaggio \u00e8 di colore marrone scuro tendente al nero.\nBiologia.\nCompie voli planati a grandi altezze, consuma carcasse di animali ed \u00e8 in attivit\u00e0 durante tutto il giorno.\nDistribuzione e habitat.\nIl suo areale si estende dal sud-est degli Stati Uniti fino al Cile Centrale e all'Uruguay nel Sud America."}
{"id": "3134552", "revid": "287204", "url": "https://it.wikipedia.org/wiki?curid=3134552", "title": "Agirudar", "text": ""}
{"id": "3134562", "revid": "767487", "url": "https://it.wikipedia.org/wiki?curid=3134562", "title": "La Costa Open 1976", "text": "Il La Costa Open 1976 \u00e8 stato un torneo di tennis giocato sul cemento. \u00c8 stata la 4\u00aa edizione del torneo che fa parte del Commercial Union Assurance Grand Prix 1976. Si \u00e8 giocato a La Costa negli Stati Uniti dal 16 al 22 marzo 1976.\nCampioni.\nSingolare maschile.\n Ilie N\u0103stase ha battuto in finale Jimmy Connors 4\u20136, 6\u20130, 6\u20131\nDoppio maschile.\n Marty Riessen / Roscoe Tanner hanno battuto in finale Peter Fleming / Gene Mayer 7\u20136, 7\u20136"}
{"id": "3134564", "revid": "599013", "url": "https://it.wikipedia.org/wiki?curid=3134564", "title": "Sergio S\u00e1nchez Ortega", "text": "Biografia.\n\u00c8 sposato con Elisabeth Reyes, Miss Spagna 2006.\nCarriera.\nClub.\nGli inizi all'Espanyol e i prestiti.\nHa fatto parte delle giovanili dell'Espanyol sin da piccolissimo. A partire dal 2003 \u00e8 stato di fatti parte integrante dell'Espanyol B, seconda squadra del club spagnolo. Dal 2005 invece ha ottenuto un posto nella prima squadra, vincendo inoltre la Coppa del Re a fine stagione (4-1 ai danni del Real Zaragoza). Nel 2007 viene mandato in prestito al Real Madrid B, per la seconda parte di stagione e ancora nel 2007-2008 per una stagione intera \u00e8 in forze al Racing Santander. Il 20 settembre 2008 ha poi realizzato il suo 1\u00bagol nella Liga nella terza di campionato, pareggiata per 1-1, contro il Getafe.\nSiviglia e Malaga.\nNell'estate 2009, il Siviglia lo acquista per 3 milioni di euro. Il 16 settembre 2009, con i biancorossi ha fatto il suo esordio in Champions League nella vittoria per 2-0 nella fase a gironi contro l'Unirea Urziceni. Alla fine della stagione vince la sua seconda e ultima Coppa del Re, anche stavolta senza prender parte alla finale. Dopo un'altra stagione con meno presenze del previsto, viene cos\u00ec acquistato dal Malaga, allenato da Manuel Pellegrini. Con il club andaluso disputa 4 stagioni con 84 presenze totali in campionato.\nPanath\u012bna\u00efkos e Rubin Kazan.\nIl 7 luglio 2015 viene annunciato dai greci del . Il 24 agosto successivo fa il suo esordio nella vittoria per 1-2 contro il Panetolikos, subentrando al minuto 74 sul compagno di squadra Anastasios Lagos. Con il club di Atene totalizza per\u00f2 solo 10 gare (a causa anche alla frattura della mano durante la stagione), per poi essere a fine stagione ceduto ai russi del Rubin Kazan. Nella stagione in Russia ha chiuso con un 9\u00ba posto finale.\nRitorno all'Espanyol e Cadice.\nIl 1\u00ba settembre 2017 ritorna in prestito al suo club d'origine, l'Espanyol. Nonostante l'esperienza passata pi\u00f9 che positiva, nei mesi del prestito non trova praticamente mai spazio se non in rare occasioni. A fine stagione rimane svincolato.\nIl 21 settembre 2018 passa al Cadice, nella seconda categoria spagnola.\nNazionale.\nHa fatto la trafila tra le varie nazionali giovanili spagnole, giocando per la selezione Under 17 (con cui realizza anche un gol nelle 16 presenze) e la selezione Under 19.\nCon l'Under 21 ha disputato solo 4 partite, partecipando per\u00f2 agli Europei di categoria nel 2009 in Svezia (\u00e8 in campo nel pareggio per 1-1 contro la Germania nel girone)."}
{"id": "3134565", "revid": "228587", "url": "https://it.wikipedia.org/wiki?curid=3134565", "title": "La Costa Open", "text": "Il La Costa Open \u00e8 stato un torneo di tennis. Ha fatto parte del WCT dal 1973 al 1975, nel 1976 dello USLTA Indoor Circuit nel 1977 del Grand Prix e nel 1982 ancora del WCT. Era giocato a La Costa negli Stati Uniti su campi in cemento."}
{"id": "3134566", "revid": "486946", "url": "https://it.wikipedia.org/wiki?curid=3134566", "title": "Santi Magi d'Oriente", "text": ""}
{"id": "3134569", "revid": "184755", "url": "https://it.wikipedia.org/wiki?curid=3134569", "title": "Universit\u00e0 Nostra Signora del Buon Consiglio", "text": "L'Universit\u00e0 Cattolica \"Nostra Signora del Buon Consiglio\" (Universiteti Katolik \"Zoja e K\u00ebshillit t\u00eb Mir\u00eb\") \u00e8 un ateneo privato la cui sede principale \u00e8 a Tirana; una sede distaccata \u00e8 sita a Elbasan.\n\u00c8 stata istituita nel 2004 e costituisce una delle prime iniziative di istruzione universitaria privata in Albania. L'ateneo \u00e8 gestito da una fondazione afferente alla Congregazione religiosa dei Figli dell'Immacolata Concezione. Ha stipulato accordi con le universit\u00e0 di Milano (Universit\u00e0 Statale), Roma (Universit\u00e0 \"Tor Vergata\") e Bari (Universit\u00e0 di Bari \"Aldo Moro\").\n\u00c8 l'unica universit\u00e0 italiana/straniera che rilascia titoli congiunti, ossia validi sia in Albania che in Italia, senza seguire ulteriori iter burocratici, grazie al diploma di laurea in cui vengono allegati entrambi gli stemmi universitari (universit\u00e0 albanese e universit\u00e0 italiana partner) e le firme di entrambi i rettori.\nVi insegnano circa 500 docenti italiani nelle tre facolt\u00e0 di Economia, Farmacia, Medicina e Chirurgia (lauree in medicina, odontoiatria, infermieristica e fisioterapia).\nStruttura.\nL'universit\u00e0 \u00e8 organizzata nelle seguenti facolt\u00e0:"}
{"id": "3134573", "revid": "767487", "url": "https://it.wikipedia.org/wiki?curid=3134573", "title": "Deadly Kitesurf", "text": "Deadly Kitesurf \u00e8 un film del 2008 diretto da Antonio De Feo.\nTrama.\nUna vacanza in Kenya per un gruppo di appassionati di kitesurf (una tavola da surf trainata da un aquilone) si trasforma in un incubo dopo l'incontro con dei contrabbandieri francesi.\nPrima visione.\nIn lingua italiana il film \u00e8 stato trasmesso una sola volta su Rai 2 nella notte tra il 20 e il 21 giugno 2011."}
{"id": "3134574", "revid": "112271864", "url": "https://it.wikipedia.org/wiki?curid=3134574", "title": "Reinhard Jirgl", "text": "Trascorsa la fanciullezza presso la nonna a Salzwedel, nel 1964 Reinhard Jirgl ritorna a Berlino presso i genitori, entrambi interpreti. Terminate le medie superiori, comincia a lavorare come elettricista. Dal 1971 al 1975 studia elettronica alla Humboldt-Universit\u00e4t di Berlino. Nel frattempo frequenta seminari letterari e circoli di poeti. Laureatosi come ingegnere elettronico, presta la sua opera nel reparto manutenzione di un istituto berlinese di ricerca dell'Accademia delle Scienze della Repubblica Democratica Tedesca. Nel 1978 abbandona la poco amata professione e diventa tecnico delle luci presso il teatro Volksb\u00fchne. Dal 1996 vive a Berlino come scrittore professionista. \u00c8 membro del P.E.N. tedesco e dal 2009 anche della \u201cDeutsche Akademie f\u00fcr Sprache und Dichtung\u201d (\u201cAccademia Tedesca per la Lingua e la Letteratura\u201d).\nNegli anni ottanta Jirgl faceva parte di quella generazione di autori della Repubblica Democratica Tedesca che sperimentavano varie forme di produzione letteraria. Oggi \u00e8 considerato uno dei pi\u00f9 importanti e moderni autori tedeschi.\nJirgl si fece conoscere come scrittore con il romanzo \"Abschied von den Feinden\" (Monaco, 1995: \"Addio ai nemici\"), il cui manoscritto aveva vinto il \u201cPremio D\u00f6blin\u201d nel 1993. Strettamente legato a questo primo successo \u00e8 il romanzo \"Hundsn\u00e4chte\" (Monaco, 1997: \"Notti da cane\").\nSeguirono altri testi, tra i quali \"Die atlantische Mauer\" (Monaco, 2000: \"Il muro atlantico\"), \"Die Unvollendeten\" (Monaco, 2003: \"Gli incompiuti\") e \"Abtr\u00fcnnig\" (Monaco, 2005: \"Rinnegato\").\nGi\u00e0 nel suo primo successo (\"Addio ai nemici\") emerge lo scetticismo radicale di Jirgl nei confronti dell'uomo e delle istituzioni, siano esse di tipo collettivistico o capitalistico. Tale scetticismo emerge drammaticamente e inesorabilmente da testi dotati di rara potenza espressiva."}
{"id": "3134577", "revid": "287204", "url": "https://it.wikipedia.org/wiki?curid=3134577", "title": "Big Mountain", "text": "L'espressione Big Mountain (\"Grande montagna\" in lingua inglese) pu\u00f2 riferirsi a:"}
{"id": "3134578", "revid": "486946", "url": "https://it.wikipedia.org/wiki?curid=3134578", "title": "Alja Tomljanovic", "text": ""}
{"id": "3134581", "revid": "110157", "url": "https://it.wikipedia.org/wiki?curid=3134581", "title": "Trofeo Lois", "text": "Il Trofeo Lois \u00e8 stato un torneo di tennis facente parte del Grand Prix giocato dal 1975 al 1976 a Valencia in Spagna su campi in terra battuta."}
{"id": "3134588", "revid": "767487", "url": "https://it.wikipedia.org/wiki?curid=3134588", "title": "Trofeo Lois 1976", "text": "Il Trofeo Lois 1976 \u00e8 stato un torneo di tennis giocato sulla terra battuta. \u00c8 stata la 2\u00aa edizione del torneo che fa parte del Commercial Union Assurance Grand Prix 1976. Si \u00e8 giocato a Valencia in Spagna dal 28 marzo al 3 aprile 1976.\nCampioni.\nSingolare maschile.\n Manuel Orantes ha battuto in finale Kjell Johansson 6-2 6-2 6-2\nDoppio maschile.\n Juan Gisbert / Manuel Orantes hanno battuto in finale Corrado Barazzutti / Antonio Zugarelli"}
{"id": "3134598", "revid": "599013", "url": "https://it.wikipedia.org/wiki?curid=3134598", "title": "Sepolcro di Camillo de' Medici", "text": "Il sepolcro di Camillo de' Medici di Gragnano \u00e8 un monumento sepolcrale rinascimentale (350\u00d7280 cm) di Girolamo D'Auria eseguito tra il 1596 e il 1600 per la cappella Medici di Gragnano della chiesa dei Santi Severino e Sossio di Napoli.\nStoria e descrizione.\nUn atto bancario registra nel 1596 lo scultore napoletano Girolamo D'Auria al lavoro per \"guarnire il sepolcro di sua [di Camillo] cappella da tutte le bande\". L'altro estremo cronologico \u00e8 fornito dall'epigrafe nel riquadro in basso del monumento, che data il compimento dell'opera al 1600.\nIl sepolcro, sulla parete a destra dell'altare, si uniforma al modulo collaudato della cassa sepolcrale addossata alla parete, sorretta da mensole, che accoglie la statua del personaggio, il giurista di Gragnano Camillo de' Medici di Gragnano, committente della stessa cappella Medici di Gragnano in cui \u00e8 ubicato il monumento.\nL'opera si presenta scompartita verticalmente in tre zone, armonizzate dall'uso dei marmi policromi che riprendono la cromia della parete retrostante. In basso \u00e8 l'epigrafe su cui \u00e8 incisa l'iscrizione: Ai lati del basamento sono raffigurati gli stemmi di casa Medici e Orsini, il ramo della moglie Laura, dei conti di Pacentro e Oppido.\nLa figura del committente giace all'interno di una nicchia nel muro (che conclude lo sviluppo \"a gradoni\" della tomba) coricata e rappresentata nella scena su di un fianco, in una posizione che esprime il godimento della pia attesa. L'effigie di Camillo de' Medici pu\u00f2 dunque considerarsi una perfetta espressione dell'idea neoplatonica sull'immortalit\u00e0 dell'anima, slegata dal corpo e da ogni attivit\u00e0 intellettuale nell'intervallo fra la morte e il giorno del giudizio, allorch\u00e9 avrebbe raggiunto la pace eterna e divina.\nLa tipologia della rappresentazione, che il Burckhardt am\u00f2 dire \"napoletana\", ossia della figura \"semigiacente\" all'interno di un prospetto architettonico ad arco trabeato, divenuta dominante a Napoli fra i due secoli grazie soprattutto a Michelangelo Naccherino e allo stesso d'Auria, il quale la utilizza anche nella tomba della famiglia Mastrogiudice a Monteoliveto (1583), per esempio, e in quella di Giovanni Alfonso Bisvallo, marchese d'Umbriatico, in San Severo al Pendino (1616), sembra abbia origine in Napoli nella tomba di ambito malvitesco raffigurante \"Sante Vitaliano\", nel chiostro di Santa Maria la Nova, la cui epigrafe reca la data 1497. Prototipo che doveva essere ben noto al d'Auria, dati gli innegabili riscontri tipologici tra i due sepolcri: il capo sostenuto dal braccio ripiegato all'altezza del gomito, gli occhi socchiusi rivolti verso l'alto, come alla ricerca di un contatto diretto col divino, le gambe incrociate l'una sull'altra, il modo di esibire il libro, simbolo della professione del committente, nonch\u00e9 della \"dimensione eternatrice dell'ingegno e dell'immortalit\u00e0 arrecata dalla fama\".\nAl rango di appartenenza del Medici si addice la nobilt\u00e0 della posa, l'elegante toga forense, la croce dalle otto punte di cavaliere dell'ordine benedettino di Santo Stefano, sfoggiata in primo piano, e soprattutto quella austerit\u00e0 e fierezza del volto, come assente, sulla falsariga di altri ritratti di Girolamo D'Auria, come ad esempio quello di Fabrizio Brancaccio nella chiesa di Santa Maria delle Grazie Maggiore a Caponapoli (1573-1577), o quelli dei fratelli Annibale e Giovanni Mastrogiudice in Santa Maria di Monteoliveto (1583).\n\u00c8 evidente, dunque, che nel sepolcro di Camillo de' Medici vi \u00e8 una radice devozionale molto forte, seppur altrettanto forte \u00e8 la tensione verso il mondo secolare, tradotta in una orgogliosa affermazione di status sociale e culturale che sicuramente nasce dalla coscienza nel committente della posizione avuta in terra e dalla necessit\u00e0 di ricordarla ai posteri. \u00c8 nota infatti, l'importanza che la nobilt\u00e0 napoletana annetteva alla tomba e con essa alla cappella, quale luogo delle devozioni religiose familiari, ma anche e soprattutto quale controparte del \u201cproprio essere nello spazio\u201d, costituito dai sontuosi palazzi eretti nel luogo urbano e quindi strumento per accrescere il prestigio sociale della famiglia."}
{"id": "3134605", "revid": "478814", "url": "https://it.wikipedia.org/wiki?curid=3134605", "title": "ATP Barcellona", "text": "L'ATP Barcellona \u00e8 stato un torneo di tennis facente parte del Grand Prix giocato nel 1975 al 1976 a Barcellona in Spagna su campi in terra battuta."}
{"id": "3134607", "revid": "287204", "url": "https://it.wikipedia.org/wiki?curid=3134607", "title": "Cubchoo", "text": ""}
{"id": "3134610", "revid": "80585577", "url": "https://it.wikipedia.org/wiki?curid=3134610", "title": "Heroic bloodshed", "text": "Heroic Bloodshed \u00e8 un genere d'azione cinematografico originario di Hong Kong, la cui trama utilizza numerose sequenze d'azione e temi drammatici, quali la fratellanza, il dovere, l'onore, la redenzione e la violenza. \nIl termine \"\"spargimento di sangue eroico\" fu coniato alla fine degli anni 80, da Rick Baker, redattore nella rivista \"Eastern Heroes, \"con particolare riferimento agli stili dei registi John Woo e Ringo Lam. Baker defin\u00ec il genere come \"Film d'azione di Hong Kong con abbondante uso di pistole e gangster, piuttosto che di kung fu. Molto sangue. Molta azione.\"\" \nIl film di John Woo, \"A Better Tomorrow\" \u00e8 considerata la pellicola iniziatrice del genere, genere che deve la sua popolarit\u00e0 soprattutto a questo regista, sia grazie alla continua evoluzione delle sue opere successive, quali, \"Hard Boiled\", \"A Better Tomorrow II\", e \"The Killer, \"che delle opere di altri registi.\nCaratteristiche.\nProtagonisti di questi film sono spesso criminali in via di redenzione, di solito membri della Triade, sicari, o ladri, con un rigido codice etico, che in alcuni casi portano a tradire la loro organizzazione criminale, e a salvare molte vittime. La lealt\u00e0, la famiglia e la fratellanza sono i contenuti pi\u00f9 emblematici del genere.\nQuesti personaggi utilizzano frequentemente, pistole e mitra. Estremamente agili, mentre combattono si esibiscono in rotolate, tuffi, scivolate e cadute. Questi film spesso terminano con un finale tragico nei confronti dei protagonisti, come la morte, l'arresto della polizia, o rimangono gravemente disabili.\nAmericanizzazione.\nI motivi del genere Heroic Bloodshed hanno trovato una loro nicchia anche nel cinema di Hollywood. Il regista John Woo si \u00e8 confermato cos\u00ec innovatore di tendenza, quando ha iniziato a dirigere film d'azione hollywoodiani come \"Face/Off - Due facce di un assassino\"."}
{"id": "3134614", "revid": "104458", "url": "https://it.wikipedia.org/wiki?curid=3134614", "title": "Whitefish Mountain Resort", "text": ""}
{"id": "3134615", "revid": "767487", "url": "https://it.wikipedia.org/wiki?curid=3134615", "title": "ATP Barcellona 1976", "text": "L'ATP Barcellona 1976 \u00e8 stato un torneo di tennis giocato sulla terra battuta. \u00c8 stata la 2\u00aa edizione del torneo che fa parte del Commercial Union Assurance Grand Prix 1976. Si \u00e8 giocato a Barcellona in Spagna dal 4 al 10 aprile 1976.\nCampioni.\nSingolare maschile.\n Paolo Bertolucci ha battuto in finale Jun Kuki 6-1 3-6 6-1 7-6\nDoppio maschile.\n Wojciech Fibak / Jacek Niedzwiedzki hanno battuto in finale Colin Dowdeswell / Paul Kronk 6-2, 6-3"}
{"id": "3134623", "revid": "287204", "url": "https://it.wikipedia.org/wiki?curid=3134623", "title": "Beartic", "text": ""}
{"id": "3134624", "revid": "729019", "url": "https://it.wikipedia.org/wiki?curid=3134624", "title": "ATP Nizza 1976", "text": "L'ATP Nizza 1976 \u00e8 stato un torneo di tennis giocato sulla terra rossa. \u00c8 stata la 5\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Nizza in Francia dal 13 al 18 aprile 1976.\nCampioni.\nSingolare maschile.\n Corrado Barazzutti ha battuto in finale Jan Kode\u0161 6\u20132, 2\u20136, 5\u20137, 7\u20136, 8\u20136\nDoppio maschile.\n Patrice Dominguez / Fran\u00e7ois Jauffret hanno battuto in finale Wojciech Fibak / Karl Meiler 6-4, 3-6, 6-3"}
{"id": "3134635", "revid": "104458", "url": "https://it.wikipedia.org/wiki?curid=3134635", "title": "Big Mountain (Montana)", "text": "Big Mountain \u00e8 una montagna e un comprensorio sciistico (detto anche Whitefish Mountain Resort) statunitense che si estende nella Contea di Flathead, nel Montana, a ovest del Glacier National Park. Attrezzato con 93 piste e 12 impianti di risalita, si estende per 12,20\u00a0km\u00b2, tra i 1361 e i 2078\u00a0m s.l.m.; mediamente, a Big Mountain cadono 762 centimetri di neve all'anno. Il comprensorio ospita gare della Nor-Am Cup e dei Campionati statunitensi di sci alpino."}
{"id": "3134637", "revid": "104458", "url": "https://it.wikipedia.org/wiki?curid=3134637", "title": "The Big Mountain", "text": ""}
{"id": "3134646", "revid": "767487", "url": "https://it.wikipedia.org/wiki?curid=3134646", "title": "ATP Palma", "text": "L'ATP Palma \u00e8 stato un torneo di tennis facente parte del Grand Prix giocato nel 1976 a Palma di Majorca in Spagna su campi in terra battuta."}
{"id": "3134649", "revid": "183483", "url": "https://it.wikipedia.org/wiki?curid=3134649", "title": "Regione galattica", "text": ""}
{"id": "3134651", "revid": "212348", "url": "https://it.wikipedia.org/wiki?curid=3134651", "title": "Ezechiele (profeta)", "text": ""}
{"id": "3134652", "revid": "287204", "url": "https://it.wikipedia.org/wiki?curid=3134652", "title": "Empoli Football Club 2010-2011", "text": "Questa pagina raccoglie i dati riguardanti l'Empoli Football Club nelle competizioni ufficiali della stagione 2010-2011.\nStagione.\nL'Empoli partecipa al campionato di Serie B 2010-2011, il sedicesimo della sua storia.\nIl debutto stagionale avviene in Coppa Italia: davanti al proprio pubblico, l'Empoli batte 4-1 la Reggiana. Positivo anche l'esordio in campionato con una vittoria per 3-2 sul campo del Frosinone. Dopo questa vittoria arrivano 4 pareggi consecutivi contro , , e . Finalmente nel derby con il Grosseto gli Azzurri tornano alla vittoria, confermandosi anche una settimana pi\u00f9 tardi andando a vincere sul campo del Cittadella. Sar\u00e0 l'ultima squadra della serie cadetta a perdere l'imbattibilit\u00e0 frutto di 15 risultati utili consecutivi (5 vittorie e 10 pareggi). In questa striscia positiva si segnalano le nette vittorie interne entrambe per 3-0 ai danni delle due favorite alla vittoria del campionato, il e l'. L'imbattibilit\u00e0 porta la squadra nelle prime posizioni di classifica illudendo che sarebbe stato un campionato diverso dalle aspettative. Ma dopo i 15 risultati positivi arrivano 5 sconfitte consecutive, che riportano la squadra a met\u00e0 classifica.\nIl girone di ritorno risulter\u00e0 pi\u00f9 altalenante dal punto di vista dei risultati con strisce positive non pi\u00f9 lunghe di 4 partite, ma caratterizzato da un numero maggiore di vittorie rispetto al girone di andata. Da segnalare la vittoria interna con la Reggina e a Bergamo contro l', il pareggio a ma anche sconfitte inaspettate come quella interna contro il e fuori casa contro il . Alla 39\u00aa giornata sconfiggendo l'AlbinoLeffe in casa la squadra raggiunge la matematica salvezza e ha ancora la possibilit\u00e0 di raggiungere i playoff promozione vincendo lo scontro diretto con il alla penultima giornata. La partita finir\u00e0 in pareggio e cos\u00ec sfumano i sogni promozione.\nMaglie e sponsor.\nLo sponsor tecnico per la stagione 2010-2011 \u00e8 Asics. Il primo sponsor \u00e8 NGM Mobile, azienda di telefonia, mentre il secondo sponsor \u00e8 la Computer Gross.\nOrganigramma societario.\nDal sito internet della societ\u00e0:\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nIn \"corsivo\" i calciatori non facenti pi\u00f9 parte della rosa, ma iscritti a referto durante la stagione.\nCalciomercato.\nSessione estiva \"(dall'1/7 al 31/8)\".\nTrasferimenti della sessione estiva di calciomercato\nSessione invernale\"(dal 3/1 al 31/1)\".\nTrasferimenti della sessione invernale di calciomercato\nStatistiche.\nStatistiche di squadra.\n\"Aggiornato al 29 maggio 2011\"\nStatistiche dei giocatori.\n\"Aggiornato al 29 maggio 2011\""}
{"id": "3134653", "revid": "228587", "url": "https://it.wikipedia.org/wiki?curid=3134653", "title": "Smalto (disambigua)", "text": ""}
{"id": "3134655", "revid": "767487", "url": "https://it.wikipedia.org/wiki?curid=3134655", "title": "Forever the Sickest Kids", "text": "I Forever the Sickest Kids erano un gruppo musicale statunitense formatosi nel 2006.\nBiografia.\nFormazione e Underdog Alma Mater (2006-2008).\nJonathan Cook e Kyle Burns andavano a scuola insieme e pi\u00f9 tardi si unirono a Kent Garrison e a Marc Stewart, fratellastro di Kyle, che aveva frequentato la stessa scuola. Marc contatt\u00f2 allora Caleb Turman, che a sua volta sugger\u00ec il suo amico Austin Bello, cos\u00ec la band organizz\u00f2 un incontro con il quale decisero di formarsi. Per un periodo, Austin e Caleb hanno suonato in una band chiamata Been Bradley, mentre gli altri in una chiamata The Flipside. Nel tardo 2006, entrambi i gruppi hanno avuto una pausa e quindi la band venne ufficialmente creata.\nMentre stava curiosando su Pure Volume, il cantante Jonathan Cook spese accidentalmente 350$ che la band non aveva per ricevere in cambio pubblicit\u00e0 per una canzone che neanche avevano.\nPer questa ragione, entrarono in studio e scrissero \u201cHey Brittany\u201d, che registrarono con il produttore Geoff Rockwell in un paio di giorni. Dal momento in cui fu messa online, \u201cHey Brittany\u201d guadagn\u00f2 cos\u00ec tante visite che ci fu una guerra tra 8 case discografiche.\nIl 24 aprile 2007 emerse vittoriosa la Universal Mototown che il 3 luglio realizz\u00f2 l'EP Television Off, Party on. Pi\u00f9 tardi seguirono la realizzazione di The Sickest Warped Tour EP e di Hot Party Jamz EP.\nIl primo singolo della band \u201cWhoa Oh!(Me vs. Everyone) fu realizzato il 20 aprile 2008.\nIl loro album di debutto Underdog Alma Mater usc\u00ec pi\u00f9 tardi, il 29 aprile e il secondo singolo, \u201cShe's a Lady\u201d, fu realizzato il 14 luglio.\nDal 14 marzo al 2 maggio 2008, la band ha supportato All Time Low e The Rocket Summer nel Alternative Press tour.\nDurante il Vans Warped Tour 2008, la band ha suonato per la prima volta come \"headliner\" con Metro Station, The Cab, Danger Radio e The Maine.\nIl 12 giugno, sono apparsi al Late Night with Conan O'Brien, esibendosi con il loro singolo \u201cWhoa Oh! (Me vs. Everyone).\nIn seguito la band si \u00e8 diretta a Tokio, Giappone per esibirsi all'annuale Summer Sonic Festival.\nA Settembre, la band ha iniziato un breve tour in UK come headliner dopo che i Cobra Starship, gli headliner originali, decisero di posticipare il loro tour.\nLa band ha inoltre suonato nel Sassy Back Tour tra Ottobre e Novembre, con Cobra Starship, Hit the Lights e Sing It Loud.\nUnderdog Alma Mater Deluxe Edition (2009).\nNel Giugno 2008, fu deciso che l'album di debutto, Underdog Alma Mater, sarebbe stato realizzato di nuovo come deluxe edition il 7 luglio 2009. Questa versione contiene le canzoni originali pi\u00f9 17 tracce precedentemente non realizzate, demo e canzoni acustiche.\nIl 26 aprile 2009, alcuni membri dei Forever the Sickest Kids, We the Kings, The Tattle-Tales e molte altre persone, sono stati feriti in un incidente con la polizia di Philadelphia al Theatre of the Living Arts, via dove si esibiscono le band per il Bamboozle Road Tour.\nTravis Clark dei We the Kings ha dichiarato \u201ci poliziotti ci hanno maltrattato per niente!\u201d\nDal 22 luglio al 23 agosto 2009, la band ha inoltre suonato al Vans Warped Tour.\nThe Weekend (2009-fino ad ora).\nIl 17 novembre 2009, la band ha realizzato il primo dei tre mini-LP (la collezione si chiama 3P) intitolato The Weekend: Friday. Le altre due parti del 3P, The Weekend: Saturday e The Weekend: Sunday, sono previste per l'autunno 2010 e l'estate 2011.\nIl primo singolo tratto da The Weeknd: Friday \u00e8 \u201cWhat Do You Want From Me?\u201d e il video \u00e8 stato realizzato quello stesso mese.\nI Forever the Sickest Kids insieme ai We the Kings, ha supportato gli You Me At Six nel loro Tour sold out in UK, tour che \u00e8 durato dal 9 al 20 marzo 2010.\nI ragazzi hanno supportato The Downtown Fiction, All Time Low, Boys Like Girls, Third Eye Blind, e LMFAO durante il The Bamboozle Roadshow 2010 e inoltre altri numerosi supporti come 3OH!3, Good Charlotte, Cartel, e Simple Plan.\nLa band sta registrando la seconda parte della serie The Weekend con il produttore David Bendeth. Un singolo dell'album The Weekend: Saturday \u00e8 stato pubblicato su YouTube il 5 giugno 2010 ed \u00e8 intitolato Keep on Bringing Me Down. Un'altra canzone, trapelata sempre da YouTube, \u00e8 Get Over Yourself. The Weekend: Saturday sar\u00e0 un album con molto materiale e sar\u00e0 realizzato il 19 ottobre.\nI FTSK hanno terminato il tour \"The Summer Camp for the Dope Awesome Kids Tour\" nel quale sono comparsi The Scene Aesthetic, The Ready Set, A Cursive Memory e Phone Calls From Home."}
{"id": "3134657", "revid": "767487", "url": "https://it.wikipedia.org/wiki?curid=3134657", "title": "ATP Palma 1976", "text": "L'ATP Palma 1976 \u00e8 stato un torneo di tennis giocato sulla terra rossa. \u00c8 stata la 1\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Palma di Majorca in Spagna dal 18 al 24 aprile 1976.\nCampioni.\nSingolare maschile.\n Buster Mottram ha battuto in finale Jun Kuki 7-6 6-3 6-3\nDoppio maschile.\n John Andrews / Colin Dibley hanno battuto in finale Mark Edmondson / John Marks 2-6, 6-3, 6-2"}
{"id": "3134659", "revid": "1379854", "url": "https://it.wikipedia.org/wiki?curid=3134659", "title": "Akatsuki (manga)", "text": " \u00e8 un manga scritto e disegnato da Koide Motoki. \u00c8 stato pubblicato per la prima volta nel dicembre 2008 su \"Sh\u014dnen Rival\" ed \u00e8 inedito in Italia. Conta in totale 36 capitoli raccolti in 9 tankobon.\nTrama.\nLa trama di \"Akatsuki\" ruota attorno ad un virus, l\"'akatsuki\", che trasforma le persone infette in mostri che assorbono l'energia vitale dell'infetto e lo portano alla morte.\nLe uniche persone a poter guarire gli infetti sono i \"Kiri-ishi\", una sorta di monaci guerrieri che combattono per salvare l'umanit\u00e0. Grazie al \"Crave\", l'arma da loro utilizzata, eliminano questo parassita magico e lo rinchiudono in fiale salvando cos\u00ec la popolazione. Protagonisti del manga sono \"Hibiki\" e \"Karisa\", due kiri-ishi di basso livello, che sono continuamente alle prese con problemi economici."}
{"id": "3134660", "revid": "219355", "url": "https://it.wikipedia.org/wiki?curid=3134660", "title": "Azzurro Biadetti di Spagna", "text": ""}
{"id": "3134661", "revid": "59912", "url": "https://it.wikipedia.org/wiki?curid=3134661", "title": "Ipotesi sopravvivenza", "text": "Ipotesi sopravvivenza (\"Threads\") \u00e8 un film per la televisione del 1984, scritto da Barry Hines e diretto da Mick Jackson di genere apocalittico. Prodotto in collaborazione tra BBC, Western World Television e Nine Network, il film narra in uno stile documentaristico un possibile scenario post-bellico a s\u00e9guito di un conflitto atomico mondiale.\nLa trama principale riguarda due famiglie di Sheffield, in Inghilterra, i Kemp e i Beckett, che affrontano le loro crisi personali mentre la Guerra Fredda degenera in un conflitto aperto. Una trama secondaria che si svolge attorno al Capo Esecutivo del consiglio municipale di Sheffield illustra i piani che il governo britannico dell'epoca aveva per gestire una situazione di guerra atomica. Quando alla fine comincia la guerra, i personaggi sono costretti a lottare e sopravvivere alle conseguenze sanitarie, economiche e ambientali di un attacco nucleare.\nTrama.\nI giovani residenti di Sheffield, Ruth Beckett (Karen Maeagher) e Jimmy Kemp (Reece Dinsdale) decidono di sposarsi dopo una gravidanza inattesa. Nel frattempo, mentre le ostilit\u00e0 tra gli Stati Uniti e l'Unione Sovietica aumentano, la Home Office ordina al consiglio comunale di Sheffield di radunare un team d'emergenza, che si stabilisce in un bunker sotto il municipio. Dopo un breve scontro nucleare tra americani e sovietici in Iran, la Gran Bretagna entra nel panico, col risultato di tumulti e sciacallaggio. I \"sovversivi\" (inclusi gli attivisti per la pace e i sindacalisti) vengono arrestati a causa dello stato d'emergenza.\nAlle 8:30 (3:30 in Washington, D.C.) il 26 maggio, viene dato l'allarme rosso quando un missile esplode nel mare del nord, poi un altro in una base RAF circostante. Nel caos seguente, Jimmy scompare mentre cerca di trovare Ruth. Bersagli strategici, come le fabbriche d'acciaio e di prodotti chimici nelle Midlands vengono anch'esse attaccati, provocando la distruzione di due terzi di tutte le case, e le morti immediate di 17-30 milioni persone. Il fallout nucleare impedisce ai pompieri di spegnere i fuochi e di salvare la gente seppellita sotto le rovine. Il team d'emergenza \u00e8 intrappolato sotto le macerie del municipio, e salvarli \u00e8 impossibile a causa degli alti livelli di radioattivit\u00e0 e della distruzione di tutte le strade. Poche ore dopo, il fallout comincia a scendere sopra Sheffield, fatalmente contaminando i superstiti della famiglia Kemp. Cercando Jimmy, Ruth va in un ospedale, dove si accorge che non c'\u00e8 pi\u00f9 n\u00e9 elettricit\u00e0, n\u00e9 acqua corrente, n\u00e9 medicine.\nUn mese dopo l'attacco, dei soldati riescono ad entrare nelle rovine del municipio, dove scoprono che i membri del team d'emergenza sono tutti morti soffocati. Non c'\u00e8 nessun tentativo di seppellire le vittime uccise dall'esplosione e il fallout, siccome i superstiti sono troppo indeboliti per i lavori manuali. Bruciare i corpi viene considerato uno spreco di benzina, cos\u00ec milioni di cadaveri sono lasciati all'aperto, spargendo cos\u00ec le malattie tipo colera e tifo. Il governo autorizza l'utilizzo della pena capitale, e tribunali speciali sono dati l'autorit\u00e0 di fucilare i prigionieri. Con i soldi ormai inutili, l'unica valuta valida \u00e8 il cibo, dato come ricompensa per il lavoro o trattenuto come punizione. I raggi del sole vengono bloccati dalle milioni di tonnellate di ceneri, fumo e detriti sparsi nell'atmosfera. In conseguenza, si sviluppa un inverno nucleare, abbassando le temperature e impedendo la crescita di raccolti. Ruth fugge nella campagna di Buxton, dove partorisce una figlia.\nUn anno dopo la guerra, i raggi del sole cominciano a ritornare, ma la coltivazione dei raccolti \u00e8 scarsa, a causa della mancanza dell'attrezzatura adeguata, di fertilizzanti e della benzina. I danni all'ozonosfera provocano un aumento di raggi ultravioletti nei raggi solari, causando un aumento di cancro e cataratta. Le autorit\u00e0 militari e civili non ci sono pi\u00f9, ora che sono ormai esauriti cibo e benzina.\nUn decennio dopo, la popolazione della Gran Bretagna scende ai livelli della popolazione nel medioevo, 4-11 milioni di persone. I superstiti lavorano nei campi con attrezzi primitivi, e i bambini nati dopo la guerra sono mentalmente sottosviluppati, e parlano una lingua stentata. Ruth muore, prematuramente invecchiata e accecata dalla cataratta, lasciando sola sua figlia Jane (Victoria O'Keefe).\nTre anni dopo la morte di Ruth, Jane e due ragazzi vengono scoperti da soldati mentre rubano cibo. Uno dei ragazzi viene ucciso, e Jane e l'altro ragazzo lottano per il cibo rimasto. La scena degenera poi in ci\u00f2 che il copione definisce un \"rapporto sessuale osceno\". Mesi dopo, Jane partorisce in un ospedale improvvisato. Il film finisce nel momento in cui lei urla alla vista del suo bambino nato deforme.\nSvolgimento della guerra.\nLa cronologia degli eventi che conducono alla guerra \u00e8 mostrata interamente attraverso trasmissioni televisive e radiofoniche. Il 5 marzo, una notizia radiofonica commenta su una guerra civile in corso in Iran. Nel 5 maggio, la BBC 1 rivela che l'Unione Sovietica ha occupato l'Iran settentrionale in risposta a un colpo di stato avvenuto una settimana prima. Apparentemente per impedire un ritorno del regime dello sci\u00e0, l'intervento viene difeso dal Ministro degli esteri sovietico Gromyko, che insiste che fu in risposta ad appelli da legittime forze governative, e incolpa attivit\u00e0 sovversive da parte degli Stati Uniti per la crisi.\nL'8 maggio, gli Stati Uniti insinuano la possibilit\u00e0 di mandare truppe in Iran per impedire ai sovietici di raggiungere i campi petroliferi nel sud. L'11 maggio, la flotta navale americana nell'Oceano Indiano viene messa all'erta dopo la scomparsa dell'USS \"Los Angeles\" nel Golfo Persico. Nel giorno seguente, una battaglia navale nel Golfo di Oman tra l'incrociatore \"Kirov\" e l'USS \"Callaghan\" provoca gravi danni alla nave sovietica. La colpevolezza dell'Unione Sovietica nella scomparsa della \"Los Angeles\" \u00e8 confermata con la scoperta di detriti e una fuoriuscita di petrolio nel Golfo Persico, inducendo il Presidente degli Stati Uniti ad avvertire i sovietici che \"il processo da loro innescato rischia di condurci sull'orlo di un confronto armato\".\nIl 17 maggio, gli Stati Uniti mandano un contingente di pronto intervento a insediarsi nei pressi d'Esfah\u0101n nell'Iran occidentale, nel tentativo di fermare l'avanzata sovietica verso il sud. I sovietici rispondono trasportando missili nucleari nella loro nuova base in Mashhad. Il 20 maggio, gli Stati Uniti propongono una ritirata congiunta dall'Iran, da cominciare nel pomeriggio del 22, mentre nel frattempo la Gran Bretagna manda truppe in Europa per rispondere a un incremento di truppe del Patto di Varsavia nella Germania dell'Est. I sovietici ignorano l'ultimatum americano e, un'ora dopo la scadenza, la loro base in Mashhad viene attaccata da squadroni di bombardieri B-52 con armi convenzionali. I sovietici difendono la base con un missile terra-aria nucleare, abbattendo molti bombardieri. La battaglia cessa quando gli Stati Uniti distruggono la base sovietica con un'arma nucleare tattica.\nIl giorno seguente, le marine militari americane e sovietiche si scontrano nel Golfo Persico. Il 24 maggio, a causa d'una rivolta nella Germania dell'Est, i sovietici bloccano tutte le entrate e le uscite stradali da Berlino Ovest. L'USS \"Kitty Hawk\" viene affondata, e gli Stati Uniti assediano Cuba. Tumulti anti-sovietici nelle grandi citt\u00e0 americane hanno come risultato danni ai consolati russi. Il giorno dopo, la BBC comunica che i missili usati durante la battaglia di Mashhad erano della gamma di 50-100 chilotoni, e che le citt\u00e0 del Pakistan occidentale erano state evacuate a causa del fallout nucleare.\nIl 26 maggio, alle 8:35 GMT (3:35 in Washington, D.C.), i sovietici fanno detonare un missile sopra il mare del nord, producendo un impulso elettromagnetico che danneggia gravemente le comunicazioni tra il Regno Unito e l'Europa nord occidentale. Due minuti dopo, i primi missili cominciano a colpire bersagli NATO, incluso Sheffield, che ospita un centro di comunicazioni della RAF e una base per i Phantom americani. In tutto, le esplosioni a livello mondiale ammontano a 3000 megatoni, di cui 210 nel Regno Unito.\nProduzione.\n\"Ipotesi sopravvivenza\" ebbe origine durante un periodo di tensione rialimentata tra gli Stati Uniti e l'Unione Sovietica, quando il presidente statunitense Ronald Reagan prese una linea dura contro i sovietici con la sua dottrina Reagan. Nel frattempo, in Gran Bretagna, la politica conservatrice e liberista di Margaret Thatcher stava disfacendo molti dei \"legami\" (\"threads\" in inglese) della societ\u00e0 liberale del dopoguerra.\nIl film fu commissionato dal direttore generale della BBC Alasdair Milne, dopo che aveva visto il documentario proibito \"The War Game\" (1965). Mick Jackson fu scelto come regista perch\u00e9 aveva gi\u00e0 lavorato nel genere dell'apocalisse nucleare, avendo prodotto nel 1982 il documentario BBC \"A Guide to Armageddon\". Ci\u00f2 fu considerato un passo in avanti, considerando la precedente censura di \"The War Game\", che fu considerato cos\u00ec straziante che avrebbe risultato in suicidi in massa se messo in onda. In seguito, Jackson viaggi\u00f2 per Gran Bretagna e gli Stati Uniti, consultando scienziati, psicologi, dottori, specialisti della difesa ed esperti strategici per rappresentare il suo prossimo film nel modo pi\u00f9 realistico possibile. Jackson consult\u00f2 varie fonti per le sue ricerche, tra essi il documento del \"Science\" \"Nuclear Winter: Global Consequences of Multiple Nuclear Explosions\", che aveva tra i suoi autori Carl Sagan. I dettagli sul possibile scenario d'attacco e l'entit\u00e0 delle possibile vittime furono tratti dal libro \"Doomsday: A Nuclear Attack on the United Kingdom\" (1983), mentre i piani post-bellici inefficaci del governo britannico nel film derivavano dall'expos\u00e9 \"War Plan UK\", scritto dal giornalista Duncan Campbell nel 1982. Per rappresentare gli effetti psicologici d'un attacco nucleare sui superstiti, Jackson us\u00f2 come fonte il comportamento dei superstiti dei bombardamenti atomici di Hiroshima e Nagasaki e il libro \"Nuclear Destruction of Britain\" di Magnus Clarke (1982). Sheffield fu scelto come ambientazione principale, a causa della sua politica anti-nucleare.\nJackson incaric\u00f2 Barry Hines di scrivere la sceneggiatura, conoscendolo come un uomo politicamente informato. La relazione tra i due per\u00f2 fu tempestosa, visto che Hines passava ore in campo durante le riprese, e apparentemente detestava Jackson per le sue origini borghesi. Una parte integrale delle loro ricerche consisteva nel passare due settimane nei centri di formazione per i \"superstiti ufficiali\" della Home Office in Easingwold che, disse Hines, dimostr\u00f2 \"quanto sarebbe stata disordinata [la ricostruzione post bellica].\" Lo scenario dell'occupazione sovietica dell'Iran che poi conduce alla guerra nucleare \u00e8 stato visto come un'analogia alla contemporanea guerra sovietico-afghana.\nAll'inizio, Jackson voleva usare membri del cast di \"Coronation Street\", ma poi decise di girare il film nello stile neorealista, usando attori sconosciuti per aumentare l'impatto del film attraverso personaggi in cui il pubblico avrebbe potuto identificarsi. Le audizioni furono pubblicizzate nel \"The Star\", un quotidiano locale, e ebbero luogo nel municipio di Sheffield, dove si presentarono 1,100 candidati. Tutte le comparse furono scelti in base all'altezza e all'et\u00e0. A loro venne chiesto di simulare la miseria e di portare stracci. Il trucco per le comparse che facevano la parte delle vittime di bruciature consisteva in ketchup e il riso soffiato.\nJackson ricord\u00f2 anni dopo che, al contrario di altre produzioni della BBC, che di norma finivano con un'ondata di chiamate di congratulazioni da colleghi e amici, nessuna chiamata segu\u00ec la prima proiezione di \"Ipotesi sopravvivenza\". Jackson si rese conto in seguito che \"i telespettatori si erano seduti immobili a riflettere, in molti casi non dormendo o parlando.\"\nDistribuzione.\nIn Gran Bretagna, il film venne trasmesso per la prima volta alla BBC Two il 23 settembre 1984, raggiungendo l'indice d'ascolto pi\u00f9 alto (6.9 milioni) della settimana. Fu trasmesso negli Stati Uniti su TBS Superstation il 13 gennaio 1985, seguito da un programma intitolato \"On the 8th Day\", in cui Carl Sagan e vari altri scienziati sovietici e americani discussero i temi del film.\nIl film fu trasmesso in Italia una sola volta su RAI 1 il 7 agosto 1985, il giorno dopo la ricorrenza del quarantesimo anniversario dei bombardamenti atomici di Hiroshima e Nagasaki. Il doppiaggio fu fatto dal Gruppo Trenta. Il film fu preceduto dal documentario NHK \"L'inverno nucleare\", con un'introduzione da parte di Piero Angela.\nAccoglienza e critica.\nGirato con un budget di \u00a3250,000-350,000, il film fu il primo del suo genere a raffigurare un inverno nucleare.\nAlcuni critici hanno definito \"Ipotesi sopravvivenza\" il \"film che riesce meglio a rappresentare l'orrore della guerra nucleare, le sue conseguenze e l'impatto catastrofico che un tale evento avrebbe sulla cultura umana.\" Il film \u00e8 stato pi\u00f9 di una volta paragonato al film tv americano \"The Day After - Il giorno dopo\", che mostr\u00f2 uno scenario analogo negli Stati Uniti. Una recensione di entrambi film disse che, \"in confronto a \"Ipotesi sopravvivenza\", \"The Day After\" \u00e8 \"Un giorno alle corse\"\", mentre Ugo Buzzolan disse che disponeva di \"effetti ancora pi\u00f9 crudeli e impressionanti\"."}
{"id": "3134662", "revid": "219355", "url": "https://it.wikipedia.org/wiki?curid=3134662", "title": "Azzurro citramarino", "text": ""}
{"id": "3134663", "revid": "219355", "url": "https://it.wikipedia.org/wiki?curid=3134663", "title": "Azzurro d'Alemagna", "text": ""}
{"id": "3134666", "revid": "1573940", "url": "https://it.wikipedia.org/wiki?curid=3134666", "title": "Mudawwana", "text": "Il termine arabo Mudawwana (\u0645\u062f\u0648\u0646\u0629) indica una raccolta di testi giuridici. Pu\u00f2 essere usato sia per indicare un \"codice\" di leggi di un paese, in particolare i codici sullo statuto personale, sia per indicare raccolte organiche di testi giuridici scritti da singoli esperti di diritto islamico (in questo senso, il termine \u00e8 il corrispettivo, in ambito giuridico di quello che in ambito letterario \u00e8 il diwan, \"raccolta organica di poesie\", formato sulla stessa radice \"dwn\").\nCome neologismo, oggi il termine \u00e8 impiegato, nell'ambito di internet, col valore di \"blog\"."}
{"id": "3134667", "revid": "219355", "url": "https://it.wikipedia.org/wiki?curid=3134667", "title": "Azzurro della Magna", "text": ""}
{"id": "3134672", "revid": "219355", "url": "https://it.wikipedia.org/wiki?curid=3134672", "title": "Azzurro di Biadetto", "text": ""}
{"id": "3134674", "revid": "219355", "url": "https://it.wikipedia.org/wiki?curid=3134674", "title": "Azzurro di rame", "text": ""}
{"id": "3134675", "revid": "219355", "url": "https://it.wikipedia.org/wiki?curid=3134675", "title": "Azzurro di vena naturale", "text": ""}
{"id": "3134676", "revid": "219355", "url": "https://it.wikipedia.org/wiki?curid=3134676", "title": "Azzurro tedesco", "text": ""}
{"id": "3134678", "revid": "219355", "url": "https://it.wikipedia.org/wiki?curid=3134678", "title": "Blu armeno", "text": ""}
{"id": "3134681", "revid": "268129", "url": "https://it.wikipedia.org/wiki?curid=3134681", "title": "Filatelia tematica", "text": "La filatelia tematica \u00e8 un componente della filatelia in cui le collezioni sono ordinate secondo un tema, un soggetto o un motivo di emissione. Per evitare fraintendimenti sulle definizioni di filatelia tematica la Federazione internazionale di filatelia ha patrocinato l'iniziativa di regolamentarne la materia. Fatto salvo il diritto di collezionare secondo un proprio gusto personale, in base al regolamento approvato dalla Federazione le collezioni vengono suddivise in tre categorie: tematiche, per scopo di emissione ed a soggetto. La tematica propriamente detta sviluppa un tema accompagnato da testi esplicativi, la collezione per scopo di emissione \u00e8 un insieme filatelico che ha come filo conduttore la scopo di emissione dei francobolli e la collezione a soggetto ha come scopo la raccolta dei francobolli con lo stesso soggetto rappresentato sulla vignetta.\nStoria.\nLa filatelia tematica nasce grazie alle intuizioni dell'abate Lucien Braun che diffuse in Francia e Germania un collezionismo che alla logica della cronologia di emissione contrapponeva quella del tema intrinseco alla vignetta del francobollo. Diversi fattori hanno poi contribuito alla crescente popolarit\u00e0 di questo collezionismo ma \u00e8 pesato in maniera determinante il minor impegno finanziario richiesto.\nNel 1958, con la presentazione della prima competizione per classi tematiche regolamentata dalla FIP avviene la codificazione delle collezioni tematiche.\nLa collezione tematica.\nRappresenta il punto di arrivo di chi si interessa a questo tipo di collezionismo. Lo sviluppo di un tema pu\u00f2 essere eseguito in modi differenti: in base alla storia, alla geografia, alla sistematica o rispettando criteri del tutto originali ma coerenti. Per impostare il tema occorre quindi una buona conoscenza anche della materia trattata. Nella collezione tematica verranno quindi inseriti tutti gli esemplari che possono contribuire allo sviluppo del tema prescelto.\nNel caso in cui un francobollo rappresenti pi\u00f9 soggetti inerenti alla collezione \u00e8 possibile utilizzarlo pi\u00f9 volte. Generalmente la collezione si realizza attraverso l'utilizzo di francobolli nuovi in quanto l'annullo \u00e8 considerato elemento di disturbo del soggetto presente nella vignetta.\nComplementari ai francobolli sono gli annulli postali e le FDC. Gli annulli possono essere sia su busta che su cartolina. Per il reperimento del materiale \u00e8 possibile la consultazione di appositi cataloghi internazionali.\nLa collezione richiede l'uso di un album dedicato. Generalmente vengono usati fogli bianchi con un bordo fine e sui quali \u00e8 possibile appaia una piccolissima illustrazione inerente al tema. Molte collezioni contengono anche una breve illustrazione del tema svolto posizionata nei primi due fogli dell'album insieme a un elenco del numero dei fogli dedicati ad ogni capitolo.\nI testi, scritti a mano o a macchina dall'autore della collezione, devono avere il solo compito di collegare il materiale, descriverlo filatelicamente e riassumere la ragione della sua presenza in relazione al tema.\nTemi di successo.\nNegli ultimi anni '60 la American Topical Association svolse un sondaggio su oltre 8.000 collezionisti di 83 paesi che indicarono oltre 700 temi possibili. I pi\u00f9 graditi risultarono essere:"}
{"id": "3134682", "revid": "219355", "url": "https://it.wikipedia.org/wiki?curid=3134682", "title": "Blu di montagna", "text": ""}
{"id": "3134685", "revid": "1355461", "url": "https://it.wikipedia.org/wiki?curid=3134685", "title": "Nube a fungo", "text": "Una nube a fungo \u00e8 un particolare caso di pirocumulo (ossia un cumulo che si origina da un processo convettivo associato a un'intensa fonte di calore) formato da detriti, fumo e solitamente vapore acqueo condensato, causato da una grande esplosione. Si tratta di un fenomeno associato solitamente a una detonazione nucleare (da cui il nome fungo atomico), ma pu\u00f2 essere generato da qualsiasi esplosione sufficiente potente, sia causata da ordigni convenzionali come bombe a vuoto, ma anche da fenomeni naturali sufficientemente potenti, come eruzioni vulcaniche o eventi di impatto astronomico. Da un punto di vista fisico, la nuvola si forma perch\u00e9 l'esplosione genera un grande volume di gas a bassa densit\u00e0, che quindi innesca un'instabilit\u00e0 di Rayleigh-Taylor.\nTeoria del fungo atomico.\n, si \u00e8 ormai appurato che il fenomeno del fungo atomico si verifica a causa dello sprigionamento repentino di gas allo scoppio dell'ordigno contro il terreno, perci\u00f2 la forza e la velocit\u00e0 dei gas sono tali da creare un'uniforme nuvola di fumo e detriti con pressioni altissime, in grado di far rilasciare i medesimi rapidamente verso l'alto, assumendo la caratteristica forma \"a fungo\" provocata dalla pressione sempre maggiore quanto pi\u00f9 in alto si trovano i gas (per questo la nube si allarga a mo' di cappello fungino per crearne i connotati visivi principali)."}
{"id": "3134692", "revid": "219355", "url": "https://it.wikipedia.org/wiki?curid=3134692", "title": "Caeruleum Cyprus", "text": ""}
{"id": "3134693", "revid": "767487", "url": "https://it.wikipedia.org/wiki?curid=3134693", "title": "Skilling", "text": "Lo skilling fu una moneta usata in passato nei paesi scandinavi ed equivalente allo Schilling e allo shilling. Fu usato come frazione del riksdaler svedese, del rigsdaler danese, del rigsdaler norvegese e del speciedaler norvegese.\nDanimarca.\nIn uso dal 1625 al 1873, uno skilling valeva 1/96 di rigsdaler.\nFu introdotta in Danimarca da Cristoforo di Baviera con un cambio di 1/16 di marco, pari a 12 penning. La moneta da uno skilling del 1771 fu battuta in 55 milioni di esemplari, il che la situa tra le monete pi\u00f9 comuni della Danimarca. A causa della ripetuta presenza del numero \"7\" (due nel millesimo e una anche nel monogramma di Cristiano VII) \u00e8 stata spesso utilizzata come portfortuna.\nSvezia.\nLa moneta da uno skilling fu introdotta dal Decreto reale del 27 novembre 1776, che stabil\u00ec che ogni riksdaler dovesse essere suddiviso in 48 skilling e ogni skilling in 12 runstycke.\nIl decreto del 1777, stabil\u00ec che tutta la contabilit\u00e0 pubblica fosse tenuta in riksdaler. Lo skilling fu coniato fino al 1855. Nel XIX secolo uno skilling svedese valeva 1/24 di riksdaler.\nNorvegia.\nLo skilling fu introdotto in Norvegia agli inizi del XVI secolo durante il regno di Giovanni di Danimarca. Il re fece coniare le monete a Bergen, mentre l'arcivescovo fece coniare le sue monete a Nidaros.\nLo skilling del 1628 era la pi\u00f9 piccola unit\u00e0 monetaria della Norvegia. Esistevano pezzi dal valore di 1/2 fino a 48 skilling. Erano necessari 96 skilling per un rigsdaler. Nel periodo 1813-1816 96 skilling valevano un riksbankdaler.\nDal 1816 il tasso divenne di 120 skilling per uno speciedaler o 96 per il rigsdaler courant. Lo skilling rimase in uso in Norvegia fino al 1875, con l'introduzione della corona e dell'\u00f8re, quando fu previsto il cambio di una corona per 30 skilling."}
{"id": "3134694", "revid": "219355", "url": "https://it.wikipedia.org/wiki?curid=3134694", "title": "Cendree", "text": ""}
{"id": "3134695", "revid": "1573940", "url": "https://it.wikipedia.org/wiki?curid=3134695", "title": "Euscorpius flavicaudis", "text": "Euscorpius flavicaudis \u00e8 uno scorpione della famiglia Euscorpiidae, abbastanza comune nelle campagne italiane.\nDescrizione.\nCome tutti gli scorpioni del genere \"Euscorpius\" sono di piccole dimensioni: gli esemplari di \"E.flavicaudis\" solitamente misurano fra i 3 e i 5 centimetri, misurati dalle punte dei pedipalpi, cio\u00e8 dalla punta frontale del carapace sino al telson, ossia l'ultimo segmento della coda, contenente la sacca velenifera e il pungiglione.\nLa caratteristica principale di questi scorpioni \u00e8 per\u00f2 la colorazione delle zampe e del telson che si presentano di un giallo-rossastro opaco. Il corpo \u00e8 tra il nero e il marrone.\n\u00c8 facile confonderli con altri scorpioni dello stesso genere (\"Euscorpius italicus\", \"Euscorpius tergestinum\", etc.) e per identificare correttamente un esemplare occorre esaminare la parte ventrale dei pedipalpi, che presentano un numero di tricobotri caratteristico per ogni specie.\nDistribuzione e habitat.\n\"E. flavicaudis\" \u00e8 diffuso nei paesi dell'Europa occidentale (Spagna, Francia, Italia e Inghilterra, dove \u00e8 stato introdotto dall'uomo).\nIn Italia si possono riscontrare esemplari di questa specie prevalentemente nelle zone occidentali e tirreniche (compresa la Sardegna, ma esclusa la Sicilia).\nAma i luoghi umidi e al riparo dalla luce (tutti gli \"Euscorpius\" sono prevalentemente lucifughi), esce dai luoghi riparati solo di notte, quando va a caccia.\nBiologia.\nCome la maggior parte degli \"Euscorpius\" conduce una vita solitaria, gli incontri con altri esemplari avvengono solitamente nel periodo dell'accoppiamento. Se pi\u00f9 esemplari sono confinati in spazi ristretti possono dare inizio a un duello (specialmente se maschi) e a episodi di cannibalismo.\nLa sua alimentazione \u00e8 composta prevalentemente da larve nei primi periodi di vita, la sua dieta si amplia con l'aggiunta di cavallette e altri insetti con il raggiungimento dell'et\u00e0 adulta."}
{"id": "3134697", "revid": "219355", "url": "https://it.wikipedia.org/wiki?curid=3134697", "title": "Lapis Armenius", "text": ""}
{"id": "3134700", "revid": "1305772", "url": "https://it.wikipedia.org/wiki?curid=3134700", "title": "Forza Motorsport 2", "text": "Forza Motorsport 2 \u00e8 un videogioco di guida, sviluppato in esclusiva per Xbox 360 da Microsoft Game Studios.\nDescrizione.\nIl gioco non porta stravolgimenti rispetto al titolo precedente, ma potenzia le caratteristiche gi\u00e0 presenti nel gioco, quali la personalizzazione estetiche dell'auto e le modifiche, inoltre viene ampliato sia il parco auto che il numero dei circuiti, anche la modalit\u00e0 online viene ampliata.\nIl gioco ora pu\u00f2 godere di una grafica che permette 60 frame al secondo (invece che 30) ed effetti grafici, quali i danni in tempo reale, inoltre viene introdotto l'effetto dello sporco sull'auto, la quale diventer\u00e0 pi\u00f9 sporca con l'aumentare dei chilometri percorsi e viene perfezionato il sistema di deposito della vernice dopo i diversi incidenti.\nLe classi delle auto vengono riviste, si ha l'introduzione della classe \u201dU\u201d (ultracar), che definisce la categoria massima delle vetture stradali, le sottoclassi scompaiono dalle classi delle vetture stradali e al suo posto si ha l'indicatore di prestazioni, dove pi\u00f9 \u00e8 alto il numero e pi\u00f9 l'auto risulta prestazionale.\nL'unica classe ad avere le sottoclassi \u00e8 la classe \u201dR\u201d (R4, R3, R2, R1) ed in questo caso non si ha l'indice di prestazione.\nIl pilota automatico viene rivisto e non si ha pi\u00f9 la possibilit\u00e0 di allenare un IA che ricalca il proprio modo di guidare, ma si potr\u00e0 scegliere un pilota da ingaggiare, dove pi\u00f9 \u00e8 bravo e pi\u00f9 sar\u00e0 la sua ricompensa (in percentuale sul premio vinto)."}
{"id": "3134701", "revid": "219355", "url": "https://it.wikipedia.org/wiki?curid=3134701", "title": "Tefer", "text": ""}
{"id": "3134710", "revid": "4106", "url": "https://it.wikipedia.org/wiki?curid=3134710", "title": "S\u00e8gre", "text": ""}
{"id": "3134711", "revid": "600229", "url": "https://it.wikipedia.org/wiki?curid=3134711", "title": "Pere Riba", "text": ""}
{"id": "3134722", "revid": "1603714", "url": "https://it.wikipedia.org/wiki?curid=3134722", "title": "Tendicollo", "text": "Il tendicollo (o \"bacchette per il colletto della camicia\", chiamate anche \"balenette\", \"ossicini\", \"stecche\", \"stecchette\") \u00e8 un dispositivo per mantenere la giusta curvatura del colletto della camicia.\nBrevettato negli anni '50, \u00e8 costituito da una coppia di piccole stecche di forma rettangolare o trapezoidale da inserire nelle apposite tasche ricavate nella parte inferiore della vela del colletto; lo si realizza in vari materiali anche pregiati, come argento, madreperla, stecche di balena, corno, ma anche in ottone, acciaio, plastica.\nLe stecche devono essere rimosse prima di lavare la camicia in lavatrice, e reinserite dopo la stiratura. Le stecche da sostituire si possono acquistare nelle mercerie, ma data la grande variet\u00e0 di forme e dimensioni pu\u00f2 accadere di non trovare la misura adatta al proprio colletto."}
{"id": "3134728", "revid": "79968", "url": "https://it.wikipedia.org/wiki?curid=3134728", "title": "Omicidio colposo", "text": "L'omicidio colposo \u00e8 il reato consistente nella soppressione di una vita umana ad opera di una persona in conseguenza di un fatto a lei imputabile, ma compiuto senza intenzionalit\u00e0. L'assenza dell'intenzionalit\u00e0 lo distingue dall'\"omicidio doloso\" o \"volontario\".\nL'omicidio colposo \u00e8 ritenuto fatto riprovevole; tuttavia, nei diversi orientamenti, la valutazione del livello di gravit\u00e0 \u00e8 molto disomogenea. Esso \u00e8 stato disciplinato come reato in tutte le legislazioni storiche e anche oggi \u00e8 oggetto di numerose disposizioni di tipo penale.\nL'omicidio nei vari ordinamenti.\nL'istituto in oggetto presenta sensibili differenze da un ordinamento all'altro e fra ordinamenti nazionali differenti. Per un approfondimento specifico si vedano le voci di seguito riportate."}
{"id": "3134730", "revid": "287204", "url": "https://it.wikipedia.org/wiki?curid=3134730", "title": "Stunfisk", "text": ""}
{"id": "3134734", "revid": "21880", "url": "https://it.wikipedia.org/wiki?curid=3134734", "title": "Poiana beccogrosso", "text": ""}
{"id": "3134735", "revid": "932277", "url": "https://it.wikipedia.org/wiki?curid=3134735", "title": "Blu di smalto", "text": "Il blu di smalto \u00e8 un pigmento usato in pittura. Era gi\u00e0 noto agli Egizi, ma come vetro e non come pigmento. \u00c8 un pigmento inorganico, un silicato doppio di potassio e di cobalto con ossidi metallici. Tra i suoi costituenti ci sono: SiO2, K2O, Al2O3 e CoO. Nel Rinascimento inizi\u00f2 ad essere usato come pigmento; i minerali di partenza (cobaltite e smaltite) venivano estratti da miniere in Boemia e Sassonia. Si otteneva dal vetro colorato,\nmacinato con acqua. I minerali venivano scaldati per formare un ossido (chiamato \"saffer\" o \"saffre\") e fuso con potassa, poi macinato. Essendo trasparente, ha basso potere coprente; pu\u00f2 essere usato nell'affresco e nella tempera, mentre \u00e8 sconsigliato nella pittura a olio."}
{"id": "3134743", "revid": "219355", "url": "https://it.wikipedia.org/wiki?curid=3134743", "title": "Vitrum", "text": ""}
{"id": "3134744", "revid": "219355", "url": "https://it.wikipedia.org/wiki?curid=3134744", "title": "Zaffro", "text": ""}
{"id": "3134745", "revid": "219355", "url": "https://it.wikipedia.org/wiki?curid=3134745", "title": "Silis Caeruleum", "text": ""}
{"id": "3134746", "revid": "219355", "url": "https://it.wikipedia.org/wiki?curid=3134746", "title": "Smaltino", "text": ""}
{"id": "3134748", "revid": "219355", "url": "https://it.wikipedia.org/wiki?curid=3134748", "title": "Vetro di cobalto", "text": ""}
{"id": "3134749", "revid": "219355", "url": "https://it.wikipedia.org/wiki?curid=3134749", "title": "Blu imperiale", "text": ""}
{"id": "3134750", "revid": "219355", "url": "https://it.wikipedia.org/wiki?curid=3134750", "title": "Blu Escelle", "text": ""}
{"id": "3134752", "revid": "219355", "url": "https://it.wikipedia.org/wiki?curid=3134752", "title": "Blu di Sassonia", "text": ""}
{"id": "3134764", "revid": "287204", "url": "https://it.wikipedia.org/wiki?curid=3134764", "title": "Il cerchio celtico", "text": "Il cerchio celtico (titolo originale \"Den keltiska ringen\") \u00e8 un romanzo del 1992 dell'autore svedese Bj\u00f6rn Larsson. In Italia \u00e8 stato pubblicato nel 2000 dalla casa editrice Iperborea, che si occupa in particolare di autori nordici.\nTrama.\nSul traghetto quasi vuoto che lo riporta in Danimarca, Ulf, uno skipper svedese che vive a bordo del \"Rustica\", incontra uno straniero, uno scozzese di nome MacDuff, anch'egli un marinaio. \nLa discussione fra MacDuff ed Ulf si concentra su un finlandese di nome Pekka, giunto qualche mese prima in Scozia a bordo di un catamarano e che, secondo MacDuff, potrebbe essere rientrato in Danimarca dopo aver attraversato una seconda volta il mare del Nord.\nDopo essere sbarcato ed aver lasciato MacDuff, Ulf incontra nel porto proprio Pekka, visibilmente impaurito da qualcuno, il quale consegna il suo giornale di bordo ad Ulf. A bordo della barca di Pekka c'\u00e8 anche una donna.\nIl giornale di bordo di Pekka riporta i dati della navigazione del catamarano fra Finlandia e Scozia, per\u00f2 da un certo punto in poi inizia a raccontare di altre vicende, legate all'incontro fra Pekka e MacDuff, a Mary, la donna di MacDuff, ai luoghi della tradizione celtica. Il racconto di Pekka si fa via via pi\u00f9 confuso e misterioso, ed il mistero sembra legato a ci\u00f2 che viene chiamato da Pekka \"il cerchio celtico\"."}
{"id": "3134765", "revid": "1317408", "url": "https://it.wikipedia.org/wiki?curid=3134765", "title": "Creazione degli astri e delle piante", "text": "La Creazione degli astri e delle piante \u00e8 un affresco di Michelangelo Buonarroti, databile al 1511-1512 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. A met\u00e0 del lavoro, nel 1510, il ponteggio venne smontato nella prima met\u00e0 della cappella e ricostruito, entro l'autunno del 1511, nell'altra met\u00e0. La \"Creazione degli astri e delle piante\" (Genesi ) fa quindi parte del secondo blocco. In queste scene si nota come le figure divennero pi\u00f9 grandi e monumentali, con un apparato compositivo pi\u00f9 sintetico e la gestualit\u00e0 pi\u00f9 essenziale e perentoria.\nLa scena venne dipinta in sette \"giornate\" d'affresco, a partire dall'angolo in alto a destra. I disegni dei cartoni vennero riportati tramite la tecnica dell'incisione diretta, mentre i dischi del sole e della luna vennero disegnati direttamente sull'intonaco, col compasso.\nDescrizione e stile.\nLa scena fa parte del gruppo di tre scene legate alla \"Creazione del mondo\", con la \"Separazione della luce dalle tenebre\" e la \"Separazione della terra dalle acque\". L'ordine sequenziale del testo biblico vedrebbe la \"Separazione della terra dalle acque\" come seconda storia, ambientata nella seconda giornata, ma venne riservato alla \"Creazione degli astri e delle piante\" (terzo e quarto giorno della creazione) un riquadro maggiore, rompendo quindi la successione \"storica\".\nSu uno sfondo di un luminoso cielo Michelangelo raffigur\u00f2 due scene consecutive della Creazione, con un'essenzialit\u00e0 di grande impatto. Dio \u00e8 rappresentato due volte mentre, con la tipica \"terribilit\u00e0\" michelangiolesca, crea gli astri, spalancando le braccia con un gesto perentorio (a destra) e mentre d\u00e0 vita alle piante sulla Terra stendendo la mano destra (a sinistra). L'Eterno \u00e8 colto da un vento impetuoso che gonfia i panneggi e gli scompiglia capelli e barba, simbolo della potenza generatrice divina. Le due immagini sono strettamente complementari e fortemente dinamiche e potenti, alternate in \"controcampo\", una volta frontale e una da terga. Le due met\u00e0 non sono esattamente simmetriche, con una preponderanza per la scena a destra, in cui Dio fluttua avvolto da un mantello gonfiato da un vento vigoroso in cui si trova una piccola ma significativa corte angelica (da alcuni identificata come allusione ai quattro elementi). Se da questo lato sembra muoversi impetuosamente verso lo spettatore, a sinistra se ne allontana scorciando. La cromia \u00e8 tutta giocata sulle tonalit\u00e0 del violetto della veste del Creatore, comune a tutte le tre storie della Creazione del Mondo, e sui colori freddi del grigio e dell'azzurro chiarissimo, con l'unica eccezione dell'intenso sole al centro, rappresentato come un disco dorato, mentre la luna ha la forma di una sfera perlacea. Il viola era il colore dei paramenti sacerdotali durante la Quaresima e l'Avvento, due tra le solennit\u00e0 pi\u00f9 importanti celebrate dalla corte papale nella cappella.\nI contrasti di luce e ombra sono forti e accentuati, con una tensione dinamica che scaturisce dall'effetto di doppia \"istantanea\" dell'immagine. Tra i vantaggi di una rappresentazione doppia nella medesima scena, oltre a ragioni filosofiche e compositive, c'\u00e8 anche quello di far intuire una veduta multipla tipica della scultura.\nRestauro.\nPrima del restauro l'affresco era attraversato da profonde crepe e annerito da secoli di restauri impropri ed esposizione allo sporco e al nerofumo delle candele. La pulitura ha riportato alla luce i colori smaglianti, intonati a delicate variazioni cromatiche, soprattutto nel panneggio del mantello del Creatore. Si \u00e8 riscoperto come anche le ombre siano luminose grazie alla luce intensa che investe i protagonisti."}
{"id": "3134767", "revid": "36426", "url": "https://it.wikipedia.org/wiki?curid=3134767", "title": "Creazione degli astri", "text": ""}
{"id": "3134768", "revid": "219355", "url": "https://it.wikipedia.org/wiki?curid=3134768", "title": "Saffer", "text": ""}
{"id": "3134770", "revid": "219355", "url": "https://it.wikipedia.org/wiki?curid=3134770", "title": "Saffre", "text": ""}
{"id": "3134803", "revid": "36426", "url": "https://it.wikipedia.org/wiki?curid=3134803", "title": "Separazione delle acque dalla terra", "text": ""}
{"id": "3134807", "revid": "110157", "url": "https://it.wikipedia.org/wiki?curid=3134807", "title": "British Airtours", "text": "La British Airtours era la compagnia aerea di propriet\u00e0 di British Airways specializzata nei voli charter. Gli aeroporti utilizzati come base erano quelli di Londra-Gatwick e di Manchester.\nStoria.\nBritish Airtours \u00e8 stata costituita nel 1969 come divisione di British Airways per operare voli a basso costo in modo da poter partecipare al sempre pi\u00f9 fiorente mercato dei voli charters per le vacanze, che fino ad allora era monopolio di compagnie aeree private. Le attivit\u00e0 della compagnia cominciarono nel 1970 dall'Aeroporto di Londra-Gatwick con una flotta di sette de Havilland DH.106 Comet dismessi dalla British Airways. Il primo volo decoll\u00f2 da Gatwick il 6 marzo 1970.\nNel 1971 la Compagnia decise di sostituire l'intera flotta con aerei di maggiore capacit\u00e0 e con un'autonomia maggiore e raggiunse un accordo con American Airlines per acquistare sette Boeing 707-123Bs in modo da poter iniziare ad effettuare voli a lungo raggio verso il Nord America; ma pur avendo ottenuto il permesso per questa operazione dal ministero del Commercio e dell'Industria British Airways si oppose in quanto sostenne che ogni aereo utilizzato da Airtours avrebbe dovuto essere acquistato dalla British Airways stessa. In seguito a questa decisione furono acquistati sette Boeing 707-436s da British Overseas Airways Corporation, la compagnia aerea da poco incorporata in British Airways.\nAll'inizio degli anni 80 Airtours decise di sostituire tutti i suoi ormai obsoleti ed antieconomici velivoli con dei nuovi Boeing 737-236. Nel 1984 la Compagnia acquist\u00f2 un Boeing 747-236B destinandolo alle rotte con il Nord America e prese in consegna da British Airways alcuni Lockheed L-1011 TriStar per supportare i suoi 737 sulle rotte pi\u00f9 richieste.\nNel 1988, dopo che British Airways aveva rilevato la concorrente British Caledonian, Airtours adott\u00f2 il marchio Caledonian modificando la livrea dei suoi velivoli. La nuova Caledonian Airways scambi\u00f2 i suoi 737 con British Airways, ricevendo in cambio altri Lockheed L-1011 TriStar e acquis\u00ec parte dei Boeing 757 che la casa madre aveva in ordine da Boeing.\nNel 1995 British Airways decise di uscire dal mercato dei voli charter vendendo Caledonian Airways al tour operator \"Inspirations\". Nel 1999 \"Inspirations\" fu acquisita dal gruppo Thomas Cook e Caledonian Airways venne fusa con \"Flying Colours Airline\" per creare una nuova compagnia, la\nThomas Cook Airlines.\nFlotta storica.\nNel corso della sua esistenza, British Airtours ha operato i seguenti aeromobili:"}
{"id": "3134812", "revid": "6923", "url": "https://it.wikipedia.org/wiki?curid=3134812", "title": "Pagani Zonda Tricolore", "text": ""}
{"id": "3134830", "revid": "131358", "url": "https://it.wikipedia.org/wiki?curid=3134830", "title": "W Connection FC", "text": ""}
{"id": "3134831", "revid": "983767", "url": "https://it.wikipedia.org/wiki?curid=3134831", "title": "Blu egiziano", "text": "Il blu egiziano \u00e8 un pigmento inorganico sintetico. \n\u00c8 un tetrasilicato di rame e calcio (CaCuSi4O10 o CaOCuO(SiO2)4.\nIl pigmento era conosciuto da Egizi, Etruschi, Greci e Romani e fu usato anche nel Medioevo e nel Rinascimento.\nStoria.\nIl Blu Egiziano \u00e8 un pigmento tipicamente associato all'Antico Egitto e alla sua arte (definito anche come \"fritta blu\" nei testi anglosassoni), molto spesso considerato come il primo vero pigmento sintetico il cui processo di fabbricazione \u00e8 strettamente connesso con la nascente produzione vetraria. Appare quasi contemporaneamente in Egitto, a Creta e in Mesopotamia \u2013 anche se l'origine sembrerebbe comunque egiziana \u2013 prendendo rispettivamente il nome di \"hsbd irit\", \"ukn\u00fb merku\" e \"kuwano\" (Delamare 2013). Si diffonder\u00e0 per tutto il bacino del Mediterraneo grazie alla potenza di Roma per poi scomparire lentamente nel Medioevo.\nSi suppone che la scoperta del processo di fabbricazione si collochi intorno al 3100 a.C., \u00e8 stato infatti suggerito da Hatton, Shortland, e Tite (2008 p.\u00a01591) gi\u00e0 per le pitture della tomba 3121 di Saqqara della fine della I Dinastia intorno al 2900 a.C. Il suo impiego si generalizza nella IV Dinastia: \u00e8 riportato ad esempio da (Delamare 2013 p.\u00a05) sulla stele di Mery del Louvre (circa 2550 a.C.) e da Riederer (1997 p.\u00a023) sulla statua di Rahotep, tutti della IV Dinastia, e sui geroglifici incisi nella piramide di Unas, della V Dinastia, da Stulik, Porta, and Palet (1996) su delle pitture murali, sempre della IV Dinastia.\nVa segnalata l'antichit\u00e0 dei ritrovamenti di Creta risalenti al periodo pre-palaziale di Knosso tra il 3000 e il 1900 a.C., anche se ci sono elementi per credere che in questo caso si trattasse di un prodotto importato dall'Egitto (Filippakis, Perdikatsis, e Paradellis 1976; Delamare 2013 p.\u00a05 e p.\u00a011). Nel Medio Oriente appare sotto forma di perline, trovate nel cimitero di Ur in uno strato datato tra il 2600 e il 2350 a.C. (Moorey 1994 p.\u00a0187). Nel corso dell'Antico e del Medio Regno la composizione del blu Egizio si mantiene relativamente stabile utilizzando rame metallico o sotto forma di malachite (Nicholson e Shaw 2000 p.\u00a044). Nel passaggio tra la civilt\u00e0 del rame a quella del bronzo, assistiamo alla parallela sostituzione del rame con scarti della lavorazione del bronzo dalla composizione variabile che segue l'evoluzione della tecnologia di quest'ultimo come testimoniato dalla presenza di stagno o di piombo (El Goresy 1986 p.\u00a018; Delamare 2013 p.\u00a06-7).\nFabbricazione.\nGli unici dati scritti che possono essere avvicinati al blu Egizio ci giungono da Tell'Umar, che diventer\u00e0 Seleucia, lungo il Tigri. Si tratta di una serie di tavolette babilonesi databili intorno alla fine del XVII secolo a.C. che descrivono la fabbricazione di vetri anche colorati di blu utilizzando il rame (Forbes 1966 p.\u00a0131-145). Non ci sono invece ricette che descrivono i metodi di fabbricazione del blu in Egitto. Tanti studiosi del XIX e del XX secolo si sono dunque interessati a questo pigmento per scoprirne la vera natura e per tentare di replicarlo (il primo a ottenere un prodotto simile fu Davy nel 1815), ma considerando che le uniche fonti scritte disponibili sono di epoca Romana, principalmente Vitruvio (VII, 11), e che piccole variazioni nella composizione o nelle condizioni ambientali possono determinare importanti differenze nel tono o nella trasparenza, si \u00e8 dovuto arrivare agli anni sessanta del Novecento per avere un'idea abbastanza chiara sulle materie prime e sui metodi di fabbricazione utilizzati dagli Egizi.\nIl blu Egiziano non \u00e8 un vetro colorato, dato che \u00e8 generalmente composto di tre fasi distinte: cristalli blu di cuprorivaite (tetrasilicato di rame e calcio), vetro interstiziale e quarzo residuo; possono essere presenti anche calcio, rame o alcali in eccesso; lo si ottiene con quantit\u00e0 variabili di quarzo o sabbia silicea, carbonati di calcio e rame, eventualmente con l'aggiunta di fondenti alcalini. Una ricetta (Delamare 2013 p.\u00a08) prevede di scaldare per una trentina di ore a 950\u00a0\u00b0C in ambiente ossidante (per altri come El Goresy (1986 p.\u00a016) in ambiente riducente) una miscela di 100 g di carbonato di calcio, 63 g di rame e circa 240 g di silice. Queste sarebbero le proporzioni stechiometriche che dovrebbero essere rispettate principalmente nel rapporto tra rame e calcio, mentre la silice \u00e8 generalmente in eccesso. Quantit\u00e0 variabili di sostanze alcaline come il natron o la cenere di piante alofite potevano essere aggiunte per abbassare la temperatura di reazione e per favorire la formazione della fase vetrosa amorfa che influiva sia sul tono, sia sulla saturazione, sia sul grado di trasparenza; nei campioni antichi questa fase pu\u00f2 essere assente anche per cause dovute a degrado (Hatton, Shortland, e Tite 2008 p.\u00a01593 e 1596; Green 2001 p.\u00a044 in Davies; Nicholson e Shaw 2000 p.\u00a044).\nGli Egizi tuttavia non sempre impiegavano materie prime pure: come fonte di rame si utilizzavano principalmente limatura di rame pi\u00f9 o meno puro o minerali rameici come la malachite (Hatton, Shortland, e Tite 2008 p.\u00a01598), che a partire dalla XVIII dinastia vengono quasi del tutto sostituite dal bronzo (Delamare 2013 p.\u00a06 e 8), per la silice si usava quarzo macinato o sabbia del deserto che conteneva gi\u00e0 una percentuale sufficiente di calcare che altrimenti doveva essere aggiunta appositamente nella forma di roccia calcarea o di ossido di calcio. Per migliorarne il tono il blu Egizio poteva essere macinato, impastato con acqua, confezionato in piccole sfere e nuovamente messo in forno; moderni studi (Canti e Heathcote 2002) sostengono che si pu\u00f2 arrivare fino a tre successive cotture per un totale di circa 100 ore. Alcuni studiosi fanno una distinzione, sulla base della morfologia delle varie fasi, tra il prodotto di una sola cottura \u2013 inteso come prodotto di base forse destinato esclusivamente al commercio \u2013 e i composti dalla dimensione dei cristalli pi\u00f9 ridotta ottenuti per macinazione e successiva cottura del prodotto di base (Tite, Shortland, e Hatton 2008).\nTite \"et al.\" (1987) propongono una classificazione di tre differenti tipi di pigmento tra quelli utilizzati in Egitto distinti sulla base del tono, del grado di macinazione e della composizione: scuro, con un basso contenuto di alcali; chiaro, simile al precedente ma con cristalli pi\u00f9 piccoli; chiaro \u201cdiluito\u201d in quanto l'alto contenuto di alcali portava alla formazione di vetro che ne attenuava il tono, quest'ultimo pi\u00f9 comune a partire dalla XVIII dinastia. Una distinzione tra i vari gradi di macinazione e i relativi toni \u00e8 gi\u00e0 presente in Teofrasto (c. LV) e testimonia dell'ormai acquisita conoscenza della relazione tra la dimensione delle particelle e il tono pi\u00f9 o meno scuro (vedi anche (Gettens e Stout 1942 p.\u00a0112; Middleton e Humphrey 2001 p.\u00a012; S. Pag\u00e8s-Camagna et al. 2006 p.\u00a0141). Una volta polverizzato poteva anche essere impastato con acqua o un blando legante, formato in stampi e rimesso in forno, anche a una temperatura relativamente bassa, per ottenere piccole statuette o perline, come dimostrato da tantissimi reperti documentati a partire dalla VI Dinastia.\nDa uno scavo effettuato da Petrie nel 1894 a Tell el-Amarna\u00a0\u2013 le cui conclusioni sono state riviste da Nicholson nel 1995 \u2013 \u00e8 emerso un laboratorio dove avveniva la fabbricazione di vetro e del blu Egiziano; dalle analisi compiute sui forni si \u00e8 potuto stimare uno di essi aveva raggiunto una temperatura massima di circa 1250\u00a0\u00b0C (Nicholson 1995). Diversi campioni blu e verdi di materiale grezzo risalenti al Nuovo Regno, forse addirittura destinati a una seconda cottura prima di essere impiegati come pigmento o per modellare oggetti, sono stati studiati da Hatton, Shortland e Tite (2008) e confrontati con campioni di provenienza mesopotamica.\nL'uso del blu Egiziano si estender\u00e0 fino al periodo Tolemaico e si diffonder\u00e0 in tutto il bacino del Mediterraneo (Creta e isole dell'Egeo, Babilonia, Assiria, Grecia, ecc.) diventando in seguito il blu per eccellenza dei Romani con il nome di \"caeruleum\". Andr\u00e0 poi lentamente scomparendo durante il Medioevo (Gaetani, Santamaria, e Seccaroni 2004); l'identificazione pi\u00f9 tarda \u00e8 stata effettuata su un dipinto di G. B. Benvenuto del 1524 (Bredal-J\u00f8rgensen et al. 2011)\nGeneralmente il blu Egizio \u00e8 un pigmento molto stabile, non viene alterato da luce, acidi o alcali. Tuttavia sono riportati casi in cui si \u00e8 notata un'alterazione della fase vetrosa dovuta a un'alta presenza rame e di fondenti alcalini che ha reso friabile il pigmento (Green 2001 p.\u00a044 Pag\u00e8s-Camagna e Colinart 2003). In altri casi \u00e8 stato notata la formazione di gesso che ha dato luogo a un annerimento superficiale delle campiture blu (Green 2001 p.\u00a045). \u00c8 stato pure proposto che sia i cloruri di rame che la malachite possano essere anche prodotti dall'alterazione in verde del blu Egizio (Lee e Quirke 2000 p.\u00a0112; Schiegl, Weiner, e El Goresy 1992), anche se su questa eventualit\u00e0 sono stati sollevati dei dubbi (Riederer 1997 p.\u00a028).\nApplicazioni moderne.\nSe eccitato da luce visibile, il Blu Egiziano emette una luminescenza nel vicino infrarosso estremamente potente e caratterizzata da un lungo tempo di vita; ci\u00f2 ha permesso di rilevare la sua presenza sulla superficie di oggetti in cui il pigmento appare invisibile all'occhio umano. Questa propriet\u00e0 ha anche reso possibile l'identificazione di tracce di questo pigmento su manufatti risalenti al sedicesimo secolo, quando ormai l'utilizzo di questo materiale era andato in disuso da molti anni. La luminescenza nel vicino infrarosso (regione dello spettro elettromagnetico nella quale n\u00e9 i grassi n\u00e9 l'emoglobina presentano alti coefficienti di assorbimento) e la capacit\u00e0 del Blu Egiziano di essere facilmente esfoliato in acqua a formare \"nanosheets\", rendono questo materiale assai promettente per diverse applicazioni di alta tecnologia: tra queste possiamo annoverare la biomedicina (bioimaging), le telecomunicazioni, i laser e gli inchiostri di sicurezza, ma si pu\u00f2 considerare l'impiego del Blu Egiziano anche per dissipare calore in applicazioni termiche e per ottimizzare le prestazioni di celle fotovoltaiche."}
{"id": "3134833", "revid": "219355", "url": "https://it.wikipedia.org/wiki?curid=3134833", "title": "Blu Ercolano", "text": ""}
{"id": "3134834", "revid": "131358", "url": "https://it.wikipedia.org/wiki?curid=3134834", "title": "Ma Pau SC", "text": ""}
{"id": "3134835", "revid": "767487", "url": "https://it.wikipedia.org/wiki?curid=3134835", "title": "Bernie Worrell", "text": "\u00c8 membro della Rock and Roll Hall of Fame, inserito nel 1997 assieme ad altri quindici membri dei Parliament-Funkadelic.\nBiografia.\nI primi anni e il periodo funk.\nWorrell nacque a Long Branch, ma crebbe a Plainfield, nel New Jersey.\nEra considerato un bambino prodigio per le sue abilit\u00e0 legate alla musica: cominci\u00f2 a suonare il piano all'et\u00e0 di tre anni e si esib\u00ec in pubblico per la prima volta un anno pi\u00f9 tardi.\nAll'et\u00e0 di otto anni scrisse un concerto e a dieci anni si esib\u00ec con la Washington Symphony Orchestra.\nContinu\u00f2 ad approfondire gli studi di musica classica alla Juilliard di New York e al New England Conservatory.\nNel periodo in cui era studente, suon\u00f2 con un gruppo chiamato Chubby &amp; the Turnpikes, conosciuto in seguito come Tavares.\nWorrell conobbe George Clinton, l'allora leader di un gruppo doo-wop noto come The Parliaments.\nPresto il gruppo si sciolse e Clinton si trasfer\u00ec a Detroit, nel Michigan, dove riform\u00f2 una band con il nome Parliament.\nWorrell lo segu\u00ec, prendendo parte anche al gruppo e al progetto parallelo Funkadelic.\nDurante gli anni settanta lo stesso gruppo di musicisti andava in tourn\u00e9e e registrava sotto entrambi i nomi di Parliament e di Funkadelic, portando avanti contemporaneamente anche diversi altri progetti paralleli, conosciuti collettivamente come Parliament-Funkadelic.\nWorrell era una delle figure centrali tra i musicisti che ne facevano parte, suonando il piano, le tastiere e l'organo in entrambe le formazioni, oltre a scrivere e arrangiare molti dei brani delle band.\nIl suo sound era uno degli elementi che pi\u00f9 caratterizzano le canzoni.\nWorrell introdusse il sintetizzatore di basso elettrico per tastiera nella musica moderna utilizzandolo per la prima volta nella canzone dei Parliament \"Flash Light\", dall'album \"Funkentelechy Vs. the Placebo Syndrome\".\nNel 1978 pubblic\u00f2 il primo album da solista \"All the Woo in the World\".\nMentre la maggior parte dei musicisti funk utilizza tradizionalmente tastiere elettriche come ad esempio l'organo Hammond ed il Fender Rhodes, Bernie Worrell creava il suo sound distintivo attraverso il sintetizzatore minimoog. Il lavoro di Worrell \u00e8 evidente nella maggior parte dei brani pi\u00f9 conosciuti dei Parliament, come \"Mothership Connection (Star Child)\" e \"Give Up the Funk (Tear the Roof Off the Sucker)\" dall'album \"Mothership Connection\", \"Flash Light\" da \"Funkentelechy Vs. the Placebo Syndrome\" e \"Aqua Boogie (A Psychoalphadiscobetabioaquadoloop)\" da \"Motor Booty Affair\".\nDagli anni ottanta in poi.\nDopo che gli originari Parliament-Funkadelic smisero di esibirsi nel 1980, Worrell pubblic\u00f2 diversi album da solista.\nNegli anni ottanta venne assunto, con altri musicisti provenienti da generi differenti come Adrian Belew, per esibirsi e registrare con i Talking Heads. La sua esperienza e il suo gusto per gli arrangiamenti rafforzarono il sound complessivo della band. Anche se non entr\u00f2 mai ufficialmente a far parte dei Talking Heads, ne fu di fatto un membro per la maggior parte degli anni ottanta, comparendo sull'album \"Speaking in Tongues\", sugli album da solisti dei membri della band e in molteplici tour finch\u00e9 non si sciolsero ufficialmente nel 1992.\nA partire dalla fine degli anni ottanta, Worrell ha registrato pi\u00f9 volte con Bill Laswell come membro dei Praxis.\nNegli anni novanta ha suonato con i Gov't Mule.\nDai primi anni 2000, Worrell divenne un membro in vista della cosiddetta scena delle jam band, suonando in vari festival estivi, talvolta sotto il nome di \"Bernie Worrell and the Woo Warriors\".\nWorrell suon\u00f2 con il progetto Black Jack Johnson (dal nome del pugile Jack Johnson), assieme al rapper Mos Def, al batterista Will Calhoun, al bassista Doug Wimbish e al chitarrista Dr. Know. Apparve con la band sull'album di Mos Def del 2004 \"The New Danger\".\nNel 2002 Worrell si un\u00ec al bassista Les Claypool, al chitarrista Buckethead e al batterista Bryan Mantia per formare i Colonel Claypool's Bucket of Bernie Brains.\nPrese parte al progetto Baby Elephant, una collaborazione con Prince Paul (membro dei Stetsasonic e produttore dei De La Soul) e Don Newkirk, collega di lunga data di Paul. Sull'album \"Turn My Teeth Up!\", pubblicato l'11 settembre 2007, compaiono anche George Clinton, Shock G, Yellowman, Reggie Watts, Nona Hendryx, David Byrne e Gabby La La.\nCuriosit\u00e0.\nBernie Worrell era lo zio del rapper Chino XL.\nApparizioni in opere cinematografiche.\nWorrell \u00e8 apparso nel film documentario \"Moog\" del 2004, assieme al pioniere della musica elettronica Robert Moog, inventore del sintetizzatore Moog, e ad altri interpreti di questo strumento.\nNel 2005 \u00e8 uscito \"Stranger: Bernie Worrell on Earth\", il film documentario sulla sua vita, sulla sua musica e sull'impatto che egli ha avuto sulla musica.\nNel 2015 \u00e8 apparso nel film \"Dove eravamo rimasti\" del regista Jonathan Demme, a fianco di Meryl Streep."}
{"id": "3134836", "revid": "729019", "url": "https://it.wikipedia.org/wiki?curid=3134836", "title": "Aorta discendente", "text": "L'aorta discendente \u00e8 la terza parte dell'arteria aorta, preceduta dall'arco aortico. \u00c8 un importante vaso sanguigno che porta il sangue direttamente dal cuore al resto del corpo.\nAnatomia.\nL'aorta discendente \u00e8 divisa in due porzioni: la pi\u00f9 vicina al cuore prende il nome di Aorta toracica e l'Aorta addominale pi\u00f9 lontana che irrora gli organi posizionati nell'addome.\nL'aorta discendente ha origine dall'arco aortico, all'altezza della 4\u00aa vertebra toracica e prende questo nome poich\u00e9 appunto scende ed \u00e8 la principale arteria che irrora parte del torace e addome.\nCorre lungo la sinistra della parte anteriore della colonna vertebrale, alla sua destra corre la vena cava inferiore, alla sua sinistra la vena intercostale suprema."}
{"id": "3134837", "revid": "219355", "url": "https://it.wikipedia.org/wiki?curid=3134837", "title": "Blu pompeiano", "text": ""}
{"id": "3134838", "revid": "219355", "url": "https://it.wikipedia.org/wiki?curid=3134838", "title": "Blu sinterizzato", "text": ""}
{"id": "3134839", "revid": "219355", "url": "https://it.wikipedia.org/wiki?curid=3134839", "title": "Cyanos sceuatos", "text": ""}
{"id": "3134840", "revid": "219355", "url": "https://it.wikipedia.org/wiki?curid=3134840", "title": "Fritta blu", "text": ""}
{"id": "3134843", "revid": "219355", "url": "https://it.wikipedia.org/wiki?curid=3134843", "title": "Fritta d'Alessandria", "text": ""}
{"id": "3134846", "revid": "219355", "url": "https://it.wikipedia.org/wiki?curid=3134846", "title": "Lomentum", "text": ""}
{"id": "3134850", "revid": "1543377", "url": "https://it.wikipedia.org/wiki?curid=3134850", "title": "Beat Hotel", "text": "Il Beat Hotel era un piccolo hotel semi-abbandonato, di 42 stanze, in 9 Rue G\u00eet-le-C\u0153ur nel Quartiere latino di Parigi, famoso per aver dato residenza ai massimi esponenti della Beat Generation.\nL'hotel guadagn\u00f2 fama grazie ai scrittori e artisti beat, che ci vissero dalla fine degli anni '50 agli inizi degli anni '60, in un fermento di creativit\u00e0.\nAllen Ginsberg e Peter Orlovsky furono i primi a viverci, dal 1957, ma presto furono raggiunti da William S. Burroughs, Derek Raymond, Harold Norse e Gregory Corso, come anche Sinclair Beiles. \u00c8 qui che Burroughs complet\u00f2 l'opera \"Pasto nudo\", cominci\u00f2 la sua lunga collaborazione con Brion Gysin. Qui Norse scrisse il romanzo \"Beat Hotel\", usando la tecnica del cut-up. Ginsberg scrisse qui una parte della sua poesia \"Kaddish\" e Corso scrisse la poesia \"Bomb\".\nEsiste ora un piccolo hotel (quattro stelle), a Parigi, che raccoglie diverse fotografie delle personalit\u00e0 che vissero al Beat Hotel."}
{"id": "3134856", "revid": "77594", "url": "https://it.wikipedia.org/wiki?curid=3134856", "title": "Lungotevere Prati", "text": "Il lungotevere Prati \u00e8 il tratto di lungotevere che collega via Ulpiano a via Vittoria Colonna, a Roma, nel rione Prati.\nIl lungotevere prende nome dalla zona in cui si trova, un tempo chiamata Prata per la presenza di ampi spazi verdi abitati soprattutto da contadini fino ancora all'Ottocento; \u00e8 stato istituito con delibera del 20 luglio 1887.\nVi si trova la chiesa del Sacro Cuore del Suffragio, in stile neogotico, costruita tra il 1894 e il 1917 su progetto di Giuseppe Gualandi."}
{"id": "3134857", "revid": "106908", "url": "https://it.wikipedia.org/wiki?curid=3134857", "title": "Corriere dello sport", "text": ""}
{"id": "3134859", "revid": "110157", "url": "https://it.wikipedia.org/wiki?curid=3134859", "title": "Sacramento Classic", "text": "Il Sacramento Classic \u00e8 stato un torneo di tennis facente parte del Grand Prix giocato a Sacramento negli Stati Uniti su campi in sintetico indoor."}
{"id": "3134867", "revid": "1719883", "url": "https://it.wikipedia.org/wiki?curid=3134867", "title": "Separazione della luce dalle tenebre", "text": "La Separazione della luce dalle tenebre \u00e8 un affresco (180x260 cm) di Michelangelo Buonarroti, databile al 1512 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Gli affreschi vennero eseguiti in due met\u00e0, divise all'altezza della transenna nella sua posizione originale, pi\u00f9 o meno sopra la \"Creazione di Eva\". Ci\u00f2 fu necessario poich\u00e9 il ponteggio copriva solo met\u00e0 della cappella e dovette essere smontato e rimontato dall'altra parte tra una fase e l'altra. La \"Separazione della luce dalle tenebre\" (Genesi ) fu quindi l'ultima delle scene principali ad essere dipinta, pur essendo la prima in ordine di lettura.\nMichelangelo, pressato dalle richieste papali sempre pi\u00f9 esigenti per un rapido completamento, arriv\u00f2 a ultimare il ciclo in sorprendente rapidit\u00e0. La \"Separazione della luce dalle tenebre\" venne ad esempio realizzata in appena una \"giornata\" d'affresco, sintetizzando al massimo lo stile pittorico senza per\u00f2 per questo compromettere la riuscita del prorompente effetto dinamico dell'insieme. Il disegno venne trasferito dal cartone con l'incisione diretta.\nDescrizione e stile.\nLa scena fa parte del gruppo di tre scene legate alla \"Creazione del mondo\", con la \"Creazione degli astri\" e la \"Separazione delle acque dalla terra\". In queste tre scene domina la rappresentazione l'Eterno in volo sopra spazi sconfinati, avvolto dall'ampio mantello rosato. La concezione unitaria delle tre scene ha fatto pensare a un'allusione alla Trinit\u00e0, ma \u00e8 pi\u00f9 probabile che vi si possa leggere un'allegoria derivata dai testi di sant'Agostino legata rispettivamente all'opera svolta dalla Chiesa nel mondo (acque e terra), alla seconda venuta di Cristo (astri e piante) e al Giudizio finale (tenebre e luce). \nNella \"Separazione della luce dalle tenebre\" Dio, che da solo riempie la quasi totalit\u00e0 della scena, fluttua impegnato nell'atto generativo che \u00e8 alla base del mondo. La sua figura \u00e8 vista dal basso e roteata, con le braccia alzate mentre d\u00e0 forma al caos, originando onde di luce tra le tenebre incombenti.\nLa gamma cromatica \u00e8 ridotta, come tipico nelle figure della seconda fase della volta, con le sfumature del viola e le tonalit\u00e0 fredde (bianchi, azzurri, grigi) accordate in passaggi dal chiaro allo scuro di estrema cura. Il viola dopotutto era il colore dei paramenti indossati durante le celebrazioni dell'Avvento e della Quaresima, tra le ricorrenze pi\u00f9 solenni celebrate nella cappella. Anche la composizione appare semplificata, con l'unica grande figura divina, che acquisisce cos\u00ec una monumentalit\u00e0 grandiosa. La pennellata, almeno nelle \"Storie\" che sono pi\u00f9 lontane dello spettatore, diventa pi\u00f9 essenziale e scabra, con una lavorazione a tratti intrecciati, simile all'effetto che, in scultura, si ottiene con lo scalpello dentato. Ci\u00f2 aumenta l'effetto visionario delle storie, soprattutto per contrasto con le figure dei \"Veggenti\" e degli \"Ignudi\", pittoricamente pi\u00f9 dense e levigate.\nIgnudi e medaglioni.\nNelle ultime campate, procedendo verso l'altare (seguendo quindi l'ordine in cui Michelangelo dipinse le scene), gli Ignudi tendono a invadere sempre pi\u00f9 marcatamente i riquadri confinanti, sia minori che maggiori e inoltre viene sempre meno la ritmica organizzazione per simmetrie e contrapposti, in favore di posizioni sempre pi\u00f9 sciolte e complesse, sfocianti, come in questo caso, in un agitato dinamismo. Rispetto alle prime campate essi sono inoltre di dimensioni leggermente crescenti e con un maggiore risalto plastico e dinamico, al pari delle corrispondenti figure dei \"Veggenti\". Ci\u00f2 \u00e8 dovuto a un'ottimizzazione prospettica per una veduta privilegiata dall'asse centrale della cappella guardando verso l'altare, la stessa che si aveva durante le solenni processioni papali, che vi avevano luogo a partire dall'ingresso cerimoniale, sulla parete est.\nQuelli sopra il \"Geremia\" hanno atteggiamenti ormai completamente diversificati: quello a sinistra ha una composta posa di profilo di respiro classico, con le gambe elegantemente intrecciate e le braccia aperte a migliorare l'esposizione verso lo spettatore; quello di destra \u00e8 invece pi\u00f9 scomposto, piegato in avanti in una drammatica torsione in scorcio, con tutto il peso della ghirlanda sulle spalle, sprigionante un'energia sovrumana fosse solo per l'illuminazione particolarmente incidente derivata dalla vicinanza alla met\u00e0 \"in luce\" della scena principale.\nL'altra coppia, sopra la \"Sibilla Libica\" converge invece verso il centro, ma con rotazioni del busto opposte e movimenti del capo diversi, tesi a coprire una gamma differenziata di espressioni e di scorci; particolarmente languida \u00e8 la posizione di quello di destra, con un braccio alzato e la testa reclinata all'indietro. Ciascun \"Ignudo\" di questa campata richiese tre giornate di lavoro, tranne quello a sinistra sopra la Libica che ne richiese quattro. \nNei due medaglioni bronzei si vedono altrettante storie dell'Antico Testamento: il \"Sacrificio di Isacco\" e \"Elia che ascende al cielo su un carro di fuoco\". Se il primo \u00e8 letto come una prefigurazione della Passione e Crocifissione di Ges\u00f9, il secondo \u00e8 una profezia dell'ascensione."}
{"id": "3134868", "revid": "767487", "url": "https://it.wikipedia.org/wiki?curid=3134868", "title": "Sacramento Classic 1976", "text": "Il Sacramento Classic 1976 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Sacramento negli Stati Uniti dal 22 al 28 aprile 1976.\nCampioni.\nSingolare maschile.\n Tom Gorman ha battuto in finale Bob Carmichael 6-2 7-6\nDoppio maschile.\n Tom Gorman / Sherwood Stewart hanno battuto in finale Mike Cahill / John Whitlinger 3-6, 6-4, 6-4"}
{"id": "3134869", "revid": "124808284", "url": "https://it.wikipedia.org/wiki?curid=3134869", "title": "Locomotiva bavarese Pt 2/3", "text": "La locomotiva bavarese Pt 2/3 \u00e8 stata una locotender a vapore surriscaldato per treni passeggeri costruita, per conto delle K\u00f6nigliche Bayerische Staats-Eisenbahnen, a partire dal 1909 dalla Krauss di Monaco di Baviera.\nStoria.\nLe locotender vennero prodotte dagli stabilimenti Krauss a partire dal 1909 quando vennero consegnate le prime 2 unit\u00e0 prototipo immatricolate dalle ferrovie statali della Baviera come Pt 2/3.6001-6002. In seguito al buon risultato ne vennero fornite ulteriori 95 unit\u00e0 fino al 1916. Tra 1914 e 1916 20 unit\u00e0 analoghe vennero costruite dalla Krauss per il Granducato di Baden mentre ulteriori 8 unit\u00e0 vennero costruite per conto delle DRG tra il 1927 e il 1928 come DRG Br 701.\nNel 1934 inizi\u00f2 la trasformazione di 50 unit\u00e0 della Deutsche Reichsbahn con modifica del carrello anteriore divenuto tipo \"Bissel\". Durante la seconda guerra mondiale andarono interamente distrutte 3 unit\u00e0, ulteriori 4 rimasero in Austria come gruppo \u00d6BB 770 mentre 89 passarono alle nuove Deutsche Bundesbahn nel dopoguerra. \nGli accantonamenti iniziarono nel 1960; la 70.083 \u00e8 stata monumentata a M\u00fchldorf, e nel 2010 era in funzione a Lenggries in Germania come treno storico, l\"'austriaca\" 770.086 \u00e8 stata restaurata per treni storici in Austria.\nCaratteristiche.\nSi trattava di una locotender dal rodiggio particolare 1 B nel quale l'asse anteriore portante era notevolmente distaccato dalla coppia di assi motori accoppiata a bielle; la locomotiva era a vapore surriscaldato. La velocit\u00e0 massima era di 65 km/h."}
{"id": "3134880", "revid": "1543377", "url": "https://it.wikipedia.org/wiki?curid=3134880", "title": "Battaglia di Fort Washington", "text": "La battaglia di Fort Washington \u00e8 stata una battaglia combattuta durante la guerra d'indipendenza americana tra gli Stati Uniti d'America e il Regno Unito di Gran Bretagna. La battaglia, svoltasi il 16 novembre 1776, termin\u00f2 con una netta vittoria britannica e l'intera guarnigione di Fort Washington fu costretta ad arrendersi, consegnando cos\u00ec l'intera isola di Manhattan ai britannici.\nDopo aver sconfitto l'Esercito continentale, guidato dal generale George Washington, nella battaglia di White Plains, l'esercito britannico, sotto il comando del generale William Howe, pianific\u00f2 la cattura dell'ultima roccaforte americana a Manhattan, Fort Washington. Washington invi\u00f2 l'ordine discrezionale al generale Nathanael Greene di abbandonare il forte con la guarnigione di 1\u00a0200 uomini, che poi crebbe fino a 3\u00a0000 uomini, diretti in New Jersey. Il colonnello Robert Magaw, comandante del forte, declin\u00f2 la richiesta di abbandono poich\u00e9 riteneva di poter difendere il forte dai britannici.\nIl 16 novembre, Howe lanci\u00f2 l'assalto al forte, attaccando da tre direzioni: nord, est e sud. L'attacco sub\u00ec un ritardo a causa della marea del fiume Harlem, che imped\u00ec a parte delle truppe di sbarcare a terra. Quando i britannici attaccarono nuovamente, le difese americane meridionali e occidentali caddero rapidamente. Gli americani sul lato nord opposero una dura resistenza contro i mercenari tedeschi assiani ma finirono anch'essi per essere sopraffatti. Trovatosi con il forte circondato sia da terra che dal lato del fiume, Magaw scelse la resa, consegnandosi ai britannici con i 2\u00a0837 uomini rimasti, esclusi i feriti.\nDopo questa sconfitta, il grosso dell'esercito statunitense guidato da Washington venne inseguito, attraverso il New Jersey, fino in Pennsylvania. I britannici inoltre consolidarono il loro controllo sulla citt\u00e0 di New York e sul New Jersey orientale.\nGli antefatti.\nLa costruzione e le difese.\nDurante la guerra d'indipendenza americana Fort Washington era una fortezza dell'esercito americano situata all'estremit\u00e0 settentrionale dell'attuale Manhattan, su di un promontorio roccioso che dominava l'area. Assieme a Fort Lee, che si trovava in New Jersey proprio dall'altro lato del fiume sopra la scogliera nota come \"Palisades\", avrebbe dovuto proteggere il basso corso dell'Hudson dalle incursioni delle navi da guerra britanniche.\nNel giugno 1776, i generali americani Henry Knox, Nathanael Greene, William Heath e Israel Putnam esaminarono la zona in cui sarebbe dovuto sorgere Fort Washington, concordando sul fatto che, se la costruzione fosse stata ben fortificata, sarebbe stata impossibile catturarla. A fine giugno, il comandante in capo dell'esercito continentale George Washington ispezion\u00f2 a sua volta la zona, stabilendo che si trattava del punto chiave per la difesa dell'Hudson inferiore. Poco dopo l'ispezione di Washington, dei soldati della Pennsylvania iniziarono la costruzione del forte, sotto la supervisione di Rufus Putnam.\nPer oltre un mese i soldati spostarono grossi massi dalle alture di Manhattan fino alla riva, usandole per rinforzare ed appesantire una serie di pontoni e paratie di legno disposti attraverso il fiume. Lo scopo di questa sorta di \"cavalli di Frisia\" era quello di impedire alle imbarcazioni britanniche di risalire l'Hudson aggirando le posizioni americane. Quando tali installazioni furono terminate iniziarono i lavori per la costruzione del forte vero e proprio.\nA causa dello scarso spessore del terreno che ricopriva la superficie rocciosa, la terra dovette essere trasportata dalla zona pianeggiante ai piedi delle scogliere ma, nonostante questa soluzione, non si riusc\u00ec comunque a scavare fossati e trincee adeguati attorno al perimetro del forte. Quando la costruzione fu ultimata aveva la forma di un pentagono con cinque bastioni ai vertici. Le mura del forte furono costruite in terra e disponevano di rivellini con aperture per le armi da fuoco ad ogni angolo. Il forte occupava un'area di tre o quattro acri circa; non essendo stato possibile realizzare fossati il forte era circondato solo da abbattute. Dopo che le caserme furono terminate, in settembre, tutte le truppe della zona vennero poste sotto il comando del generale William Heath. Washington stabil\u00ec il proprio quartier generale nei paraggi del forte.\nA sostegno del forte furono approntati numerosi sistemi difensivi. Batterie di cannoni vennero piazzate sul Jeffery's Hook, un promontorio che si sporgeva nel fiume, sulla collina sopra allo Spuyten Duyvil Creek all'estremit\u00e0 settentrionale di Manhattan, per controllare i ponti King's Bridge e Dickman's Bridge sull'Harlem, e sulla Laurel Hill che si trovava ad est del forte e si sviluppava lungo il corso dell'Harlem. A sud del forte si trovavano tre linee difensive. Le linee, che attraversavano le colline, erano fatte di fossati e trincee; la seconda linea si trovava circa 500 metri a nord della prima e la terza si pianificava di costruirla a 400 metri dalla seconda.\nI movimenti delle truppe.\nIl generale William Howe, dopo aver preso il controllo di Long Island nell'omonima battaglia alla fine di agosto del 1776, lanci\u00f2 un'invasione su Manhattan il 15 settembre. I suoi progressi verso nord furono interrotti il giorno seguente nella battaglia di Harlem Heights, dopo la quale decise di provare ad aggirare sul fianco la forte difesa americana. Dopo uno sbarco fallito l'11 ottobre, il 18 dello stesso mese fece spostare l'esercito britannico nella Contea di Westchester per tagliare la via di fuga statunitense. In risposta, Washington spost\u00f2, a sua volta, il proprio esercito a White Plains per non restare intrappolato nel caso i britannici fossero riusciti a chiudere la via per una ritirata dalla parte settentrionale di Manhattan. Washington si lasci\u00f2 alle spalle una guarnigione di 1\u00a0200 uomini a presidio di Fort Washington, sotto il comando del colonnello Robert Magaw. Per tenere sotto controllo la guarnigione del forte, Howe disloc\u00f2 un piccolo battaglione sotto le alture dell'Harlem, comandato da Hugh Percy, figlio dell'allora Hugh Percy, I duca di Northumberland.\nLa mattina del 27 ottobre, delle sentinelle comunicarono a Magaw che le truppe di Percy stavano lanciando un attacco, supportate da due fregate che stavano risalendo l'Hudson. Magaw ordin\u00f2 allora di attaccare le fregate, le quali furono danneggiandole gravemente dall'artiglieria di Fort Lee e di Fort Washington. Le fregate non poterono rispondere al fuoco, poich\u00e9 non potevano alzare l'angolo di tiro dei loro cannoni fino all'altezza delle posizioni americane. Le navi vennero infine respinte ma continu\u00f2, per un certo periodo, un duello di artiglieria tra i cannonieri americani e quelli britannici.\nL'8 novembre, circa due dozzine di soldati americani si impossessarono di una ridotta, togliendola ad una compagnia di assiani. Questi ultimi avevano il vantaggio del terreno pi\u00f9 alto e il supporto dell'artiglieria ma non furono comunque in grado di mantenere la posizione. Gli americani subirono solamente il ferimento di un soldato mentre gli assiani persero almeno due uomini, oltre ad alcuni feriti. Dopo aver bruciato la struttura difensiva e preso tutto ci\u00f2 che potesse essere loro utile, i vincitori attesero la notte per fare ritorno alle loro linee. Nella notte gli assiani rioccuparono l'area ma furono rapidamente scacciati da una pi\u00f9 numerosa forza americana. Stavolta, gli assiani persero dieci uomini e vi fu un solo ferito americano.\nA causa di questo successo di minore importanza, Magaw si lasci\u00f2 prendere dall'entusiasmo e dichiar\u00f2 che avrebbe potuto sostenere un assedio nel forte fino alla fine di dicembre. Il 2 novembre per\u00f2, l'attendente di Magaw William Demont disert\u00f2 passando ai britannici e rivelando loro tutti i dettagli della costruzione del forte. Avute tali informazioni Percy le gir\u00f2 a Howe, che pochi giorni prima aveva sconfitto Washington nella battaglia di White Plains. Nella settimana tra la ritirata verso nord di Washington e l'assalto britannico al forte, continuarono a giungere a quest'ultimo rinforzi, raggiungendo una guarnigione di circa 3\u00a0000 uomini.\nI piani e i preparativi per la battaglia.\nDopo la sconfitta a White Plains, Washington prese in considerazione l'idea di abbandonare Fort Washington. Tuttavia Nathanael Greene credeva che il forte potesse essere tenuto e inoltre che tenerlo fosse una priorit\u00e0 vitale. Greene sostenne che controllare il forte avrebbe mantenuto aperte le linee di comunicazione attraverso il fiume e avrebbe potuto ritardare l'attacco britannico verso il New Jersey. Magaw e Putnam furono d'accordo con Greene, perci\u00f2 Washington, nonostante il suo istinto gli dicesse di abbandonare il forte, diede ascolto ai suoi generali e il forte non venne evacuato.\nIl 4 novembre, Howe ordin\u00f2 al suo esercito di dirigersi a sud, verso Dobbs Ferry. Invece di seguire le forze americane tra le alture, consigliato probabilmente dalle informazioni del disertore Demont, Howe decise che era meglio attaccare Fort Washington. Washington, in risposta, divise l'esercito: 7\u00a0000 uomini rimasero a est dell'Hudson sotto il comando del generale Charles Lee per impedire un'invasione britannica del New England; il generale Heath con 3\u00a0000 uomini rimase di guardia sulle Hudson Highlands per prevenire un'avanzata britannica verso nord, mentre Washington con 2\u00a0000 uomini and\u00f2 ad acquartierarsi a Fort Lee, che raggiunse il 13 ottobre.\nIl piano di Howe era attaccare in massa il forte, ora presidiato da 3\u00a0000 uomini, da tre lati contemporaneamente, mentre sul quarto lato ci sarebbe stato un finto attacco come diversivo. I soldati mercenari assiani guidati da Wilhelm von Knyphausen avrebbero attaccato il forte da nord, Percy avrebbe guidato un'altra brigata di assiani e vari battaglioni britannici da sud mentre Lord Cornwallis con il 33\u00ba Reggimento Fanti e il generale Edward Mathew con la fanteria leggera avrebbero attaccato da est. Il diversivo fu affidato al 42\u00ba Reggimento \"Highlanders\", che sarebbe dovuto sbarcare sulla riva orientale di Manhattan, a sud del forte. Il 15 novembre, prima di partire all'attacco, Howe invi\u00f2 il tenente colonnello James Patterson con una bandiera bianca, segno di tregua, a riferire ai difensori che se il forte non si fosse arreso l'intera guarnigione sarebbe stata uccisa. Magaw rispose che avrebbero difeso il forte fino \"all'estremo\".\nLa battaglia.\nL'inizio dei combattimenti.\nIl 16 novembre, prima dell'alba, le truppe britanniche e gli assiani si misero in marcia. Knyphausen e le truppe tedesche furono traghettate dall'altro lato dell'Harlem su delle chiatte sbarcando a Manhattan; i traghettatori discesero quindi il fiume per far attraversare anche le truppe di Mathew, ma a causa della marea non riuscirono ad avvicinarsi alla riva a sufficienza perch\u00e9 i soldati potessero salire a bordo. Gli uomini di Knyphausen furono cos\u00ec costretti a interrompere l'avanzata e ad aspettare che Mathew potesse attraversare a sua volta. Verso le sette del mattino i cannoni dell'Assia aprirono il fuoco contro le batterie americane su Laurel Hill, e la fregata britannica \"Pearl\" inizi\u00f2 a sua volta a sparare contro i trinceramenti. A sud del forte, anche Percy us\u00f2 l'artiglieria contro il forte stesso, mirando contro le batterie di Magaw che avevano danneggiato le navi britanniche qualche settimana prima.\nVerso mezzogiorno, Knyphausen e i mercenari dell'Assia ricominciarono ad avanzare. Non appena la marea fu sufficientemente alta Mathew, accompagnato da Howe, fu traghettato sull'altra sponda dell'Harlem sbarcando sulla riva di Manhattan sotto il fitto fuoco dell'artiglieria americana. I soldati britannici risalirono la collina mettendo in fuga gli americani, giungendo infine ad una ridotta presidiata da alcune compagnie di volontari della Pennsylvania. Dopo un breve combattimento gli americani si ritirarono verso il forte.\nA nord del forte, l'ala destra dell'esercito assiano, comandata da Johann Rall, risal\u00ec la ripida collina, a sud dello Spuyten Duyvil Creek, senza incontrare resistenza da parte degli statunitensi. I soldati dell'Assia iniziarono quindi preparare la loro artiglieria. A questo punto, il grosso dell'esercito dell'Assia, 4\u00a0000 uomini guidati da Knyphausen, inizi\u00f2 ad avanzare lungo la Post Road che si estendeva tra Laurel Hill e la collina dove si trovavano gli uomini di Rall. I soldati dell'Assia attraversarono una zona paludosa e, quando arrivarono sul lato boscoso della collina nei pressi del forte, si trovarono sotto il fuoco di 250 fucilieri del Reggimento Fucilieri del Maryland e della Virginia guidati dal tenente colonnello Moses Rawlings. Gli uomini di Rawlings si nascondevano dietro rocce e alberi spostandosi da una postazione all'altra per sparare agli assiani che tentavano di avanzare sul terreno accidentato. I fucilieri riuscirono cos\u00ec a respingere sia la prima che la seconda carica dei mercenari tedeschi.\nAll'incirca alla stessa ora, a sud, Percy inizi\u00f2 la sua avanzata con circa 3\u00a0000 uomini; egli organizz\u00f2 l'avanzata disponendosi su due colonne: la brigata dell'Assia a sinistra, quella guidata da lui stesso sulla destra. A circa 200 metri dalle linee statunitensi Percy ferm\u00f2 l'avanzata, aspettando che fosse messa in atto l'azione diversiva. Ad affrontare Percy, c'erano Alexander Graydon e la sua compagnia. Il superiore di Graydon era Lambert Cadwalader, il secondo in comando di Magaw, che aveva l'incarico di tenere le tre linee di difesa a sud di Fort Washington. Saputo dello sbarco di truppe sulla spiaggia alle sue spalle, Cadwalader invi\u00f2 50 uomini a contrastarlo e questi si lanciarono contro la manovra diversiva del colonnello Stirling e i suoi 700 uomini. Il luogo in cui era approdato Stirling era il meno difeso delle zone presidiate dagli statunitensi e, quando Cadwalader venne a sapere quanti soldati erano sbarcati, mand\u00f2 altri 100 uomini in rinforzo. Gli inglesi dopo lo sbarco si sparpagliarono, cercando un sentiero attraverso il terreno accidentato su cui erano arrivati. Gli statunitensi si posizionarono sulla vetta del colle e iniziarono a sparare contro le truppe britanniche che stavano ancora attraversando il fiume, uccidendo o ferendo 80 uomini. I britannici per\u00f2 caricarono la loro postazione riuscendo a disperdere gli americani.\nUditi gli spari, Percy ordin\u00f2 alle sue truppe di continuare l'avanzata. Il fuoco dell'artiglieria inglese costrinse Graydon ad abbandonare la prima linea di difesa, ripiegando sulla seconda, dove si trovavano Washington, Greene, Putnam e Hugh Mercer. Ai quattro venne consigliato di abbandonare Manhattan, cosa che fecero immediatamente attraversando il fiume e dirigendosi a Fort Lee. Magaw si rese conto che Cadwalader correva il rischio di restare circondato e gli invi\u00f2 l'ordine di ritirarsi verso il forte. Le forze di Cadwalader vennero inseguite da quelle di Percy e, nello stesso momento, anche gli uomini che cercavano di contrastare lo sbarco di Stirling furono costretti a ritirarsi verso il forte. Sterling, che era sbarcato alle spalle di Cadwalader, si ferm\u00f2, credendo che nei trinceramenti ci fossero ancora i difensori. Alcuni statunitensi in ritirata, inoltre, lo impegnarono in combattimento, dando cos\u00ec al resto delle truppe americane il tempo di fuggire.\nLa resa del forte.\nQuando le linee esterne di Magaw a sud e a est del forte collassarono, inizi\u00f2 una ritirata generale degli statunitensi verso il forte, che veniva ritenuto un luogo sicuro. A sud, la terza linea difensiva non era mai stata completata, cos\u00ec Cadwalader non pot\u00e9 fare altro che rientrare al forte. A nord i fucilieri di Rawlings resistevano ancora, ma con molta fatica, sia perch\u00e9 il loro numero era diminuito, sia perch\u00e9 a causa dell'uso eccessivo varie delle loro armi avevano finito per incepparsi: alcuni uomini si erano ridotti a scagliare massi gi\u00f9 dalla collina nel tentativo di ostacolare l'attacco dei soldati dell'Assia. La batteria di cannoni del forte venne distrutta dai colpi della \"Pearl\". A quel punto, il fuoco dei fucilieri era quasi cessato e i soldati dell'Assia risalirono lentamente la collina impegnando gli statunitensi in combattimenti corpo a corpo. Dopo aver sopraffatto gli statunitensi, i mercenari raggiunsero la vetta della collina, fecero irruzione nella ridotta con un assalto alla baionetta e la catturarono rapidamente.\nWashington, che stava osservando la battaglia dall'altra riva del fiume, mand\u00f2 un messaggio a Magaw, chiedendogli di resistere fino al calar della notte, pensando che le truppe potessero essere evacuate con il favore dell'oscurit\u00e0. A quel punto i soldati dell'Assia avevano conquistato l'area tra il forte e il fiume Hudson. Knyphausen concesse a Johann Rall l'onore di andare a chiedere la resa degli statunitensi; Rall invi\u00f2 a sua volta il capitano Hohenstein, che parlava inglese e francese, con una bandiera bianca di tregua a chiedere la resa del forte. Hohenstein si incontr\u00f2 con Cadwalader che gli chiese fossero concesse a Magaw quattro ore per consultarsi con i suoi ufficiali. Hohenstein respinse la richiesta e concesse agli americani solo mezz'ora per decidere. Mentre Magaw stava parlando con gli ufficiali, subito prima che il forte fosse completamente circondato, arriv\u00f2 il messaggero di Washington con la richiesta di resistere fino al tramonto. Magaw tent\u00f2 di negoziare condizioni migliori per i suoi uomini, perch\u00e9 potessero portare con s\u00e9 i propri effetti personali, ma senza successo. Alle tre del pomeriggio Magaw annunci\u00f2 la propria decisione di arrendersi e alle quattro la bandiera statunitense del forte venne ammainata e sostituita con quella britannica. Prima della resa John Gooch riusc\u00ec a uscire dal forte e, evitate le truppe nemiche, a tornare a Fort Lee.\nConseguenze.\nQuando i soldati dell'Assia entrarono nel forte gli ufficiali statunitensi tentarono di blandire il loro comandante, capitano von Malmburg, invitandolo nelle loro casematte e offrendogli punch, vino e fette di torta e complimentandosi con lui per la sua gentilezza. Tuttavia, quando lasciarono il forte alle truppe americane venne tolto il bagaglio e alcuni vennero picchiati dai tedeschi; l'intervento degli ufficiali riusc\u00ec per\u00f2 ad impedire un potenziale massacro. I britannici catturarono trentaquattro cannoni e due obici oltre a molte tende, coperte, attrezzi e munizioni.\nIl bilancio della battaglia da parte britannica e tedesca fu di 84 morti e 374 feriti, mentre da parte statunitense ci furono 59 morti, 96 feriti e 2\u00a0838 prigionieri. Dei prigionieri, solo 800 riuscirono a sopravvivere e vennero rilasciati in uno scambio organizzato di prigionieri un anno e mezzo dopo.\nTre giorni dopo la caduta di Fort Washington anche Fort Lee venne abbandonato. Washington e il suo esercito si ritirarono, attraverso il New Jersey, in Pennsylvania. La notte di Natale, Washington attravers\u00f2 il Delaware e sconfisse la guarnigione assiana guidata da Rall nella battaglia di Trenton. Dopo aver battuto nuovamente i britannici a Princeton, Washington riusc\u00ec a risollevare il morale dell'esercito statunitense e delle colonie, piuttosto abbattuto dall'andamento fino ad allora degli eventi bellici."}
{"id": "3134888", "revid": "125880274", "url": "https://it.wikipedia.org/wiki?curid=3134888", "title": "Glossario del nuoto", "text": ""}
{"id": "3134890", "revid": "1719883", "url": "https://it.wikipedia.org/wiki?curid=3134890", "title": "Veggenti (Michelangelo)", "text": "La serie dei Veggenti decora i peducci della volta della Cappella Sistina. Si tratta di una serie di affreschi con \"Profeti\" e \"Sibille\", realizzati da Michelangelo Buonarroti tra il 1508 e il 1512. Ciascuno ha un'altezza variabile tra i 260 e i 298 cm.\nStoria.\nMichelangelo dipinse le scene della volta, come \u00e8 noto, procedendo da est verso ovest, cio\u00e8 in maniera contraria allo sviluppo delle storie sulla Genesi nei riquadri centrali. In particolare avvi\u00f2 a dipingere dalla porzione sopra l'ingresso cerimoniale fino all'altare. Furono necessarie due fasi, per via del ponteggio che copriva met\u00e0 della cappella e che dovette essere smontato e rimontato. La met\u00e0 dei lavori doveva essere probabilmente all'altezza originaria della transenna marmorea, pi\u00f9 o meno al centro della cappella, di solito indicato in corrispondenza della \"Creazione di Eva\" nella quinta campata. La prima fase and\u00f2 dal 1508 al 1510; la seconda dall'autunno del 1511 all'ottobre del 1512.\nDescrizione e stile.\nI dodici \"Veggenti\", dalle forme vigorose e sovradimensionate, sono collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto in tabelle sotto la piattaforma che fa da base al trono: a parte quella di \"Zaccaria\", sotto la quale campeggia lo stemma Della Rovere, ciascuna tabella \u00e8 retta da un putto.\nIl susseguirsi di \"Sibille\" e \"Profeti\" genera un crescendo, sia figurativo (nelle dimensioni e nella monumentalit\u00e0) che psichico, dalla calma meditazione di \"Zaccaria\" sopra la porta, fino allo sconvolgimento nel pieno del furor profetico di \"Giona\". La maggiore dimensione di quelli pi\u00f9 vicini all'altare \u00e8 ottenuta abbassando il sostegno della base.\nNella teologia rinascimentale le sibille, sebbene appartenenti al mondo pagano, erano spesso associate ai profeti, poich\u00e9 si ritenevano a pieno titolo partecipi della rivelazione divina, nella misura in cui Dio aveva desiderato, e capaci di annunciare la venuta di Cristo nelle loro profezie. Nelle loro figure mascoline si vede bene come Michelangelo attribuisse possenti fisici muscolosi anche alle figure femminili. Talvolta, ma non sempre, la scelta di un profeta o di una sibilla \u00e8 legato alla storia rappresentata al centro: ad esempio \"Geremia\", preannunciatore di tempi di sceleratezza e lontananza degli uomini da Dio che verranno per\u00f2 superati con una nuova alleanza (la venuta di Cristo, ma anche la fine dei tempi), si trova vicino alla scena della \"Separazione della luce dalle tenebre\", prefigurazione della separazione dei giusti dai malvagi durante il Giudizio Universale.\nDalla parete di ingresso a quella dell'altare si incontrano:\nI putti-cariatide.\nTra i soggetti decorativi minori della volta ci sono i putti-cariatide che decorano, a coppie, i plinti dipinti ai lati dei troni dei Veggenti. Essi simulano altorilievi in marmo e sono atteggiati a reggere la cornice che inquadra tutta la parte centrale della volta. Nelle coppie di ciascun seggio, Michelangelo, come nei nudi bronzei, ricorse a un medesimo cartone ribaltato, in modo da creare effetti di simmetria complementare, con leggere per\u00f2 variazioni che evitassero uno schema troppo rigido. Alla pari delle altre decorazioni della volta, anche i putti cariatide rispondono a un desiderio di variet\u00e0 e movimento, con spesso torsioni che anticipano l'arte manierista. Ogni coppia \u00e8 formata da un maschio e una femmina e tra gli atteggiamenti ritratti ci sono quello della lotta (ai lati di \"Zaccaria\"), dello sforzo nel reggere la cornice anche sporgendosi dallo spazio fisico assegnato (\"Delfica\", \"Gioele\"), di svago, di rotazione di spalle (\"Ezechiele\"), di abbraccio (\"Libica\"), di allontanamento (\"Gioele\"). Quelli accanto alla \"Persica\" hanno il capo velato. \nNel tempo la critica ha assegnato a queste figure vari significati simbolici, che tuttavia non devono essere necessariamente presenti in quello che \u00e8 essenzialmente un motivo decorativo.\nI putti reggitarga.\nSotto ciascun trono dei Veggenti si trovano finte targhe in marmo col rispettivo nome in latino, che ne facilitano l'identificazione. Esse sono rette da putti atteggiati in varie posizioni: nelle prime tre coppie che si fronteggiano lungo le pareti laterali della cappella venne usato un medesimo cartone ribaltato, in seguito vennero usati schemi pi\u00f9 liberi. Essi rimpiccioliscono andando verso l'altare perch\u00e9 ingrandiscono le figure superiori rispettive dei Veggenti. Le tabelle di \"Zaccaria\" e \"Giona\" non presentano putti."}
{"id": "3134898", "revid": "688939", "url": "https://it.wikipedia.org/wiki?curid=3134898", "title": "Lymnaea stagnalis", "text": "Lymnaea stagnalis () \u00e8 un mollusco gasteropode d'acqua dolce appartenente alla famiglia Lymnaeidae, conosciuta comunemente come chiocciola o lumaca di stagno.\nDescrizione.\nL'altezza della conchiglia di un esemplare adulto varia tra i 45\u201360\u00a0mm di lunghezza anche se la maggior parte delle lumache si mantiene tra i 20 e i 30 millimetri.\nSistema nervoso.\n\"Lymnaea stagnalis\" ha un sistema nervoso semplice e centrale consistente in un totale di circa 20.000 neuroni, molti dei quali sono individualmente identificabili, organizzati in un anello che interconnette i vari gangli cerebrali. Gran parte dei neuroni sono piuttosto grandi (diametro di circa 100\u00a0\u00b5m), fatto che ha permesso studi approfonditi in materia, in particolare sul funzionamento del meccanismo di lavoro del cervello della lumaca circa azioni relativamente semplici o automatiche come la nutrizione, la respirazione, il movimento e la riproduzione.\n\"Lymnaea stagnalis\" \u00e8 utilizzata come organismo modello per lo studio dei meccanismi dell'apprendimento e della memoria nel campo della neurobiologia.\nBiologia.\n\"Lymnaea stagnalis\" \u00e8 una specie simultaneamente ermafrodita ove i vari membri sono contemporaneamente maschi e femmine, sebbene durante l'accoppiamento ciascuno dei due individui esibisca un solo ruolo per volta. Questa specie risente dell'effetto Coolidge (comune solitamente ai mammiferi) attraverso il quale sia maschi che femmine esibiscono un potenziale sessuale rinnovato con l'introduzione di nuovi partner ricettivi.\nIl prodotto dell'accoppiamento consiste in uova che vengono deposte solitamente sotto foglie di piante acquatiche o attaccate a pareti o rocce. La consistenza del gruppo delle uova \u00e8 gelatinosa e trasparente, ove le uova sono chiaramente distinguibili a occhio nudo.\nParassiti.\n\"Lymnaea stagnalis\" \u00e8 un ospite intermediario per:\nAltri parassiti della \"Lymnaea stagnalis\" sono:\nDistribuzione e habitat.\nQuesta specie ha un ampio areale oloartico che comprende la maggior parte dell'emisfero boreale, dal Nord America all'Eurasia, spingendosi a sud sino al Nord Africa; \u00e8 stata inoltre introdotta dall'uomo in Australia e Nuova Zelanda.\nVive unicamente in acque molto ossigenate, sommariamente calme o addirittura stagnanti."}
{"id": "3134899", "revid": "139562", "url": "https://it.wikipedia.org/wiki?curid=3134899", "title": "Stati Uniti del Belgio", "text": ""}
{"id": "3134901", "revid": "35095605", "url": "https://it.wikipedia.org/wiki?curid=3134901", "title": "Saccello", "text": ""}
{"id": "3134902", "revid": "1719883", "url": "https://it.wikipedia.org/wiki?curid=3134902", "title": "Geremia (Michelangelo)", "text": "Il profeta Geremia (390x380 cm) venne affrescato da Michelangelo Buonarroti nel 1512 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Geremia\" quindi, che si trova nella nona campata a partire dalla porta, fu una delle ultime figure ad essere dipinte, entro l'ottobre 1512.\nLa figura richiese quattordici \"giornate\" d'affresco.\nDescrizione e stile.\n\"Geremia\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nGeremia \u00e8 rappresentato come una figura energica che amplifica in crescendo l'attivit\u00e0 psichica dei \"Profeti\" all'avvicinarsi verso l'altare, dalla calma meditazione di \"Zaccaria\" sopra la porta, fino allo sconvolgimento nel pieno del \"furor\" profetico di \"Giona\".\nQuella di \"Geremia\" \u00e8 una cupa desolazione, oppresso da una dolorosa consapevolezza di nefasti presagi. Nel Libro di Geremia infatti si legge come avverranno tempi di sceleratezza e lontananza degli uomini da Dio, che verranno per\u00f2 superati con una nuova alleanza, che prefigura quindi la venuta di Cristo, nonch\u00e9 la fine dei tempi (seconda venuta), a cui allude anche la vicina scena della \"Separazione della luce dalle tenebre\", prefigurazione della separazione dei giusti dai malvagi durante il Giudizio Universale.\nIl profeta piega in avanti il busto e poggia la testa su una mano col gomito appoggiato sul ginocchio, a ginocchia divaricate coi robusti piedi intrecciati, come a cercar spazio per le possenti gambe. L'espressione \u00e8 cupa, come anche la tonalit\u00e0 del volto rugoso e dalla barba e capigliatura canuta, in cui qualcuno ha voluto riconoscere un possibile autoritratto di Michelangelo.\nGli assistenti, caso unico nella volta, non sono due fanciulli, ma due persone adulte vestite in abiti contemporanei, forse due ritratti degli assistenti dell'artista, a cui non \u00e8 per\u00f2 possibile attribuire una specifica identit\u00e0. Sono un uomo con mantello e cappuccio rosso scuro e una donna con una tunica bianca e una veste verde chiaro. L'espressione della donna in particolare \u00e8 grave e luttuosa, di forte espressivit\u00e0. L'altro personaggio \u00e8 oggi frutto di una ridipintura dopo una caduta dell'intonaco, in cui si perse anche una parte della capigliatura del profeta.\nOmaggi.\nIn occasione del quarto centenario della morte di Michelangelo Buonarroti, il 16 giugno 1964, le Poste Vaticane hanno dedicato a questo affresco un francobollo da 40 lire."}
{"id": "3134908", "revid": "889336", "url": "https://it.wikipedia.org/wiki?curid=3134908", "title": "Ludovico Spada Veralli Potenziani", "text": "Biografia.\nNacque a Rieti nel 1880 da Giovanni Potenziani, poi senatore del Regno, e dalla principessa Maria Spada Veralli come ultimo di quattro figli. Ebbe tre sorelle: Beatrice Maria, Maria Angelica e Maria Dolores, morta pochi giorni dopo la nascita. Studi\u00f2 da autodidatta per poi frequentare il liceo di Rieti, senza proseguire verso gli studi universitari.\nAgli inizi del '900 presiedette il Comitato agrario sabino, promuovendo l'uso sperimentale di fertilizzanti chimici per elevare la produzione del grano Rieti originario, all'epoca tra i migliori d'Europa. Proprio durante questo incarico entr\u00f2 in contatto con l'agronomo Nazareno Strampelli, donandogli dei terreni nel reatino per condurre esperimenti di ibridazione del grano.\nNel 1903 spos\u00f2 la contessa veneziana Maria Maddalena Papadopoli, poi Papadopoli Aldobrandini, dalla quale ebbe due figli: Myriam, nata nel 1903, e Giovanni, nato nel 1909 ma morto pochi giorni dopo il parto. Dopo la perdita del figlio la madre torn\u00f2 a Venezia e intrattenne una relazione con Giuseppe Lanza Branciforte. La coppia, intenzionata a sciogliere il matrimonio, si rec\u00f2 nel 1922 a Fiume e ottenne il divorzio. Potenziani fece anche richiesta al Tribunale della Rota Romana per l'annullamento, che fu per\u00f2 respinta.\nAssunse la presidenza della Societ\u00e0 aeronautica italiana e la vicepresidenza della F\u00e9d\u00e9ration a\u00e9ronautique internationale nel 1908 e fu nominato vicepresidente del Comitato nazionale per l'Esposizione universale di Roma. Prese parte anche alla prima guerra mondiale come ufficiale del Genio aeronautico e dopo il conflitto ricopr\u00ec incarichi di vertice in diverse organizzazioni sportive come il Comitato olimpico nazionale italiano (CONI), il Jockey club italiano e l'Unione ippica italiana.\nSi candid\u00f2 con l'Associazione Nazionalista Italiana alle elezioni del 1912 per il collegio di Cittaducale, ricevendo l'appoggio dei cattolici ma venendo battuto dal candidato uscente. Si ripresent\u00f2 nel 1924 nella circoscrizione Lazio-Umbria per la Camera dei deputati ma fu battuto da Valentino Orsolini Cencelli.\nNel 1915 organizz\u00f2 dei soccorsi per i territori colpiti dal terremoto della Marsica e nel 1923 fece lo stesso per riparare ai danni causati dalle alluvioni che colpirono il reatino. Proprio in quest'ultima occasione incontr\u00f2 Benito Mussolini, al quale present\u00f2 una lista di interventi ritenuti indispensabili per il territorio, molti dei quali furono iniziati gi\u00e0 l'anno successivo. Tra di essi si annoverano la realizzazione della ferrovia Rieti-Fara Sabina, le opere idrauliche e le bonifiche nella piana sabina (dighe del Salto e del Turano), la realizzazione di una fabbrica di seta artificiale (la Supertessile) e, sul finire degli anni '30, la funivia del Terminilluccio. Fu inoltre tra i principali promotori della creazione della provincia di Rieti, istituita nel 1927.\nNel 1926 fu nominato dal Consiglio dei ministri come governatore di Roma. Durante il suo mandato si adoper\u00f2 per continuare le opere avviate dal predecessore, Filippo Cremonesi, portando avanti il rifacimento delle pavimentazioni stradali del centro e l'edificazione del quartiere della Garbatella; avvi\u00f2 inoltre la realizzazione della via del Mare e dell'aeroporto del Littorio, il rifacimento del teatro dell'Opera e promosse le attivit\u00e0 di scavo nelle aree archeologiche, proteggendo queste ultime dalle mire speculative edilizie. Nel 1927 entr\u00f2 a far parte della Societ\u00e0 romana di storia patria. Accolse in citt\u00e0 il Sindaco di New York Jimmy Walker e il Lord sindaco di Londra Georges Blades, rimarcando la sua sintonia con l'ambiente anglosassone nella speranza che vi potessero essere maggiori contatti tra il regime e i due stati, al fine di legittimare il fascismo a livello internazionale. Si rec\u00f2 a sua volta nelle due citt\u00e0 venendo accolto a New York da una sfavillante e partecipata parata e in entrambi i casi dai massimi esponenti della classe politica; incontr\u00f2 infatti il Presidente statunitense Calvin Coolidge e il re Giorgio V, che lo nomin\u00f2 Cavaliere di gran croce dell'Impero britannico.\nNei primi giorni del settembre 1928 fu informato di aver rassegnato le dimissioni da governatore di Roma e che esse erano state accettate dal Duce. Tra le principali motivazioni vi erano la notoriet\u00e0 internazionale che Potenziani aveva ottenuto con i due viaggi, gli alti costi per la realizzazione della via del Mare, gli scontri con l'allora Ministro dei lavori pubblici Michele Bianchi sulla gestione dei lavori pubblici a Roma e il conflitto con il Vaticano per la realizzazione della fontana delle Cariatidi nel rione Prati, ritenuta dagli ambienti clericali \"oscena\".\nI rapporti con Mussolini tuttavia non sembrarono essersi deteriorati; per i suoi meriti in campo agricolo fu nominato nel 1929 senatore del Regno insieme a Strampelli, approvando la politica agraria del regime culminata nella battaglia del grano. Contestualmente Potenziani divenne una sorta di \"ambasciatore\" del regime, soprattutto nell'ambiente anglosassone. Presiedette il Comitato per le onoranze del bicentenario dalla nascita di George Washington e nel 1932 fu incaricato di organizzare la partecipazione italiana all'Esposizione universale di Chicago. In questo contesto present\u00f2 la trasvolata atlantica di Italo Balbo, ottenne la partecipazione di Guglielmo Marconi e don\u00f2 alla citt\u00e0 un monumento dedicato a Cristoforo Colombo. Fu inoltre ricevuto in due occasioni dal Presidente Franklin Delano Roosevelt.\nSul finire del 1933 venne nominato Presidente dell'Istituto internazionale di agricoltura ma rimase in carica poco pi\u00f9 di un anno, a causa dei dissapori con il Ministro dell'agricoltura e delle foreste Giacomo Acerbo, che lo sostitu\u00ec nell'incarico. La firma del patto d'Acciaio e la conseguente alleanza con la Germania nazista lo convinsero che il fascismo stava abbandonando i propri riferimenti culturali, in particolare il legame con il conservatorismo e il Risorgimento. Nel 1943 fu tra i 62 senatori che, su iniziativa del Presidente del Senato Paolo Thaon di Revel, firmarono un appello alla popolazione italiana affinch\u00e9 si stringesse al re Vittorio Emanuele III, segnando la sua rottura con il fascismo. Dopo la fine della seconda guerra mondiale, il 22 gennaio 1946 decadde dalla carica di senatore dopo esser stato deferito all'Alta corte di giustizia per le sanzioni contro il fascismo.\nTent\u00f2 di reinserirsi nella vita politica candidandosi nelle liste del Partito Nazionale Monarchico per le elezioni del 1953, non venendo eletto.\nNel 1948 spos\u00f2 la contessa Sita Halenke, di origini boeme. Mor\u00ec a Roma nel 1971. Presso l'Archivio di Stato di Rieti \u00e8 conservato l'archivio Potenziani, che raccoglie alcuni documenti e fonti inerenti la biografia del principe."}
{"id": "3134911", "revid": "2048388", "url": "https://it.wikipedia.org/wiki?curid=3134911", "title": "Campionati del mondo di triathlon long distance del 2010", "text": "I Campionati del mondo di triathlon long distance del 2010 (XVII edizione) si sono tenuti a Immenstadt, Germania in data 31 luglio 2010.\nTra gli uomini ha vinto il francese Sylvain Sudrie, mentre la gara femminile \u00e8 andata alla svizzera Caroline Steffen."}
{"id": "3134916", "revid": "110157", "url": "https://it.wikipedia.org/wiki?curid=3134916", "title": "Sarah-Jane Hutt", "text": "Biografia.\nEx Miss Regno Unito, Sarah-Jane Hutt \u00e8 stata incoronata trentatreesima Miss Mondo il 17 novembre 1983 presso il \"Royal Albert Hall\" di Londra all'et\u00e0 di diciannove anni, ricevendo la corona dalla Miss Mondo uscente, la dominicana Mariasela Alvarez Lebron. \u00c8 stata la seconda Miss Mondo britannica dopo Ann Sydney nel 1964.\nSarah-Jane Hutt rifiut\u00f2 di ammettere di essere la concorrente pi\u00f9 bella fra le partecipanti al concorso."}
{"id": "3134917", "revid": "6923", "url": "https://it.wikipedia.org/wiki?curid=3134917", "title": "4\u00ba Corpo d'armata alpino", "text": "Il 4\u00ba Corpo d'armata alpino fu una grande unit\u00e0 militare dell'Esercito italiano, con il quartier generale a Bolzano nel Palazzo Alti Comandi e i suoi reparti schierati in Trentino-Alto Adige, Veneto, Friuli Venezia Giulia, Piemonte e Valle d'Aosta. Il Comando era retto da un generale di corpo d'armata. Attivo dal 1945 al 1997 e forte di cinque brigate alpine pi\u00f9 vari supporti tattici, il compito che gli era stato affidato istituzionalmente era quello di contribuire durante il periodo della guerra fredda, con i reparti alle sue dipendenze ed il supporto del III Corpo d'armata di Milano e il V Corpo d'armata di Vittorio Veneto, alla difesa del nord Italia contro un'ipotetica invasione ad est da parte del Patto di Varsavia.\nStoria.\nOrigini.\nIl 4\u00ba Corpo d'armata alpino discendeva dal IV Grande comando militare costituito a Bologna in esecuzione del decreto 25 marzo 1860, al comando del Tenente generale Domenico Cucchiari con funzioni prevalentemente territoriali, in grado di trasformarsi in comando di corpo d'armata in caso di guerra; sotto la sua giurisdizione venne posto il territorio compreso fra i fiumi Panaro e Taullo. Soppresso nel 1867, le divisioni di appartenenza divennero autonome.\nIl 15 agosto 1870 venne costituito un corpo speciale per la campagna di Roma, denominato IV Corpo d'Esercito al comando del Tenente generale Raffaele Cadorna, sciolto il 9 ottobre e trasformato nel gennaio 1871 nel Comando generale de'Esercito in Roma, posto al comando del Tenente generale Umberto di Savoia, principe di Piemonte, futuro Re d'Italia.\nNel 1873 il Comando generale d'Esercito in Roma venne sciolto e al suo posto venne creato il IV Comando generale e trasferito a Firenze, che a partire dal 22 gennaio 1877 divenne IV Corpo d'armata mantenendo tale denominazione fino all'Armistizio dell'8 settembre 1943.\nIl corpo d'armata alpino.\nTra il 1939-1940 le divisione alpine vennero inquadrate nel Corpo d'armata alpino le quali operano sul fronte greco, sul fronte russo con l'8\u00aa Armata (dei 57.000 alpini partiti per la Russia, ne ritornano solo 11.000) che venne sciolto il 1\u00ba marzo 1943.\nIl 1\u00ba maggio 1945, venne insediato a Bolzano il IV Comando militare territoriale, che nel 1952 venne trasformato nel Comando IV Corpo d'armata, che inquadrava alle sue dipendenze la Divisione corazzata \"Centauro\", che aveva il suo comando a Verona, la Brigata alpina \"Orobica\" con comando a Merano e la Brigata alpina \"Tridentina\" con la sede comando a Bressanone, oltre alle truppe di corpo d'armata. Successivamente entr\u00f2 a far parte del IV Corpo d'armata anche il Comando truppe Carnia-Cadore, che aveva la sua sede a Belluno e aveva alle sue dipendenza le brigate alpine \"Cadore\" e \"Julia\", che avevano i loro comandi rispettivamente a Belluno e Cividale del Friuli.\nNel 1952 la Brigata alpina \"Tridentina\" \u00e8 stata la prima, fra tutte le brigate alpine, ad inquadrare un plotone alpini par\u00e0. Successivamente dopo che anche le altre brigate hanno inquadrato nei loro ranghi un plotone alpini paracadutisti, i plotoni andarono a costituire la compagnia alpini paracadutisti \"Monginevro\" che venne posto alle dipendenze della riserva del corpo d'armata.\nDal gennaio 1958 le brigate hanno inquadrato nei loro ranghi una \"Sezione aerei leggeri\" (SAL) che vennero trasforme in Reparto (RAL) nel 1964 per venire poi soppressi nel 1975.\nIl IV Corpo d'armata alpino.\nAvendo inquadrato alle sue dipendenze anche la Brigata alpina \"Taurinense\", che aveva la sede comando a Torino, il 1\u00ba gennaio 1973 il Comando IV Corpo d'armata venne trasformato in IV Corpo d'armata alpino, accentrando sotto il suo comando tutte le truppe alpine dell'Esercito Italiano.\nAlla vigilia della profonda ristrutturazione che avrebbe interessato nel 1975 l'Esercito Italiano il 4\u00ba Corpo d'armata alpino aveva la seguente struttura organica:\nComando Truppe Carnia Cadore.\nCon la ristrutturazione dell'Esercito del 1975 la denominazione venne cambiata in 4\u00ba Corpo d'armata alpino, abbandonando la numerazione romana e con lo scioglimento del Comando truppe Carnia-Cadore, le brigate \"Cadore\" e \"Julia\" passarono alle dirette dipendenze del 4\u00ba Corpo d'armata alpino. che avevano i loro comandi rispettivamente a Belluno e Cividale del Friuli.\nDal 1\u00ba ottobre 1997 in attuazione del nuovo modello di difesa varia compiti e organico e diventa Comando truppe alpine, mantenendo alle dipendenze le Brigate Alpine, il 4\u00ba Reggimento alpini paracadutisti, il 6\u00ba Reggimento alpini e il Centro addestramento alpini.\nPiani strategici in caso di guerra.\nDopo la ristrutturazione dell'Esercito italiano del 1975, il 4\u00ba Corpo d'armata alpino divenne responsabile della difesa del confine italiano lungo la catena principale delle Alpi dal confine con Svizzera e Austria a ovest fino al confine orientale con la Jugoslavia.\nIn caso di guerra con il Patto di Varsavia, il 4\u00ba Corpo d'armata alpino aveva due piani di guerra: uno nel caso in cui le forze sovietiche e l'esercito ungherese avessero marciato attraverso la Jugoslavia e l'altro nel caso il patto di Varsavia avesse violato la neutralit\u00e0 austriaca e marciato attraverso l'Austria. Nel caso in cui le forze nemiche avessero attraversato la Jugoslavia, la \"Julia\" avrebbe coperto il fianco sinistro montuoso del 5\u00ba Corpo d'armata, che, con le sue quattro brigate corazzate e cinque meccanizzate, avrebbe cercato di logorare il nemico prima che potesse dilagare nel Nord Italia. attraverso la Pianura padana, mentre le altre brigate alpine sarebbero rimaste statiche.\nIn caso di conflitto con la Jugoslavia, il 4\u00ba Corpo d'armata alpino sarebbe rimasto statico nella sua posizione a guardia del fianco sinistro del 5\u00ba Corpo d'armata, che avrebbe affrontato le forze nemiche nelle pianure del Friuli-Venezia Giulia. L'unica brigata che sarebbe stata coinvolta nei combattimento in questo caso sarebbe stata la \"Julia\" con il Battaglione alpini \"Gemona\", dislocato proprio al confine a Tarvisio, con il Battaglione alpini \"Cividale\" a Chiusaforte e il Gruppo artiglieria da montagna \"Belluno\" stanziato a Pontebba. Il Battaglione alpini \"Gemona\" avrebbe avuto il compito di bloccare la Val Canale proprio al confine, mentre il Battaglione alpini \"Cividale\" avrebbe avuto il compito di difendere il Passo di Pramollo e quindi di proteggere il fianco sinistro del battaglione \"Gemona\". Il pi\u00f9 grande battaglione dell'Esercito Italiano il battaglione alpini d'arresto \"Val Tagliamento\", che aveva sede a Tolmezzo, schierava 16 compagnie a piena forza e, con un organico di oltre 2.500 uomini era l'ultima linea di difesa in montagna prima della pianura del Friuli-Venezia Giulia dove il 5\u00ba Corpo d'armata sarebbe stato pronto in attesa in caso di sfondamento del nemico. Il battaglione \"Val Tagliamento\" sarebbe stato sostenuto dal Gruppo artiglieria da montagna \"Conegliano\" di Udine. Il battaglione alpini \"Tolmezzo\" di stanza a Paluzza, aveva il compito di difendere il Passo di Monte Croce Carnico, che se violato, avrebbe consentito alle forze nemiche di marciare attraverso la Valle del But alle spalle delle altre unit\u00e0 della \"Julia\".\nNel caso pi\u00f9 probabile che le divisioni sovietiche e ungheresi avessero invaso l'Austria, marciando attraverso la Stiria meridionale e, attraverso la valle della Drava in Carinzia, le brigate alpine sarebbero state le prime unit\u00e0 di prima linea dell'Esercito Italiano. La \"Julia\" avrebbe difeso la Val Canale, il Cadore e con l'appoggio dellaa brigata \"Cadore\", la valle del Piave, mentre la \"Orobica\" avrebbe avuto una missione speciale, e la \"Taurinense\" sarebbe rimasta in riserva e la \"Tridentina\" sarebbe stata incaricata di difendere a tutti i costi la Val Pusteria. Essendo considerato un attacco attraverso la val Canale uno dei pi\u00f9 probabili scenari, la brigata \"Julia\" era di gran lunga quella di maggiori dimensioni, potendo schierare 10000 uomini. La Val Pusteria, collegata da un valico alla valle della Drava, se fosse finita sotto il controllo delle truppe del Patto di Varsavia avrebbe tagliato l'importante linea di comunicazione tra l'Esercito Italiano e il Gruppo di armate della NATO che stazionavano nella Germania meridionale; inoltre, da Bressanone le forze sovietiche avrebbero potuto dirigersi verso nord o verso sud attraverso la valle dell'Adige per raggiungere Verona e colpire il 5\u00ba Corpo d'armata alle spalle.\nLa \"Tridentina\" avrebbe organizzato quattro linee di difesa nella Val Pusteria e il 4\u00ba Corpo d'armata alpino aveva un battaglione blindato e meccanizzato, oltre al 4\u00ba Reggimento artiglieria pesante campale e un gruppo di artiglieria semovente in riserva per sostenere la \"Tridentina\" e inoltre, nel villaggio di Elvas vicino a Bressanone si trovava il 1\u00ba Gruppo artiglieria pesante \"Adige\", armato di obici M115 inquadrato nella 3\u00aa Brigata missili \"Aquileia\". In caso di guerra il gruppo avrebbe sostenuto la \"Tridentina\" con il fuoco di artiglieria, ma se fosse stato imminente un attacco sovietico l'\"Adige\" avrebbe fatto ricorso in Val Pusteria a proiettili di artiglieria nucleare W33, che erano stati immagazzinati nel villaggio di Naz nel \"Site Rigel\" dell'11\u00ba Distaccamento di artiglieria campale dell'Esercito americano. Il gruppo aveva due batterie di fuoco con quattro sistemi di artiglieria per batteria e 140 proiettili di artiglieria nucleare per adempiere al suo compito. Dopo l'introduzione del sistema missilistico tattico superficie-superficie Lance MGM-52 negli anni ottanta, il 1\u00ba gruppo artiglieria pesante \"Adige\" venne sciolto il 31 luglio 1982 con la 8\u00aa batteria che venne inquadrata nel 9\u00ba Gruppo artiglieria pesante \"Rovigo\" come 3\u00aa batteria \"lupi di Elvas\". Lo stesso \"Rovigo\" perse la sua capacit\u00e0 nucleare nel 1986 e nello stesso anno l'esercito americano lasci\u00f2 il \"Sito Rigel\".\nLa brigata \"Cadore\" era di stanza tra le brigate \"Julia\" e '\"Tridentina\" e aveva il compito di difendere la valle del Piave. Se le forze sovietiche si fossero dirette a sud dopo aver attraversato il confine avrebbero potuto raggiungere la valle del Piave attraverso la Valle di Sesto e oltre il Passo di Monte Croce di Comelico o attraverso la Val di Landro, il battaglione alpini \"Pieve di Cadore\", che aveva la sua sede a Pieve di Cadore, aveva il compito di tenere il Passo di Monte Croce di Comelico e il passo Cimabanche. Il battaglione \"Pieve di Cadore\" sarebbe stato appoggiato dal Gruppo di artiglieria di montagna \"Lanzo\" di Belluno. Il secondo battaglione alpino della brigata, il battaglione alpino \" Feltre \" stanziato a Feltre, insieme al Gruppo artiglieria di montagna \"Agordo\" di Bassano del Grappa era incaricato di coprire i passi dolomitici sul fianco sinistro del battaglione alpini \"Pieve di Cadore\".\nL'\"Orobica\", con i suoi due battaglioni alpini e due gruppi di artiglieria di montagna, era incaricata di difendere i vitali passi di Resia e del Brennero. Tuttavia il vero compito dell'\"Orobica\" sarebbe stato quello di avanzare nella neutrale Austria e unirsi con la 23\u00aa Gebirgsj\u00e4ger Brigade tedesca nella Germania meridionale e stabilire una linea di comunicazione vitale tra l'Esercito Italiano e gli eserciti alleati stanziati in Germania. Pertanto, il battaglione alpini \"Morbegno\" e il Gruppo artiglieria da montagna \"Sondrio\" con sede a Vipiteno sarebbero avanzati sul Brennero e lungo l'Alta valle Isarco fino a Innsbruck, dove si sarebbero collegati con le forze tedesche e americane provenienti da Mittenwald e attraverso la bassa valle dell'Inn, mentre il battaglione alpini \"Tirano\" con sede a Malles e il Gruppo artiglieria da montagna \"Bergamo\", con sede a Silandro avrebbero attraversato il passo di Resia e avanzato fino a Landeck, dove si sarebbero collegati con le unit\u00e0 tedesche provenienti dal Passo di Fern. Sebbene i piani di difesa militare austriaca prevedessero una forte difesa intorno a Innsbruck per negare a una forza d'invasione l'uso delle molte strade importanti che attraversavano la citt\u00e0, c'era una tacita intesa che non si sarebbero opposte alle forze della NATO se le forze del Patto di Varsavia avessero invaso per primi l'Austria.\nPer una migliore difesa delle strette valli montane, il 4\u00ba Corpo d'armata riattiv\u00f2 alcune fortificazioni del Vallo Alpino risalenti alla seconda guerra mondiale. Nell'area di operativit\u00e0 della \"Tridentina\" il compito di mantenere e presidiare le fortificazioni cadde sul battaglione alpini \"Val Brenta\":\nLe seguenti linee fortificate non furono presiedute dopo il 1964, ma furono mantenute fino al 1986:\nIl 23 agosto 1986 il battaglione \"Val Brenta\", con l'eccezione della 262\u00aa Compagnia alpini, venne sciolto e le attrezzature dei bunker dismesse. La 262\u00aa Compagnia alpini venne sciolta nel 1991.\nNella zona operativa della Brigata alpina \"Cadore\" operava la 264\u00aa Compagnia alpini \"Val Cismon\" del battaglione alpini \"Val Brenta\" che faceva per\u00f2 parte della brigata \"Tridentina\", che presidiava le fortificazioni: \nIl 23 agosto 1986 la 264\u00aa Compagnia venne sciolta e le attrezzature dei bunker dismesse.\nNell'area operativa dell'\"Orobica\", durante la Guerra Fredda vennero riattivate le seguenti linee di difesa fortificate:\nLe difese dovevano essere presidiate dalle truppe del battaglione alpini \"Val Chiese di Vipiteno\", con sei compagnie dislocate in tutto l'Alto Adige. Tuttavia, nel 1979 il battaglione fu messo in riserva con la sola 253\u00aa compagnia alpina che rest\u00f2 in servizio attivo.\nIl nuovo modello di difesa.\nCon il nuovo modello di difesa del 1991 la Brigata alpina \"Orobica\" venne soppressa il 27 luglio 1991. Nel 1997 nell'ambito dei provvedimenti connessi con l'attuazione del Nuovo modello di difesa adottato in quell'anno venne sciolta la Brigata alpina \"Cadore\".\nNello stesso anno il \"4\u00ba Corpo d'armata alpino\" viene riconfigurato in Comando truppe alpine, come comando di vertice dell'Esercito Italiano che coordina le attivit\u00e0 e l'impiego delle truppe alpine.\nUn ulteriore riordinamento riduttivo delle unit\u00e0 ha portato, alla fine del 2002, alla soppressione del Comando Brigata \"Tridentina\" il cui nome \u00e8 passato al Comando Divisione \"Tridentina\" di nuova costituzione. Il Comando Divisione alpina \"Tridentina\" \u00e8 un Comando di proiezione senza forze assegnate in tempo di pace, che all'esigenza pu\u00f2 essere ridislocato anche al di fuori del territorio nazionale nel quadro di operazioni internazionali."}
{"id": "3134918", "revid": "135491", "url": "https://it.wikipedia.org/wiki?curid=3134918", "title": "Schismatrix", "text": ""}
{"id": "3134922", "revid": "547034", "url": "https://it.wikipedia.org/wiki?curid=3134922", "title": "Lungotevere dei Sangallo", "text": "Il lungotevere dei Sangallo \u00e8 il tratto di lungotevere che collega ponte Mazzini a ponte Principe Amedeo Savoia Aosta, a Roma, nei rioni Ponte e Regola.\nIl lungotevere \u00e8 dedicato ai quattro Sangallo (Antonio Giamberti, Giuliano, Francesco e Antonio Cordini), architetti fiorentini che operarono nella citt\u00e0 capitolina; \u00e8 stato istituito con delibera del 20 luglio 1887.\nVi si affaccia il retro di alcuni palazzi che prospettano su via Giulia o sugli isolati adiacenti: le Carceri Nuove, l'Oratorio del Gonfalone, via Bravar\u00eca."}
{"id": "3134925", "revid": "400694", "url": "https://it.wikipedia.org/wiki?curid=3134925", "title": "Harth-P\u00f6llnitz", "text": "Harth-P\u00f6llnitz \u00e8 un comune di 3.118 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 indipendente delle comunit\u00e0 amministrative (\"Verwaltungsgemeinschaft\")."}
{"id": "3134926", "revid": "2048388", "url": "https://it.wikipedia.org/wiki?curid=3134926", "title": "Campionati del mondo di triathlon long distance del 2009", "text": "I Campionati del mondo di triathlon long distance del 2009 (XVI edizione) si sono tenuti a Perth, Australia in data 25 ottobre 2009.\nTra gli uomini ha vinto lo statunitense Timothy O'Donnell, mentre la gara femminile \u00e8 andata alla britannica Jodie Swallow."}
{"id": "3134927", "revid": "110157", "url": "https://it.wikipedia.org/wiki?curid=3134927", "title": "Kraftsdorf", "text": "Kraftsdorf \u00e8 un comune di 4.111 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 indipendente dalle comunit\u00e0 amministrative (\"Verwaltungsgemeinschaft\")."}
{"id": "3134930", "revid": "110157", "url": "https://it.wikipedia.org/wiki?curid=3134930", "title": "Langenwetzendorf", "text": "Langenwetzendorf \u00e8 un comune di 3.559 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 indipendente delle comunit\u00e0 amministrative (\"Verwaltungsgemeinschaft\")."}
{"id": "3134932", "revid": "287204", "url": "https://it.wikipedia.org/wiki?curid=3134932", "title": "Samsung S3650 Corby", "text": "Il Samsung B3210 (conosciuto anche come Corby o Genio touch) \u00e8 un telefono cellulare prodotto dalla Samsung e commercializzato nel settembre del 2009. Presenta un display full touch screen di tipo capacitivo ed \u00e8 disponibile in 4 colorazioni differenti: rosa, giallo, arancione e bianco. La fotocamera \u00e8 da 2 megapixel. Monta un sistema che permette di accedere a vari social network. La memoria \u00e8 espandibile e dispone di un Bluetooth 2.1, un browser WAP, un accesso a Google Maps, un registratore vocale ed una connessione EDGE da 2 MB/s. A differenza di altri cellulari della linea, non supporta il sensore di luminosit\u00e0 n\u00e9 la possibilit\u00e0 di personalizzare la posizione delle icone nel menu. La personalizzazione si basa principalmente sulle cover intercambiabili (di cui 3 fornite dal produttore) e sui temi, disponibili solo con la versione s3650xeij2 del firmware.\nAltri cellulari della serie.\nNei mesi successivi all'uscita del \"modello base\", sono usciti il Corby \"Pro\", dotato di tastiera qwerty e rete HSDPA, il Corby \"Wi-Fi\" e il \"Pop\", quest'ultimo il pi\u00f9 economico della compagine.\nModello a parte \u00e8 il Corby TXT, simile per alcuni aspetti ai cellulari sopracitati ma completamente diverso per via della tastiera qwerty che lo accomuna alla serie Blackberry. Simile, ma con il sistema Android 2.1 Eclair \u00e8 il Samsung Corby Android, il pi\u00f9 economico cellulare Android della casa coreana."}
{"id": "3134934", "revid": "110157", "url": "https://it.wikipedia.org/wiki?curid=3134934", "title": "Vogtl\u00e4ndisches Oberland", "text": "Vogtl\u00e4ndisches Oberland \u00e8 un comune di 2.956 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 indipendente delle comunit\u00e0 amministrative."}
{"id": "3134935", "revid": "729019", "url": "https://it.wikipedia.org/wiki?curid=3134935", "title": "Volo British Airtours 28M", "text": "Il volo British Airtours 28M \u00e8 stato un volo dell'ex-compagnia aerea britannica British Airtours, una sussidiaria di British Airways. Il 22 agosto 1985 al Boeing 737-200 che operava il volo si incendi\u00f2 il motore numero 1 mentre stava decollando dall'aeroporto di Manchester diretto a Corf\u00f9. I piloti abortirono il decollo e riuscirono a fermare l'aereo ai lati della pista, ma l'aereo si incendi\u00f2 e i fumi prodotti dall'incendio intossicarono i passeggeri che stavano evacuando l'aereo, uccidendo 53 passeggeri e 2 membri dell'equipaggio.\n\u00c8 stato il pi\u00f9 grave incidente aereo che ha colpito la citt\u00e0 di Manchester e, a quel tempo, il quarto pi\u00f9 grave accaduto nel Regno Unito.\nGli esperti dell'aviazione affermano che l'incidente \u00e8 stato \"un momento decisivo nella storia dell'aviazione civile\" perch\u00e9 ha portato a cambiamenti a livello di settore nella disposizione dei posti a sedere vicino alle uscite di emergenza, coprisedili resistenti al fuoco, illuminazione del pavimento, pareti e pannelli del soffitto resistenti al fuoco, pi\u00f9 estintori e regole di evacuazione pi\u00f9 chiare.\nL'aereo.\nIl velivolo coinvolto era un Boeing 737-200, marche G-BGJL, numero di serie 22033, numero di linea 743. Vol\u00f2 per la prima volta nel febbraio 1981 e venne consegnato a British Airtours due mesi dopo. Era equipaggiato con 2 motori turboventola Pratt &amp; Whitney JT8D-15. Al momento dell'incidente, l'aereo aveva quattro anni e mezzo e aveva accumulato ore di volo in cicli di pressurizzazione.\nL'incidente.\nIl tentativo di decollo.\nI membri dell'equipaggio, il comandante Peter Terrington (39) e il primo ufficiale Brian Love (52), erano piloti esperti con 8.441 e 12.277 ore di volo (delle quali 1.276 e 345 sul Boeing 737) rispettivamente.\nAlle 07:13 BST (06:13 UTC), sulla pista 24 dell'aeroporto Internazionale di Manchester, durante la fase di decollo, i piloti sentirono un forte tonfo provenire da sotto l'aereo. Pensando che uno pneumatico fosse scoppiato, i piloti decisero di abortire il decollo e attivarono gli inversori di spinta. Il primo ufficiale, che all'epoca aveva il controllo dell'aereo, applic\u00f2 una frenata \"brusca\" per circa cinque secondi. Il comandante, preoccupato per le ruote del 737, ordin\u00f2 di frenare in modo pi\u00f9 leggero. Gli avvisi di incendio suonarono nella cabina di pilotaggio nove secondi dopo il tonfo (circa 36 secondi prima che l'aereo si fermasse). Dieci secondi dopo, il controllore della torre conferm\u00f2, \"[...], c'\u00e8 molto fuoco\". Venticinque secondi dopo aver sentito il tonfo (circa 20 secondi prima che l'aereo si fermasse), il controllore della torre sugger\u00ec di evacuare i passeggeri sul lato destro. Questo attiv\u00f2 la sirena di allarme antincendio dell'aeroporto nel momento in cui vide per la prima volta fumo proveniente dall'aereo, ma i vigili del fuoco, avendo gi\u00e0 sentito il forte tonfo proveniente dal Boeing, erano gi\u00e0 pronti a partire.\nEvacuazione anteriore.\nL'aereo lasci\u00f2 la pista su una breve taxiway chiamata \"D\" e si ferm\u00f2 rivolto a nord-ovest. Gli sforzi di evacuazione iniziarono immediatamente, ma le persone nell'aereo incontrarono diverse difficolt\u00e0. Il commissario di bordo, che era l'assistente di volo senior, cerc\u00f2 di aprire la porta di uscita anteriore destra circa dieci secondi prima che l'aereo si fermasse, ma rimase bloccata a causa di un errore di progettazione nel sistema di scorrimento di emergenza e abbandon\u00f2 i tentativi di aprirla. Dopo circa 25 secondi, il commissario di bordo apr\u00ec la porta anteriore sinistra facendo cos\u00ec estendere lo scivolo. In quel momento arrivarono le prime due autopompe. Una inizi\u00f2 a spruzzare schiuma sulla fusoliera tra la porta aperta e il motore per evitare che il fuoco si propagasse all'interno mentre i passeggeri stavano evacuando e per fornire raffreddamento per proteggere quelli ancora all'interno.\nQuando arriv\u00f2 il secondo mezzo antincendio, il primo si concentr\u00f2 sul carburante del jet in fiamme e sul motore sinistro. La seconda spruzz\u00f2 schiuma sulla fusoliera e sulla porta aperta. Durante quei momenti, la \"hostess n.4\", Joanna Toff, aveva tenuto i passeggeri fuori dalla zona della cambusa a prua per dare al commissario di bordo il tempo di aprire la porta. Quando la portiera laterale sinistra venne aperta, i passeggeri in uscita si bloccarono nello stretto passaggio largo 57 cm tra le due paratie della cucina di prua. Toff tir\u00f2 fuori di corpo i passeggeri uno alla volta fino a quando non elimin\u00f2 il blocco. Nel frattempo, il commissario di bordo aveva ripreso a lavorare sulla porta anteriore destra, aprendola con successo e facendo gonfiare lo scivolo un minuto dopo che l'aereo si era fermato. Sedici passeggeri e Toff uscirono attraverso la porta anteriore sinistra, uno dei quali era privo di sensi. Il commissario di bordo e 34 passeggeri fuggirono dalla porta anteriore destra.\nEvacuazione sopra le ali.\nAltre difficolt\u00e0 vennero riscontrate nell'evacuazione tramite le uscite sopra le ali (\"overwing\"). Quella a sinistra era bloccata da fumo e fiamme. Il passeggero seduto dall'altra parte ebbe difficolt\u00e0 a capire come azionare il portello. A quel tempo, non era richiesto che i passeggeri delle file di uscita ricevessero un briefing su come e quando aprirlo. Una volta che il portello da 22 chilogrammi venne aperto, cadde verso l'interno sul passeggero seduto accanto ad esso, intrappolandolo. Due passeggeri lo sollevarono e lo misero su un sedile nella fila successiva, rendendo l'uscita disponibile per l'uso 45 secondi dopo che l'aereo si era fermato. Una volta rimosso il portello, i passeggeri incontrarono ancora difficolt\u00e0 a uscire. I sedili di quella fila lasciavano uno spazio di soli 27 cm e i braccioli tra quei sedili rimanevano abbassati e l'uscita era direttamente sopra un sedile, richiedendo ai passeggeri di districarsi goffamente per scappare. I passeggeri nella parte posteriore dell'aereo erano in preda al panico poich\u00e9 il fumo e le fiamme avevano riempito la cabina pi\u00f9 o meno nello stesso momento in cui era stata aperta l'uscita overwing destra. Strisciarono sugli schienali dei sedili per raggiungere tale uscita e le due anteriori. Alcuni sopravvissuti dissero agli investigatori che il corridoio era bloccato dai corpi.\nUn uomo che era stato seduto nel sedile 16C fu trovato morto disteso dall'altra parte di questa uscita, e gli investigatori non erano sicuri se il crollo dello schienale lo avesse intrappolato. Un ragazzo di quattordici anni fu trovato disteso sopra quest'uomo dai vigili del fuoco 5 minuti e mezzo dopo che l'aereo si era fermato. Era vivo, soffriva solo di ustioni superficiali alle mani. Fu l'ultimo dei 27 sopravvissuti a fuggire attraverso quell'uscita e l'ultimo evacuato sopravvissuto all'incidente. La maggior parte dei 38 corpi furono trovati raggruppati attorno all'uscita overwing.\nPropagazione dell'incendio.\nIl carburante era fuoriuscito dall'ala sinistra dal momento in cui si era sentito il primo forte rumore. Quel carburante si era acceso a contatto con le fiamme dal foro nella camera di combustione del motore mentre l'aereo iniziava a decelerare sulla pista. Quando l'aereo si ferm\u00f2, il carburante perdeva ancora da un'apertura di 270 centimetri quadrati a una velocit\u00e0 di 450-680 litri al minuto, alimentando un incendio crescente. Pi\u00f9 o meno in quei momenti, il fuoco era gi\u00e0 penetrato nel rivestimento in lega di alluminio dell'aereo al di sotto del livello del pavimento nell'abitacolo.\nL'AAIB stim\u00f2 che c'erano voluti da cinque secondi prima a tredici secondi dopo che l'aereo si era fermato perch\u00e9 il fuoco penetrasse nella fusoliera. I passeggeri seduti sul lato sinistro del corridoio e verso la parte posteriore sentivano un intenso calore ed erano molto impazienti di scappare, molti dei quali in piedi e si muovevano nei corridoi mentre l'aereo era in movimento.\nQuando l'aereo inizi\u00f2 la sua svolta a destra per uscire dalla pista, circa 10 secondi prima che si fermasse, uno dei due assistenti di volo nella parte posteriore dell'aereo, probabilmente l'hostess n.3, apr\u00ec il portellone posteriore destro facendo gonfiare lo scivolo di emergenza, ma nessuno scapp\u00f2 attraverso questa porta perch\u00e9 era bloccata da fumo e fiamme. Quando l'aereo si ferm\u00f2, era rivolto a nord-ovest e un vento leggero di 6-7 nodi soffiava da ovest, trasportando fumo denso e fiamme attraverso quel portellone. Quando venne aperto per la prima volta, l'aereo era rivolto controvento e l'uscita era libera. Quando lo sportello anteriore sinistro venne aperto, si cre\u00f2 un flusso d'aria dalla parte anteriore del velivolo a quella posteriore e fuori attraverso la porta posteriore destra, che probabilmente permise di contenere il fumo nella parte posteriore. Quando l'uscita sopra l'ala e l'uscita anteriore destra furono aperte, questo flusso fu interrotto e l'intera cabina si riemp\u00ec rapidamente di fumo. L'uscita posteriore sinistra rimase chiusa.\nIl fuoco penetr\u00f2 nella parte posteriore della cabina passeggeri attraverso il pavimento e lungo la parete sinistra entro un minuto dall'arresto dell'aereo. Gli investigatori riferirono che questa rapida penetrazione del fuoco nella cabina sembrava \"in netto conflitto con le aspettative dell'industria del trasporto aereo\" per questo tipo di incendio; a quel tempo si prevedeva infatti la disponibilit\u00e0 di uno-tre minuti per l'evacuazione prima che l'incendio fosse \"in grado di minacciare direttamente gli occupanti\".\nQuando i vigili del fuoco stabilirono che nessun altro passeggero avrebbe lasciato l'aereo senza assistenza, entrarono nella cabina passeggeri con le manichette antincendio e tentarono di spegnere le fiamme all'interno, ma combattere l'incendio da l\u00ec era diventato inutile e pericoloso. Un vigile del fuoco rimase leggermente ferito quando un'esplosione lo butt\u00f2 fuori dalla porta e gi\u00f9 sull'asfalto.\nLe vittime.\nNell'incidente persero la vita 53 passeggeri e 2 membri dell'equipaggio, 48 dei quali per inalazione di fumo. 78 passeggeri e 4 membri dell'equipaggio riuscirono a fuggire; 15 di loro riportarono ferite gravi. Un passeggero, un uomo salvato 33 minuti dopo l'inizio dell'incendio, venne trovato privo di sensi nel corridoio, ma mor\u00ec in ospedale sei giorni dopo per i danni ai polmoni e la conseguente polmonite.\nLe indagini.\nIl rapporto dell'Air Accidents Investigation Branch (AAIB) elenca una causa dell'incidente e una causa separata per le vittime, oltre a quattro fattori che contribuirono al verificarsi del disastro.\nL'incidente.\nL'indagine permise di appurare che il combustore n.9 del motore di sinistra si era guastato e una sezione dello stesso era stata espulsa con forza in un pannello di accesso al serbatoio del carburante sottostante. Quel pannello si era rotto, consentendo al carburante di riversarsi sui gas di combustione caldi del motore. L'incendio risultante si svilupp\u00f2 catastroficamente, principalmente a causa dell'orientamento dell'aereo e del fuoco al vento, \"anche se il vento era leggero\".\nLe vittime.\nL'AAIB concluse che \"la causa principale delle morti fu l'inalazione della densa atmosfera di fumo tossico/irritante all'interno della cabina, aggravata dai ritardi nell'evacuazione causati da un malfunzionamento della porta anteriore destra e dall'accesso limitato alle uscite\".\nFattori contributivi.\nL'AAIB elenc\u00f2 i seguenti come fattori contributivi principali:\nIl precedente.\nI registri mostrarono che il motore in questione, un Pratt &amp; Whitney JT8D-15, aveva subito precedenti crepe al contenitore del combustore n.9 che era stato riparato nel 1983 mediante saldatura a fusione. La riparazione non includeva il trattamento termico in soluzione, che era una procedura richiesta in questi casi. I bordi circonferenziali della sezione anteriore coincidevano con alcune delle crepe che erano state saldate in precedenza. Alcune delle fratture si trovavano in aree in cui non erano state osservate crepe al momento della riparazione e i bordi si danneggiarono gravemente durante l'incendio che ne segu\u00ec. Pertanto, l'AAIB non poteva concludere se la qualit\u00e0 della riparazione aveva causato o contribuito all'incidente.\nOnorificenze.\nGli assistenti di volo sopravvissuti, Arthur Bradbury e Joanna Toff, e due membri dei vigili del fuoco dell'aeroporto di Manchester, il vigile del fuoco Samuel Lyttle e il vigile del fuoco Eric Arthur Westwood, vennero tutti premiati con la Queen's Gallantry Medal e le due assistenti di volo che non ce l'avevano fatta, Sharon Ford e Jacqui Urbanski, ricevettero lo stesso premio postumo.\nConseguenze.\nL'incidente sollev\u00f2 grandi preoccupazioni in merito alla sopravvivenza dei passeggeri durante un'evacuazione di emergenza, argomento che non era mai stato studiato attentamente prima del 1985. Il rapido ingresso di fumo tossico nella fusoliera e la disposizione del galley (la \"cucina\" dove gli assistenti di volo preparano bevande e spuntini) che creava una strettoia poco prima delle uscite di emergenza, compromisero la fuga dei passeggeri, causando decine di vittime.\nPresso il Cranfield Institute venne ricostruita parte della fusoliera di un Boeing 737 per studiare il miglior percorso di evacuazione e, dopo decine di simulazioni, si stabil\u00ec di modificare la configurazione dei sedili accanto alle uscite di emergenza, di allargare il passaggio dal galley e di applicare sul pavimento segnali luminosi che indicassero le vie di fuga in caso di scarsa visibilit\u00e0.\nNella cultura di massa.\nL'incidente del volo 28M della British Airtours \u00e8 stato analizzato nella puntata \"Panico sulla pista\" della nona stagione del documentario Indagini ad alta quota trasmesso dal National Geographic Channel."}
{"id": "3134937", "revid": "767487", "url": "https://it.wikipedia.org/wiki?curid=3134937", "title": "Ip Man", "text": "Ip Man (cinese tradizionale: \u8449 \u554f, cinese semplificato: \u53f6 \u95ee, pinyin: Ye Wen) \u00e8 un film del 2008 diretto da Wilson Yip.\nPellicola semi-biografica di arti marziali vagamente basata sulla vita di Yip Man, un maestro dell'arte marziale del Wing Chun e la prima persona dedita ad insegnare l'arte apertamente. Uno dei suoi studenti fu l'influente e apprezzato artista marziale e attore Bruce Lee, la cui fama fece scoprire al mondo la figura di Man. Il film si concentra sugli eventi nella vita di Ip che prendono luogo nella citt\u00e0 di Foshan durante la Seconda guerra sino-giapponese.\nTrama.\nNegli anni Trenta a Foshan, florido centro di arti marziali cinesi del sud, le varie scuole marziali (kwoon) sono in forte concorrenza tra loro. Vi include quella di Wing Chun con a capo Ip Man, uomo benestante e modesto che non sente necessit\u00e0 di avere discepoli e trascorre le sue giornate tra la famiglia, gli allenamenti e gli incontri con amici e conoscenti. Pur non essendo un professionista, Ip \u00e8 rispettato a Foshan a causa della capacit\u00e0 che dimostra in amichevoli competizioni a porte chiuse con i maestri locali, e la sua reputazione esce ulteriormente rafforzata con la vittoria contro Jin Shanzhao, un aggressivo e altamente qualificato maestro del Nord, accrescendo cos\u00ec l'orgoglio regionale dello stile di combattimento del Sud.\nL'invasione giapponese nel 1937, che vede i giapponesi occupare buona parte della Cina, tra cui la stessa capitale a Pechino, incide negativamente sulla vita di tutti a Foshan, e la stessa casa di Ip \u00e8 usata come quartier generale giapponese nella citt\u00e0, il che costringe Ip e la sua famiglia, ormai privi di beni, a trasferirsi. Nel disperato tentativo di mantenere la sua famiglia, Ip accetta un lavoro come coolie in una miniera di carbone. Un giorno, per\u00f2, vedendo che un suo amico \u00e8 scomparso da tempo, decide di indagare e scopre l'arena del generale nipponico Miura, un maestro dell'arte marziale giapponese (il Karate), dove esperti di arti marziali cinesi competono con la sua formazione militare, e guadagnano un sacco di riso per ogni avversario giapponese sconfitto. In un primo momento turbato dallo spettacolo, \u00e8 maggiormente infuriato quando vede un maestro, collega a Foshan, raccogliere un sacco di riso pur venendo sconfitto e venire freddato da un colpo alla nuca. Per complicare ulteriormente le cose, Ip viene a sapere che Zhao Li, un ex-agente di polizia e conoscente di Ip, ora lavora come interprete per i giapponesi. In risposta, Ip richiede un incontro con dieci avversari in una sola volta, e li sconfigge con facilit\u00e0. Come conseguenza, la sua abilit\u00e0 suscita l'interesse di Miura, che cerca di saperne di pi\u00f9 su Ip e vuole vederlo combattere di nuovo.\nIp visita il suo amico Zhou Qing Quan, che possiede e gestisce un cotonificio a Foshan, e, saputo da lui di una banda di criminali, guidata da Jin Shanzhao, che molesta i dipendenti per estorcere loro del denaro, insegna agli operai il Wing Chun per autodifesa. Nel frattempo, Miura si spazientisce di non veder tornare Ip nell'arena e manda alcuni suoi uomini a trovarlo. Dopo diverse molestie alla sua famiglia, Ip incontra gli uomini di Miura e li sconfigge, portando lui e la sua famiglia a nascondersi. Il ritorno dei ladri al cotonificio causa la reazione dei lavoratori, che combattono usando le tecniche che Ip ha insegnato loro, finch\u00e9 lo stesso Ip appare e sconfigge il capo dei banditi, intimandogli di non molestare pi\u00f9 i lavoratori.\nMa poco dopo, i soldati giapponesi arrivano al cotonificio e trovano Ip, lo catturano e lo portano da Miura, che gli propone un patto: risparmier\u00e0 la sua vita solo se insegner\u00e0 il Wing Chun ai suoi soldati. Ip non solo rifiuta, ma arriva a sfidare Miura, che accetta, sia a causa del suo amore per le arti marziali sia per questione di onore. La sfida tra Ip e Miura \u00e8 pubblica e si tiene il giorno seguente nella piazza di Foshan: il combattimento \u00e8 cruento, e pi\u00f9 volte Ip rischia di cadere fuori dal ring o di venire sopraffatto dalle tecniche del generale giapponese, ma riesce infine a sconfiggerlo sfoggiando le sue straordinarie abilit\u00e0.\nVittorioso, Ip, udendo il tifo dei cinesi, vede tra la folla la moglie e il figlio con Chow. Proprio in quel momento, per\u00f2, Sato, vice di Miura, si infuria per la sconfitta e spara a Ip alla schiena. Ne nasce una rivolta del pubblico cinese contro i soldati giapponesi e Ip viene portato via in mezzo al caos, mentre Zhao Li, che aveva appena salvato Ip dalla morte per mano di Sato, uccide quest'ultimo con la sua stessa pistola. Ip sopravvive e, grazie a Chow e insieme alla sua famiglia, fugge a Hong Kong (all'epoca territorio inglese), dove apre una scuola di Wing Chun nella quale accoglier\u00e0 vari studenti, tra cui spicca il leggendario Bruce Lee.\nProduzione.\nL'idea nacque nel 1998, quando Jeffrey Lau e Corey Yuen decisero di girare un film basato sul maestro di arti marziali di Bruce Lee. Tuttavia, lo studio produttivo bocci\u00f2 il film, e il progetto venne abbandonato. Il produttore Raymond Wong decise successivamente di sviluppare un proprio film sulla figura di Ip Man con pieno consenso dai figli di Ip; Ip Chun, figlio maggiore di Ip Man, insieme al maestro di arti marziali Leo Au-Yeung e molti altri professionisti di Wing Chun furono consulenti tecnici per il film. Le riprese di \"Ip Man\" cominciarono nel marzo 2008 a Shanghai, che venne scelta per ricreare architettonicamente Foshan, e si conclusero nel mese di agosto. Durante le riprese, sorsero conflitti tra i produttori di \"Ip Man\" e il regista Wong Kar-wai circa il titolo provvisorio del film. Wong, che aveva sviluppato una propria biografia di Ip Man, si scontr\u00f2 con i produttori dopo aver appreso che il loro film sarebbe stato intitolato \"Grande Maestro Ip Man\" (cinese tradizionale: \u4e00\u4ee3 \u5b97\u5e08 \u53f6 \u95ee), che era troppo simile al titolo del film di Wong.\nDistribuzione.\n\"Ip Man\" debutt\u00f2 a Pechino il 10 dicembre 2008 e venne distribuito nelle sale di Hong Kong il 19 dicembre 2008, ricevendo consensi diffusi da critica e pubblico. In Italia il film \u00e8 andato in onda per la prima volta doppiato in italiano su Rai 4 il 18 ottobre 2011. In Italia \u00e8 disponibile dal 17 gennaio 2012, distribuito da Cecchi Gori Home Video in DVD e Blu-ray Disc.\nAccoglienza.\nIncassi.\n\"Ip Man\" ha incassato oltre 21 milioni di dollari in tutto il mondo, pur non essendo distribuito in Nord America e gran parte dell'Europa.\nSequel.\nPrima dell'uscita del film, Raymond Wong annunci\u00f2 che ci sarebbe stato un seguito: \"Ip Man 2\" \u00e8 stato distribuito nel mese di aprile 2010.\n\"Ip Man 3\", terzo capitolo, \u00e8 uscito a Hong Kong il 24 dicembre 2015; \"Ip Man 4\", il quarto ed ultimo della serie, \u00e8 stato distribuito dal 20 dicembre 2019.\nI tre sequel sono stati tutti diretti sempre da Wilson Yip.\nSpin-off.\nDopo l'uscita del terzo capitolo, Raymond Wong e Donnie Yen hanno deciso di approfondire la storia del maestro Cheung Tin-chi con una pellicola a lui dedicata: \"\" \u00e8 stato distribuito ad Hong Kong il 20 dicembre 2018.\nSuccessivamente \u00e8 stata confermata la produzione di un secondo capitolo, le cui informazioni, come l'avvio delle riprese, per\u00f2 sono sconosciute."}
{"id": "3134938", "revid": "2048388", "url": "https://it.wikipedia.org/wiki?curid=3134938", "title": "Campionati del mondo di triathlon long distance del 2008", "text": "I Campionati del mondo di triathlon long distance del 2008 (XV edizione) si sono tenuti a Almere, Paesi Bassi in data 31 agosto 2008.\nTra gli uomini ha vinto per la seconda volta consecutiva il francese Julien Loy, mentre la gara femminile \u00e8 andata alla britannica Chrissie Wellington."}
{"id": "3134939", "revid": "110157", "url": "https://it.wikipedia.org/wiki?curid=3134939", "title": "W\u00fcnschendorf/Elster", "text": "W\u00fcnschendorf/Elster \u00e8 un comune di abitanti della Turingia, in Germania. Appartiene al circondario di Greiz."}
{"id": "3134942", "revid": "1452073", "url": "https://it.wikipedia.org/wiki?curid=3134942", "title": "Mariasela \u00c1lvarez", "text": "Biografia.\nEx Miss Repubblica Dominicana, Mariasela Alvarez Lebron \u00e8 stata incoronata trentaduesima Miss Mondo il 18 novembre 1982 presso il \"Royal Albert Hall\" di Londra all'et\u00e0 di ventidue anni, ricevendo la corona dalla Miss Mondo uscente, la venezuelana Carmen Josefina \"Pilin\" Leon Crespo. \u00c8 stata la prima Miss Mondo proveniente dalla Repubblica Dominicana.\nAlla fine del suo anno di regno, la Alvarez ritorn\u00f2 nel proprio paese e fin\u00ec i propri studi di architettura presso la Universidad Aut\u00f3noma de Santo Domingo. Mariasela Alvarez ha infatti disegnato alcuni edifici nella propria nazione, compresa una la celebre \"Torre Cristal\" di Santo Domingo, una delle sedi della compagnia telefonica Codetel.\nNel 1991, ha intrapreso la carriera televisiva, conducendo il talk show settimanale \"Con los Ojos Abiertos\" (\"Ad occhi aperti\"), inizialmente condotto al fianco di Milagros German Olalla, anche lei ex Miss Repubblica Dominicana 1980. Nel 1996 ha fondato una compagnia di produzione televisiva, la \"Maralva, S. A.\", con la quale ha prodotto quattro miniserie televisive per otto anni, nello show \"Esta Noche Mariasela\": un variet\u00e0 settimanale di due ore, vincitore per quattro anni del Casandra Award nella categoria \"Miglior show televisivo\":\nNel 2004 si \u00e8 trasferita a Madrid, con suo marito, lo spagnolo Alberto Del Pino, imprenditore alberghiero, con il quale ha avuto quattro figli. Dal 2005 ha continuato a produrre le trasmissioni \"Esta Noche Mariasela\" e \"Esta Tarde Mariasela\" per Popular TV, canale del gruppo COPE, la seconda maggiore emittente radiofonica spagnola."}
{"id": "3134943", "revid": "287204", "url": "https://it.wikipedia.org/wiki?curid=3134943", "title": "Locomotiva SB 32c", "text": "La locomotiva 32c della S\u00fcdbahn era una locomotiva a vapore a tender separato, alimentata a carbone, progettata per la trazione di treni merci. Dopo la prima guerra mondiale e il conseguente smembramento del parco S\u00fcdbahn, il gruppo fu spartito fra diverse amministrazioni ferroviarie nazionali.\nStoria.\nLe locomotive del gruppo furono costruite dal 1884 al 1900 per conto della S\u00fcdbahn, per complessive 73 unit\u00e0. Furono impiegate sulle linee del Semmering, del Tirolo, della Val Pusteria, del Carso e dell'Ungheria.\nIn seguito alla sconfitta dell'Austria nella prima guerra mondiale, e alla conseguente spartizione del parco S\u00fcdbahn, le 32c furono divise: le FS italiane le immatricolarono in numero di 29 unit\u00e0 nel \"gruppo 292\" con i numeri progressivi 001-029. Le macchine entrate a far parte del parco FS erano in maggioranza di costruzione StEG; una parte minore era uscita dalle fabbriche Wiener Neustadt e Floridsdorf. Le locomotive assegnate all'Italia restarono in servizio fino alla fine degli anni venti ed entro il 1930 furono in buona parte radiate; le 292.015, 020 e 029 raggiunsero in servizio il 1932 e la 292.007, prodotta dalla StEG, il 1934.\nQuanto a quelle rimaste in servizio in Austria fino alla met\u00e0 degli anni trenta entrarono nel parco delle BB\u00d6 (ferrovie austriache) come gruppo 58.01-20 mentre altre 18 unit\u00e0 vennero assegnate alle ferrovie ungheresi (M\u00c1V) ove assunsero il numero di gruppo 333 e i progressivi 001-018 restando in servizio fino al 1966. Una unit\u00e0 entr\u00f2 a far parte del parco DR in seguito all'annessione dell'Austria da parte della Germania nazista nel 1938.\nConservazione museale.\nLa locomotiva 32c n.1665, costruita nel 1895 \u00e8 custodita, non funzionante, al Museo della Tecnica di Vienna (Eisenbahnmuseum Strasshof).\nCaratteristiche.\nLe locomotive 32c erano macchine a vapore saturo, a 2 cilindri a semplice espansione. La caldaia aveva una pressione massima di esercizio di 11 bar ed un fascio tubiero, composto da 191 tubi della lunghezza di 3.240\u00a0mm e del diametro di 40/45\u00a0mm ciascuno, la cui superficie di riscaldamento totale raggiungeva 118\u00a0m\u00b2. A questa si aggiungevano 9,5\u00a0m\u00b2 di superficie di riscaldamento costituiti dalla sezione posta al di sopra del cielo del forno la cui graticola aveva la superficie di 1,8\u00a0m\u00b2.\nIl motore era a 2 cilindri a semplice espansione; ogni cilindro aveva il diametro di 420\u00a0mm e compiva una corsa di 610\u00a0mm. \nLe scorte di acqua del tender erano di 10,7\u00a0m\u00b3 di acqua e di 5,9\u00a0t di carbone e ci\u00f2 garantiva una buona autonomia di servizio.\nIl dispositivo frenante era a vuoto (quello pi\u00f9 diffuso nelle ferrovie austriache)."}
{"id": "3134944", "revid": "223320", "url": "https://it.wikipedia.org/wiki?curid=3134944", "title": "Mariasela Alvarez Lebron", "text": ""}
{"id": "3134946", "revid": "110157", "url": "https://it.wikipedia.org/wiki?curid=3134946", "title": "ATP Madrid", "text": "L'ATP Madrid \u00e8 stato un torneo di tennis facente parte del Grand Prix giocato dal 1973 al 1976 a Madrid in Spagna su campi in terra battuta."}
{"id": "3134948", "revid": "2048388", "url": "https://it.wikipedia.org/wiki?curid=3134948", "title": "Campionati del mondo di triathlon long distance del 2007", "text": "I Campionati del mondo di triathlon long distance del 2007 (XIV edizione) si sono tenuti a Lorient, Francia in data 15 luglio 2007.\nTra gli uomini ha vinto il francese Julien Loy, mentre la gara femminile \u00e8 andata alla britannica Leanda Cave."}
{"id": "3134949", "revid": "124928837", "url": "https://it.wikipedia.org/wiki?curid=3134949", "title": "Coppa del Re 1991-1992", "text": "La Coppa del Re 1991-1992 fu l'88\u00aa edizione del torneo.\nFormula e squadre partecipanti.\nIn questa edizione presero parte tutte le squadre di Primera Divisi\u00f3n, 17 squadre di Segunda Divisi\u00f3n, 69 squadre di Segunda Divisi\u00f3n B e 102 squadre di Tercera Divisi\u00f3n che si sfidarono in scontri ad eliminazione diretta. I primi sei club della Primera Divisi\u00f3n dell'anno precedente erano qualificati direttamente per gli ottavi di finale mentre i club di Segunda Divisi\u00f3n e i restanti club di Primera Divisi\u00f3n erano qualificati per il terzo turno. In questa edizione non era presente la regola dei gol fuori casa.\nPrimo turno.\nLe partite del primo turno si giocarono dal 21 al 26 agosto 1991.\nSecondo turno.\nLe partite del secondo turno furono giocate dal 29 agosto al 12 settembre 1991.\nTerzo turno.\nLe partite del terzo turno furono giocate dall'11 al 23 settembre 1991.\nQuarto turno.\nLe partite del quarto turno furono giocate dal 9 al 30 ottobre 1991.\nQuinto turno.\nLe partite del quinto turno furono giocate dal 20 novembre al 4 dicembre 1991.\nOttavi di finale.\nGli ottavi di finale si giocarono dall'8 al 21 gennaio 1992.\nQuarti di finale.\nI quarti di finale si giocarono dal 5 al 26 febbraio 1992.\nSemifinali.\nLe semifinali si giocarono dal 14 al 20 giugno 1992."}
{"id": "3134955", "revid": "110157", "url": "https://it.wikipedia.org/wiki?curid=3134955", "title": "Bad K\u00f6stritz", "text": "Bad K\u00f6stritz \u00e8 una citt\u00e0 di 3.732 abitanti della Turingia, in Germania.\nAppartiene al circondario (\"Landkreis\") di Greiz (targa GRZ).\nBad K\u00f6stritz svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Caaschwitz e Hartmannsdorf."}
{"id": "3134959", "revid": "123543388", "url": "https://it.wikipedia.org/wiki?curid=3134959", "title": "My Love (Paul McCartney &amp; Wings)", "text": "My Love \u00e8 un brano musicale di Paul McCartney con i Wings, il pi\u00f9 conosciuto dell'album del 1973 \"Red Rose Speedway\".\nIl brano.\nMcCartney dedic\u00f2 la canzone alla moglie Linda, anche lei membro del gruppo. Il singolo fu pubblicato nel mese di marzo 1973, raggiungendo il primo posto nella classifica americana di Billboard per quattro settimane, il settimo posto in Norvegia ed il nono nella Official Singles Chart in Inghilterra. Si classific\u00f2 inoltre al primo posto nel genere Easy Listening per tre settimane.\nLa canzone \u00e8 inclusa anche nella raccolta dei Wings \"Wings Greatest\" e nella compilation \"All the Best!\" di Paul McCartney. Una versione live \u00e8 compresa su \"Good Evening New York City\".\nRegistrazione.\nMcCartney volle registrare la canzone in modo insolito, incidendo la base e l'orchestra dal vivo in studio ad Abbey Road, come rivelato da Richard Hewson, che si occup\u00f2 dell'arrangiamento orchestrale: \u00abMcCartney voleva che il brano avesse un certo \"feeling\"...Tutto fu inciso \"live\", anche la parte vocale\u00bb.\nCover.\n\"My Love\" \u00e8 stata reinterpretata da numerosi artisti, fra i quali Cher, Cass Elliott, Salena Jones, Harry Connick Jr., Mina e Shinehead. Esistono anche tre versioni jazz strumentali, interpretate rispettivamente da Ivan \"Boogaloo Joe\" Jones, dai Pieces of a Dream (dall'album del 1996 \"The Best of Pieces of a Dream\"), e da Michael Lington (dall'album del 2004 \"Stay With Me\")."}
{"id": "3134965", "revid": "775372", "url": "https://it.wikipedia.org/wiki?curid=3134965", "title": "Mir Akbar Khyber", "text": "Biografia.\nNato nel 1925, Khyber si laure\u00f2 al liceo militare nel 1947. Nel 1950, fu imprigionato per le sue attivit\u00e0 rivoluzionarie. In seguito occup\u00f2 la posizione di Ministro dell'istruzione, fino alla sua espulsione dalla Paktia per aver partecipato attivamente ad una sommossa nel 1965. Dopo essere ritornato a Kabul, divenne direttore del giornale Parcham, \"Parcham\" e supervision\u00f2 il programma di reclutamento Parchams nell'Esercito Afghano.\nFu assassinato davanti a casa sua il 17 aprile 1978. Il regime di Daoud cerc\u00f2 di far ricadere la colpa della morte di Kyber sui Hezbi Islami di Hekmatyar."}
{"id": "3134967", "revid": "287204", "url": "https://it.wikipedia.org/wiki?curid=3134967", "title": "Berga/Elster", "text": "Berga/Elster \u00e8 una citt\u00e0 di abitanti della Turingia, in Germania. Appartiene al circondario di Greiz.\nBerga/Elster svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Mohlsdorf e Teichwolframsdorf.\nStoria.\nIl 1\u00ba giugno 1991 venne aggregato alla citt\u00e0 di Berga/Elster il comune di Gei\u00dfendorf."}
{"id": "3134968", "revid": "2048388", "url": "https://it.wikipedia.org/wiki?curid=3134968", "title": "Campionati del mondo di triathlon long distance del 2006", "text": "I Campionati del mondo di triathlon long distance del 2006 (XIII edizione) si sono tenuti a Canberra, Australia in data 19 novembre 2006.\nTra gli uomini ha vinto per la seconda volta il danese Torbj\u00f8rn Sindballe, mentre la gara femminile \u00e8 andata alla britannica Bella Comerford."}
{"id": "3134972", "revid": "767487", "url": "https://it.wikipedia.org/wiki?curid=3134972", "title": "Pil\u00edn Le\u00f3n", "text": "Ex Miss Mondo Venezuela, Pil\u00edn Le\u00f3n \u00e8 stata incoronata trentunesima Miss Mondo il 12 novembre 1981 presso il \"Royal Albert Hall\" di Londra all'et\u00e0 di diciotto anni, ricevendo la corona dalla Miss Mondo uscente, Kimberley Santos, proveniente da Guam. \u00c8 stata la seconda Miss Mondo venezuelana dopo Carmen Susana Dujim Zubillaga nel 1955.\nQuello stesso anno anche il concorso di Miss Universo fu vinto da una venezuelana, Irene S\u00e1ez. Si \u00e8 trattata della prima ed unica occasione nella storia dei due concorsi.\nNel 1981 \u00e8 stata la prima celebrit\u00e0 ad accendere le luci del tradizionale albero di Natale di Oxford Street."}
{"id": "3134977", "revid": "116065757", "url": "https://it.wikipedia.org/wiki?curid=3134977", "title": "Weida", "text": "Weida \u00e8 una citt\u00e0 della Turingia, in Germania.\nAppartiene al circondario di Greiz.\nSvolge il ruolo di \"comune sussidiario\" (\"Erf\u00fcllende Gemeinde\") nei confronti del comune di Crimla."}
{"id": "3134978", "revid": "42129", "url": "https://it.wikipedia.org/wiki?curid=3134978", "title": "R\u00e9my Faesch", "text": "Biografia.\nRemigius (Remy) segui le orme del padre \"Niclaus Faesch\", e della sua famiglia, infatti lavoravano tutti come orafi, scalpellini e scultori.\nVisse inizialmente a Basilea, dove costru\u00ec la Cattedrale di Basilea e alcune chiese del comune di Basilea. Intervenne alla costruzione della \"Collegiata di Sant'Ubaldo\".\nNel 1491 si trasferisce a Thann, dove divenne uno degli architetti della Collegiata di Sant'Ubaldo egli realizz\u00f2 la parte finale e la guglia di 76 metri della torre. \nInoltre ha lavorato per la manutenzione della cattedrale di Friburgo in Brisgovia e infine a Thann lavor\u00f2 alla \"Halle aux bl\u00e9s\".\nNel 1503 fu nominato architetto della cattedrale di Basilea, pur risiedendo a Thann. Dal 1504 e 1510 fu sindaco di Basilea; in questi anni aiut\u00f2 a costruire la cattedrale di Berna (1506) e, nel 1516, costru\u00ec anche la chiesa parrocchiale \"Notre-Dame\" di Thann; al suo interno, Remy \u00e8 l'autore della tomba gotica di Cristo. \nL'ultimo edificio che ha costruito \u00e8 stato un albergo di nome \"Mint\" a Thann, nel 1533. \nIn sua memoria, a Thann, gli \u00e8 stato dedicato un collegio.\nRemy si spos\u00f2 con Ursula Hug (? - 1522), con la quale ebbe alcuni figli. Tra i suoi discendenti vi furono Joseph Fesch e Jacques Fesch."}
{"id": "3134981", "revid": "2048388", "url": "https://it.wikipedia.org/wiki?curid=3134981", "title": "Campionati del mondo di triathlon long distance del 2005", "text": "I Campionati del mondo di triathlon long distance del 2005 (XII edizione) si sono tenuti a Fredericia, Danimarca in data 7 agosto 2005.\nTra gli uomini ha vinto l'ucraino Viktor Zyemtsev, mentre la gara femminile \u00e8 andata alla belga Kathleen Smet."}
{"id": "3134988", "revid": "599013", "url": "https://it.wikipedia.org/wiki?curid=3134988", "title": "Moreno Costanzo", "text": ""}
{"id": "3134990", "revid": "104458", "url": "https://it.wikipedia.org/wiki?curid=3134990", "title": "Campionati del mondo di triathlon long distance del 2004", "text": "I Campionati del mondo di triathlon long distance del 2004 (XI edizione) si sono tenuti a S\u00e4ter, Svezia in data 3 luglio 2004.\nTra gli uomini ha vinto il danese Torbj\u00f8rn Sindballe, mentre la gara femminile \u00e8 andata all'ucraina Tamara Kozulina."}
{"id": "3134992", "revid": "122340131", "url": "https://it.wikipedia.org/wiki?curid=3134992", "title": "Roger Kluge", "text": "Carriera.\nNella categoria open su pista si aggiudica tre campionati nazionali, due titoli europei, uno nell'americana e uno nell'omnium, nonch\u00e9, nella specialit\u00e0 dello scratch, la classifica generale della Coppa del mondo 2007-2008. Nel 2008, dopo un argento e un bronzo ai campionati del mondo di Manchester, conquista la medaglia d'argento nella corsa a punti ai Giochi olimpici di Pechino, battuto dal solo Joan Llaneras.\nNel 2008 inizia la carriera su strada con la squadra tedesca LKT Team-Brandenburg, mettendosi in evidenza soprattutto come velocista. Passa professionista nel 2010: dopo aver conseguito diversi successi di tappa in corse minori viene infatti messo sotto contratto dal ProTeam Milram. Nel 2011 passa alla formazione olandese Skil-Shimano, diventando elemento di riferimento per le volate del compagno di squadra Marcel Kittel. Nel 2014 passa alla formazione svizzera IAM, non cogliendo subito grandi risultati, eccezion fatta per un terzo posto nella tappa finale del Giro d'Italia 2015; con la stessa squadra partecipa al Giro d'Italia 2016, in cui ottiene la sua vittoria pi\u00f9 prestigiosa su strada, con una stoccata nel finale sul traguardo di Cassano d'Adda."}
{"id": "3134993", "revid": "1573940", "url": "https://it.wikipedia.org/wiki?curid=3134993", "title": "Pagodroma nivea", "text": "Il petrello delle nevi (Pagodroma nivea ) \u00e8 un uccello della famiglia dei Procellariidi, unica specie del genere Pagodroma .\nTassonomia.\nAttualmente, gli studiosi riconoscono due sottospecie di petrello delle nevi:\nDescrizione.\nCome si addice al suo territorio antartico, il petrello delle nevi ha un piumaggio completamente bianco sul quale spiccano gli occhi, il becco e le zampe nere. \u00c8 talmente bianco da superare in biancore la neve stessa. Cos\u00ec si dice, anche se forse \u00e8 una esagerazione, ma rende l'idea di quanto sia difficile individuare il suo piumaggio sulla neve, rispetto per esempio all'orso polare, gialliccio al suo confronto. Il petrello delle nevi \u00e8 lungo circa 40 cm ed \u00e8 imparentato anche con il fulmaro boreale (\"Fulmarus glacialis\") dell'Atlantico settentrionale, con il quale ha in comune il tipico becco filtrante delle procellarie con le narici tubolari.\nDistribuzione e habitat.\nInsieme al petrello antartico (\"Thalassoica antarctica\"), suo stretto parente, \u00e8 l'uccello che nidifica pi\u00f9 a sud di chiunque altro. Inoltre, i suoi territori di riproduzione sono stati trovati nelle montagne antartiche a molti chilometri di distanza dall'acqua. Soltanto lo stercorario del Polo Sud (\"Catharacta maccormicki\") \u00e8 stato trovato pi\u00f9 a sud nei pressi del Polo Sud.\nSi riproduce sulla costa dell'Antartide e sulle isole adiacenti, spingendosi a nord fino alle isole della Georgia del Sud e di Bouvet. \u00c8 quindi un abitatore per eccellenza della banchisa, anche se il petrello antartico, strettamente imparentato con esso, e con distribuzione pressoch\u00e9 analoga, ha un piumaggio bianco screziato di marrone.\nLa vita dei petrelli delle nevi \u00e8 strettamente collegata alla banchisa galleggiante dei mari del sud. Ed \u00e8 avvicinandosi a quelle latitudini antartiche che s'incontrano improvvisamente in folti e numerosi gruppi. Volano bassi sopra le onde alla stessa maniera degli altri petrelli oppure si appoggiano prima su di un pezzo di ghiaccio che si \u00e8 staccato dalla massa, per poi volar via tutti insieme, quasi a un segnale. La loro dipendenza dalla banchisa spiega la loro distribuzione, dato che la corrente trasporta il ghiaccio dal mare di Weddell verso nord attorno alle isole della Georgia del Sud e di Bouvet, mentre non si riproducono sull'isola di Heard che si trova alla stessa latitudine di quella della Georgia del Sud. L'unico petrello delle nevi vi giunse quando un pezzo di ghiaccio fu trasportato inaspettatamente nei pressi delle sue coste. Anche se tutti i petrelli sono rinomati per la loro capacit\u00e0 di volare per lunghissime distanze, quelli delle nevi si appoggiano ogni tanto sul mare, scendendo sott'acqua e ritornando improvvisamente a galla come un pezzo di sughero. In caso di tempesta preferiscono affrontare il vento di traverso volando lungo la cresta delle onde per ripararvisi.\nBiologia.\nAlimentazione.\nAl pari di altri petrelli, quelli delle nevi si cibano di quei piccoli animali che vivono quasi in superficie, solitamente di notte. Infatti, appollaiati sui ghiacci di banchisa, pescano nelle acque libere fra un pezzo e l'altro del ghiaccio galleggiante. La maggior parte della loro dieta \u00e8 costituita da piccoli crostacei quali krill e anfipodi, come pure da pesce. Si ritiene anzi che mangino pi\u00f9 pesce degli altri petrelli. Infatti, in un gruppo di petrelli delle nevi dissezionati, il 95% del loro alimento era costituito da pesce. Mentre allevano i loro piccoli predano pesci ancora immaturi che vivono in superficie, quali i merluzzi dell'Antartico.\nIn generale gli uccelli posseggono un senso dell'odorato molto scarso, che per\u00f2 nei petrelli dal naso tubolare si sviluppa abbastanza, comunque sono quelli delle nevi che possiedono gli organi olfattivi pi\u00f9 sensibili di ogni altro petrello. Ci\u00f2 potrebbe portarci a concludere che essi catturano il cibo servendosi dell'odorato, ma \u00e8 piuttosto difficile pensare che questo senso possa servire per predare animali che vivono sott'acqua.\nRiproduzione.\nI petrelli delle nevi si riproducono sulle scogliere rocciose che si affacciano sul mare o sui versanti delle montagne verso l'entroterra, nidificando fra gli scogli o i macigni. Nelle parti settentrionali della loro area di diffusione, si vedono volare attorno alle zone di nidificazione durante tutto l'anno, ma anche pi\u00f9 a sud li si vede nelle vicinanze dei territori di nidificazione quando tutti gli altri petrelli si sono gi\u00e0 sparpagliati sul mare per il periodo invernale. Durante tutto il tempo che essi restano vicino alle rocce \u00e8 possibile udirli, specie di notte, emettere i loro richiami, l'uno un suono lacerante e rauco, l'altro un gracchio ripetuto quattro o cinque volte di seguito. Effettuano anche degli strani voli, chiamati \u00abvolo di farfalla\u00bb per la maniera di battere rapidamente le ali con una specie di tremolio. Sembra che questo \u00abvolo di farfalla\u00bb svolga un suo ruolo nel periodo del corteggiamento, ma, dato che questo viene effettuato da petrelli delle nevi ancora non sviluppati sessualmente, la sua funzione ci resta incomprensibile.\nSubito prima di deporre l'unico uovo bianco, i petrelli delle nevi si allontanano dai dirupi rocciosi per quella che viene chiamata una migrazione preovulatoria. Infatti essi debbono raggiungere il mare per approvvigionarsi di riserve di cibo sufficienti alla femmina per deporre l'uovo e al maschio per affrontare il primo turno d'incubazione. Questa dura sette settimane ma, anche dopo la schiusa delle uova, i piccoli vengono covati ancora per qualche giorno. Poi rimangono soli, a eccezione della notte, quando i genitori ritornano per portar loro il cibo. Cominciano a volare a sei settimane.\nPer molto tempo la latitudine pi\u00f9 meridionale alla quale si sapeva che i petrelli delle nevi nidificassero era la catena di montagne di Tottanfjella, a 450 km dal mare di Weddell. Ma cosa ancora pi\u00f9 importante della latitudine era la distanza dei territori di nidificazione dal mare. Infatti, per procurare il cibo ai loro piccoli i petrelli delle nevi dovevano percorrere, fra andata e ritorno, circa 900 km volando a volte contro venti molto forti. Nell'estate del 1967-68, fu trovata una colonia di parecchie centinaia di petrelli delle nevi nella catena di montagne di Theron, a una distanza dal mare pressoch\u00e9 uguale a quella delle montagne di Tottanfjella, ma alla latitudine sud di 79\u00b0. Questo \u00e8 il territorio di nidificazione pi\u00f9 meridionale che si sia mai visto."}
{"id": "3134995", "revid": "2048388", "url": "https://it.wikipedia.org/wiki?curid=3134995", "title": "Campionati del mondo di triathlon long distance del 2003", "text": "I Campionati del mondo di triathlon long distance del 2003 (X edizione) si sono tenuti a Ibiza, Spagna in data 11 maggio 2003.\nTra gli uomini ha vinto lo spagnolo Eneko Llanos, mentre la gara femminile \u00e8 andata alla spagnola Virginia Berasategui."}
{"id": "3135000", "revid": "140509", "url": "https://it.wikipedia.org/wiki?curid=3135000", "title": "Quiet Life", "text": "Quite Life \u00e8 il terzo album del gruppo musicale inglese Japan pubblicato nel 1979.\nTracce.\nTesti e musiche di David Sylvian, eccetto dove indicato."}
{"id": "3135004", "revid": "2048388", "url": "https://it.wikipedia.org/wiki?curid=3135004", "title": "Campionati del mondo di triathlon long distance del 2002", "text": "I Campionati del mondo di triathlon long distance del 2002 (IX edizione) si sono tenuti a Nizza, Francia in data 22 settembre 2002.\nTra gli uomini ha vinto il francese Cyrille Neveu, mentre la gara femminile \u00e8 andata alla tedesca Ines Estedt che si \u00e8 laureata per la seconda volta campionessa del mondo."}
{"id": "3135009", "revid": "767487", "url": "https://it.wikipedia.org/wiki?curid=3135009", "title": "Guillermo Cerda", "text": ""}
{"id": "3135012", "revid": "74801", "url": "https://it.wikipedia.org/wiki?curid=3135012", "title": "Christophe Honor\u00e9", "text": "\u00c8 autore di numerosi romanzi per ragazzi caratterizzati della trattazione di temi spesso riservati alla letteratura per adulti, come il suicidio, l'AIDS e l'incesto. Attivo nel teatro ha partecipato le sue rappresentazioni sono state presentate al Festival di Avignone. Il suo film musical \"Les Chansons d'amour\" gli ha permesso di vincere il premio per il miglior regista al Festival du Film de Cabourg del 2007.\nBiografia.\nChristophe Honor\u00e9 \u00e8 cresciuto a Rostrenen nel dipartimento francese bretone della C\u00f4tes-d'Armor. Ha studiato letteratura moderna e seguito una scuola di cinema a Rennes. Nel 1995 si \u00e8 trasferito a Parigi, dove \u00e8 diventato editorialista per diverse riviste, tra cui \"Cahiers du Cinema\".\nLa sua prima commedia teatrale \u00e8 stata Les D\u00e9butantes presentata nel 1998 al Festival di Avignone, una delle pi\u00f9 importanti manifestazioni teatrali della Francia. La \"pi\u00e8ce\" nell'ottobre 2003 \u00e8 stata anche trasmessa dal canale televisivo France-Culture. Nel 2005 viene nuovamente invitato al Festival di Avignon, con una nuova commedia intitolata \"Dionysos impuissant\" un adattamenteo contemporaneo de \"Le Baccanti\" di Euripide, con Louis Garrel nel ruolo di Dioniso e Joana Preiss in quello di Semele.\nNel 2008, ha messo in scena Angelo, tiranno di Padova di Victor Hugo, presentato ad Avignone. La rappresentazione ha visto la partecipazione, tra gli altri di Clotilde Hesme, Emmanuelle Devos, Marcial Di Fonzo Bo. \u00c8 diventato un artista associato presso il CDDB di Lorient.\nNei suoi romanzi di letteratura per ragazzi, Christophe Honor\u00e9 ha affrontato argomenti considerati difficili e spesso riservati alla letteratura per adulti, come il suicidio, l'AIDS, le menzogne degli adulti, l'incesto e, in generale i segreti di famiglia. Nel 1996 scrive \"Tout contre L\u00e9o\". Questo romanzo, che racconta le vicissitudini di un ragazzino e il suo rapporto con l'HIV, verr\u00e0 anche riadattato per la televisione nel 2004 e trasmesso da Pink Tv nel 2006.\nNel 2001 ha realizzato il suo primo cortometraggio \"Nous deux\". L'anno successivo il suo primo lungometraggio \"Dix-sept fois Cecile Cassard\" \u00e8 stato selezionato nella sezione Un Certain Regard del Festival di Cannes 2002.\nHa collaborato con il regista Ga\u00ebl Morel sceneggiando, nel 2004, \"Le Clan\", la storia di tre fratelli francesi di origine magrebina uniti da un grande sentimento di fratellanza, e \"Apr\u00e8s lui\" un lungometraggio presentato al Festival di Cannes del 2007, ufficialmente selezionato nella sezione Quinzaine des R\u00e9alisateurs, con protagonisti Catherine Deneuve e Thomas Dumerchez.\nHa diretto il musical \"Les Chansons d'amour\", che \u00e8 stato in concorso nella selezione ufficiale del Festival di Cannes 2007 e gli ha permesso di vincere il premio per il miglior regista al Festival du Film de Cabourg del 2007. Il suo film del 2008 \"La belle personne\", adattamento contemporaneo di \"La principessa di Cl\u00e8ves\" di Madame de La Fayette, \u00e8 stato candidato alla vittoria del Premio C\u00e9sar per il miglior adattamento nel Premi C\u00e9sar 2009.\nAssieme a Chantal Akerman, Ga\u00ebl Morel, Jean-Pierre Limosin, Zina Modiano, Victoria Abril, Catherine Deneuve, Louis Garrel, Yann Gonzalez, Clotilde Hesme, Chiara Mastroianni, Agathe Berman e Paulo Branco \u00e8 stato tra i sottoscrittori della lettera aperta agli spettatori cittadini (\"Lettre ouverte aux spectateurs citoyens\"), pubblicata da \"Lib\u00e9ration\" il 7 aprile 2009, contro la legge numero 669 del 12 giugno 2009, nota come \"Loi Cr\u00e9ation et Internet\" istitutiva della HADOPI (\"Haute Autorit\u00e9 pour la diffusion des oeuvres et la protection des droits sur l'Internet\").\nLo stesso anno ha diretto \"Non ma fille, tu n'iras pas danser\" assegnando il personaggio di L\u00e9na a Chiara Mastroianni. Nel 2010 partecipa al Locarno International Film Festival con \"Homme au bain\" che vede nel cast Fran\u00e7ois Sagat e Chiara Mastroianni.\n\"Les Bien-aim\u00e9s\" suo film pi\u00f9 ambizioso per budget, location e cast che comprende tra gli altri Catherine Deneuve e Chiara Mastroianni oltre a quello che sta diventando il suo attore feticcio Louis Garrel, \u00e8 stato il film di chiusura del Festival di Cannes 2011."}
{"id": "3135015", "revid": "599013", "url": "https://it.wikipedia.org/wiki?curid=3135015", "title": "Chiesa di Santa Maria Assunta (Santo Stefano d'Aveto)", "text": "La chiesa di Santa Maria Assunta - \u00e8 un luogo di culto cattolico situato nella frazione di Allegrezze, lungo la strada provinciale 654 della Val di Nure, nel comune di Santo Stefano d'Aveto nella citt\u00e0 metropolitana di Genova. La chiesa \u00e8 sede della parrocchia omonima e prevostura del vicariato di Bobbio-Alta Val Trebbia-Aveto-Oltrepenice della diocesi di Piacenza-Bobbio.\nStoria e descrizione.\nEretta parrocchia nel X secolo, i primi documenti sulla locale chiesa di Allegrezze risalgono al 1287 quando un cartario del monastero di San Pietro in Ciel d'Oro di Pavia accert\u00f2 la presenza di una cappella dedicata alla Vergine Maria.\nDipendente fino alla met\u00e0 del XVI secolo dal monastero pavese fu in seguito aggregata alla pieve di Ottone, in val Trebbia, in occasione della visita pastorale di monsignor Maffeo Gambara vescovo della diocesi di Tortona.\nL'interno dell'edificio \u00e8 diviso da colonne in ardesia - denominata anche \"pietra nera\" - e conserva sul muro della vasca battesimale un affresco raffigurante il \"Battesimo di Ges\u00f9\" di pittore sconosciuto, ma forse risalente al Cinquecento."}
{"id": "3135016", "revid": "12190", "url": "https://it.wikipedia.org/wiki?curid=3135016", "title": "Vaiasseide", "text": "Vaiasseide \u00e8 un poemetto eroicomico in lingua napoletana, scritto ai primi del XVII secolo da Giulio Cesare Cortese.\nTrama.\nIn lingua napoletana il termine \u00ab\"Vaiassa\"\u00bb indica la domestica, la \"serva di casa\". \"Vaiasseide\" ha pertanto il significato di \u00abepopea delle serve\u00bb: vi si narrano infatti le vicissitudini amorose a cui vanno incontro tre giovani servette, Renza, Preziosa e Carmosina, alle quali i padroni negano la possibilit\u00e0 di contrarre matrimonio con i loro innamorati, rispettivamente Manichiello, Cienzo e Ciullo. Nei cinque canti in ottave in cui si svolge la vicenda, che ovviamente si conclude con il matrimonio delle tre coppie di innamorati, pi\u00f9 che la trama in s\u00e9, \u00e8 interessante la descrizione realistica della societ\u00e0 napoletana vivace e chiassosa del '600.\nStoria.\nIl poemetto \u00e8 apparso nel 1612 in Napoli per i tipi di Tarquinio Longo; \u00e8 stato tuttavia ipotizzato che nel 1604 ne sia stata pubblicata una prima versione parziale. L'autore Giulio Cesare Cortese (1570 \u2013 1640) si era recato, in un recente passato, sia in Spagna (di cui Napoli era vicereame) sia nel Granducato di Toscana; a Firenze sarebbe stato ammesso all'Accademia della Crusca. Cortese us\u00f2 il dialetto napoletano sia per fini espressivi, come faranno nei secoli successivi fra gli altri il Belli e il Porta, sia con l'intento di dimostrare la congenialit\u00e0 del dialetto ai tre generi pi\u00f9 in voga ai primi del XVII secolo: il poema, il romanzo e la commedia. Alla prima edizione aveva cooperato Giambattista Basile, amico del Cortese, il quale, con lo pseudonimo di Gian Alesio Abbattutis, aveva corredato il poema degli \u00abargomenti\u00bb e di una dedica \"A lo re de li viente\" (Al re dei venti).\nNel 1628 fu pubblicata a Napoli, \"appresso Ottavio Beltrano\", una nuova edizione del poemetto a cura di Bartolomeo Zito, attore della commedia dell'arte e scrittore di teatro per la compagnia stabile della \"Stanza della Commedia vecchia\". In questa seconda edizione Cortese era dato per \"morto\", era aggiunto un \u00ab\"Defennemiento contra la cenzura dell'Accademmece Scatenate\"\u00bb (Difesa contro la censura degli accademici scatenati) e ciascun canto era accompagnato da un commento al testo, e dalla presenza di \"allegorie\" iniziali. Il testo del poema risultava inoltre notevolmente modificato rispetto all'edizione del 1612, tale che intere ottave venivano rifatte: venivano per esempio eliminate espressioni scatologiche, eliminati accenni di satira politica e di costume, eliminate espressioni dialettali pi\u00f9 spinte. Il fatto che in realt\u00e0 nel 1628 Cortese fosse ancora in vita e che non sia intervenuto contro questa versione apocrifa conformista del suo poema nei numerosi anni in cui rimase in vita, ha suscitato interrogativi a cui finora non sono state date risposte del tutto convincenti .\nL'interesse per Giulio Cesare Cortese, e quindi per la \"Vaiasseide\", rinacque in questo secolo ad opera di Muscetta e Ferrante e infine con l'edizione critica della \"Vaiasseide\", corredata di note e di un glossario, a cura di Enrico Malato nel 1967."}
{"id": "3135022", "revid": "1904508", "url": "https://it.wikipedia.org/wiki?curid=3135022", "title": "Marcantonio III Borghese, III principe di Sulmona", "text": "Biografia.\nInfanzia e ascesa.\nNato a Roma il 20 maggio 1660, Marcantonio era figlio di Giovanni Battista Borghese, II principe di Sulmona e di sua moglie, la nobildonna Eleonora Boncompagni. Quest'ultima era sorella di Gregorio Boncompagni, V duca di Sora, sposato con Ippolita Ludovisi, principessa di Piombino.\nErede di un ricchissimo patrimonio e membro di una delle famiglie pi\u00f9 potenti dell'aristocrazia romana papalina, si distinse sin dalla giovent\u00f9 per una serie di azioni stravaganti: nel 1698, ancora erede di suo padre, deciso ad impressionare il pontefice e sapendo che Innocenzo XII si stava portando ad Anzio con una notevole corte per ispezionare i lavori di rifacimento del porto locale, fece costruire presso la sua tenuta di Carroceto, proprio sulla strada che portava alla cittadina portuale, uno splendido palazzo in legno dove accolse il papa ed i suoi ospiti.\nDopo la morte di suo padre nel 1717, disponendo di ancora maggiore capitale, condusse una vita ancora pi\u00f9 all'insegna dello sfarzo e della ricchezza: nel 1716 aveva ospitato nella sua villa al Pincio l'elettore Carlo Alberto di Baviera e, nel 1721, il cardinale Tommaso Ruffo.\nMatrimonio.\nMarcantonio spos\u00f2 il 24 gennaio 1691 a Genova la principessa Livia Spinola, figlia di Carlo Spinola, principe di Sant'Angelo, e di sua moglie, Violante Spinola.\nVicer\u00e9 di Napoli.\nAnche in politica seppe destreggiarsi adeguatamente, abbandonando il partito borbonico di cui suo padre era stato uno dei principali sostenitori, e propendendo per quello asburgico, vedendosi restituiti i pieni diritti sui suoi feudi meridionali (tra cui spiccava il principato di Rossano) che erano stati tolti dall'imperatore Carlo VI del Sacro Romano Impero a suo padre a suo tempo. Carlo VI, che impar\u00f2 a conoscere le doti di Marcantonio, lo chiam\u00f2 nel 1721 a ricoprire la carica di vicer\u00e9 di Napoli per sostituire il cardinale Wolfgang Hannibal von Schrattenbach, richiamato a Roma per il conclave dopo la morte di papa Clemente XI, divenendo cos\u00ec il primo italiano dopo tanti anni a ricoprire tale carica.\nDurante i quattordici mesi di permanenza di Marcantonio Borghese a Napoli, si trov\u00f2 ad affrontare problemi piuttosto gravi, primo tra tutti quello della salute pubblica e poi i rapporti del regno con lo Stato Pontificio. Per il primo problema trov\u00f2 misure adeguate per arginare a Napoli il pericolo della peste scoppiata a Marsiglia l'anno precedente, mentre con Roma gli riusc\u00ec di mantenere un clima ragionevole pur in presenza di forti tensioni da ambo le parti, ma ben poco pot\u00e9 fare data la natura provvisoria del suo incarico.\nUltimi anni e morte.\nCon la nomina nel 1722 del nuovo vicer\u00e9, il cardinale Michele Federico Althann, il 23 giugno di quello stesso anno il principe Marcantonio venne costretto a lasciare Napoli facendo ritorno a Roma dove venne accolto con manifestazioni di giubilo.\nTrascorse gli ultimi anni della sua vita a Roma, nella sua villa al Pincio, dove mor\u00ec il 22 maggio 1729.\nDiscendenza.\nMarcantonio Borghese e la principessa Livia Spinola ebbero:"}
{"id": "3135028", "revid": "767487", "url": "https://it.wikipedia.org/wiki?curid=3135028", "title": "ATP Madrid 1976", "text": "L'ATP Madrid 1976 \u00e8 stato un torneo di tennis giocato sulla terra battuta. \u00c8 stata la 3\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Madrid in Spagna dal 25 aprile al 1\u00ba maggio 1976.\nCampioni.\nSingolare.\n V\u00edctor Pecci ha battuto in finale \u00c9ric Deblicker 7-5 7-5 3-6 2-6 6-4\nDoppio.\n Carlos Kirmayr / Eduardo Mandarino hanno battuto in finale John Andrews / Colin Dibley 7-6, 4-6, 8-6"}
{"id": "3135031", "revid": "729019", "url": "https://it.wikipedia.org/wiki?curid=3135031", "title": "Bernardo Caboga", "text": "Biografia.\nEducato nell'Accademia del Genio a Vienna, partecip\u00f2 alla campagna d'Italia del 1805, che gli permise di ottenere nel 1806 il grado di direttore del Genio a Lemberg (Leopoli). Tenente capitano nel 1807, condusse a termine opere d'importanza strategica a Lublino e Salisburgo. Nel 1808 ebbe il titolo di Ciambellano. Dopo la ritirata della Baviera nella campagna del 1809, partecip\u00f2 anche alla battaglia di San Michele e di Raab. Nell'Holstein prese poi parte alla battaglia di Seestadt. Fu anche decorato dell'Ordine Svedese della Spada. Dopo la pace di Parigi visit\u00f2 l'Olanda, l'Inghilterra e la Francia, facendo sosta a Ragusa, prima di essere promosso al grado di Direttore distrettuale del Genio a Zara. Nel 1819 a Venezia, marci\u00f2 verso Napoli, diresse l'attacco di Pescara, per essere prescelto a direttore del Genio per la Sicilia nel corpo di Walmoden. Nel 1824, nominato Maggiore, accompagn\u00f2 il Principe d'Assia-Omburg, quale aiutante da campo russo durante la campagna tra Russi e Turchi, ed in tale circostanza visit\u00f2 le fortezze russe meridionali.\nDa Pietroburgo nel 1829 torn\u00f2 a Vienna e quindi a Venezia, e nel 1830, nominato Tenente Colonnello e Comandante del corpo dei minatori, fu spedito in Galizia, da cui nel 1831 e 1832 prese molta parte nel sedare l'insurrezione polacca. Colonnello nel 1832, pass\u00f2 nel 1833 alla direzione generale del Genio, e nel 1835 fu nominato Direttore delle fortificazioni della Boemia. Nel 1836, scelto come aiutante dei figli dell'arciduca Francesco d'Este, si rec\u00f2 a Modena, dove fu insignito dell'onorificenza di Maggiordomo dei giovani arciduchi e di consigliere di Stato. Fu, inoltre, nominato consigliere dell'imperatore Francesco e generale maggiore (1838). Tornato a Vienna nel 1839, fu fatto nel 1846 Tenente Maresciallo, Direttore generale del Genio nel 1849, e nel 1854 Generale d'artiglieria."}
{"id": "3135037", "revid": "767487", "url": "https://it.wikipedia.org/wiki?curid=3135037", "title": "ATP Firenze 1977", "text": "L'ATP Firenze 1977 \u00e8 stato un torneo di tennis giocato sulla terra battuta. \u00c8 stata la 5\u00aa edizione dell'ATP Firenze che fa parte del Colgate-Palmolive Grand Prix 1977. Si \u00e8 giocato a Firenze in Italia dal 18 al 24 aprile 1977.\nCampioni.\nSingolare.\n Paolo Bertolucci ha battuto in finale John Feaver 6-4, 6-1, 7-5\nDoppio.\n Chris Lewis / Russell Simpson hanno battuto in finale Iv\u00e1n Molina / Jairo Velasco, Sr. 2-6, 7-6, 6-2"}
{"id": "3135039", "revid": "1782831", "url": "https://it.wikipedia.org/wiki?curid=3135039", "title": "The Super Dimension Fortress Macross (videogioco 2003)", "text": " \u00e8 un videogioco sparatutto in 3D basato sulla serie televisiva animata \"Fortezza superdimensionale Macross\", pubblicato in Giappone nell'ottobre 2003 per PlayStation 2. Sviluppato dal team Sega AM-2, il gioco utilizza componenti dei videogiochi sparatutto e dei simulatori di volo, stile Ace Combat.\nNel gioco, il giocatore pu\u00f2 scegliere di seguire o gli eventi della serie televisiva o quelli del \"film tratto dalla serie\". La modalit\u00e0 serie televisiva \u00e8 pi\u00f9 lunga ma meno difficile mentre la modalit\u00e0 film \u00e8 pi\u00f9 breve ma pi\u00f9 difficile. In entrambe le versioni, il giocatore \u00e8 affiancato dai personaggi \"Eddie Juutilainen\" e \"Bruce Rudel\", creati appositamente per il videogioco. Un altro personaggio originale \u00e8 \"Emma Granger\", ufficiale tattico, sul ponte di comando della SDF-1 Macross. Il suo nome \u00e8 un gioco di parole fra il nome dell'attrice Emma Watson di \"Harry Potter\" ed il nome del personaggio da lei interpretato nella serie, Hermione Granger. Il personaggio interpretato dal giocatore rimane innominato per tutta la durata del gioco, ne viene mai mostrato il suo volto o udita la sua voce. Altre differenze fra le due modalit\u00e0 includono l'armamento del VF-1 Valkyrie, i combattimenti finali (l'unico presente in entrambe le modalit\u00e0 \u00e8 il duello con Milia), e la canzone che Lynn Minmayy canta durante la battaglia finale.\nNel corso del gioco, il giocatore incontrer\u00e0 occasionalmente personaggi della serie, come un fugace incontro con Roy Fokker o un duello con Quamzin Kravshera."}
{"id": "3135041", "revid": "63756", "url": "https://it.wikipedia.org/wiki?curid=3135041", "title": "Battaglioni", "text": ""}
{"id": "3135044", "revid": "2048388", "url": "https://it.wikipedia.org/wiki?curid=3135044", "title": "Campionati del mondo di triathlon long distance del 2001", "text": "I Campionati del mondo di triathlon long distance del 2001 (VIII edizione) si sono tenuti a Fredericia, Danimarca in data 5 agosto 2001.\nTra gli uomini ha vinto per la terza volta consecutiva il danese Peter Sandvang, mentre la gara femminile \u00e8 andata alla danese Lisbeth Kristensen."}
{"id": "3135045", "revid": "140509", "url": "https://it.wikipedia.org/wiki?curid=3135045", "title": "Gentlemen Take Polaroids", "text": "Gentlemen Take Polaroids \u00e8 il quarto album del gruppo musicale inglese Japan pubblicato nell'ottobre del 1980. \nSingoli.\nL'uscita dell'album fu preceduta dalla pubblicazione di un singolo del brano \"Gentlemen Take Polaroids\" in una versione pi\u00f9 breve (3:28), insieme al brano inedito \"The Experience Of Swimming\" sul lato B. Una versione a tiratura limitata dello stesso singolo contiene un secondo singolo a 7\" contenente l'inedito \"The Width Of A Room\" e un missaggio di \"Burning Bridges\" pi\u00f9 breve rispetto a quello presente sull'album. Il brano \"Nightporter\" fu pubblicato come singolo nel 1982 con un remix di \"Ain't that peculiar\" come lato B del 7\"\",\" e \"Methods of Dance\" sulla versione 12\".\nRistampe.\n\"Gentlemen Take Polaroids\" \u00e8 stato ristampato in varie occasioni e in vari formati. La prima versione in CD, con gli stessi brani dell'album originale, usc\u00ec nel 1984; la prima versione rimasterizzata, con brani invariati, usc\u00ec in Giappone nel 1993. Del 2003 \u00e8 una nuova versione in CD con tre tracce bonus e una copertina leggermente diversa rispetto all'originale; un'ulteriore rimasterizzazione risale al 2006, accompagnata dalle stesse tracce extra di tre anni prima. L'album \u00e8 stato ristampato su vinile a 180 g nel 2014, e in versione rimasterizzata su doppio vinile nel 2018.\nTracce.\nTesti e musiche di David Sylvian, eccetto dove indicato."}
{"id": "3135046", "revid": "767487", "url": "https://it.wikipedia.org/wiki?curid=3135046", "title": "ATP Firenze 1976", "text": "L'ATP Firenze 1976 \u00e8 stato un torneo di tennis giocato sulla terra battuta. \u00c8 stata la 4\u00aa edizione dell'ATP Firenze che fa parte del Commercial Union Assurance Grand Prix 1976. Si \u00e8 giocato a Firenze in Italia dal 3 al 9 maggio 1976.\nCampioni.\nSingolare.\n Paolo Bertolucci ha battuto in finale Patrick Proisy 6-7, 2-6, 6-3, 6-2, 10-8\nDoppio.\n Colin Dibley / Carlos Kirmayr hanno battuto in finale Peter Szoke / Bal\u00e1zs Tar\u00f3czy 5-7, 7-5, 7-5"}
{"id": "3135049", "revid": "380453", "url": "https://it.wikipedia.org/wiki?curid=3135049", "title": "Criollas de Caguas", "text": "Le Criollas de Caguas sono una franchigia pallavolistiche femminile di Porto Rico, con sede a Caguas: milita nella Liga de Voleibol Superior Femenino.\nStoria.\nLe Criollas de Caguas vengono fondate nel 1981. Dopo una decina di stagioni segnate da scarsi risultati, nella seconda met\u00e0 degli anni novanta iniziano a dominare la Liga de Voleibol Superior Femenino, disputando sette finali consecutive, tra il 1996 ed il 2002, e perdendo solo nel 1999, contro le Llaneras de Toa Baja.\nNel 2005 arriva la vittoria del settimo campionato, mentre nel 2007 e nel 2008 arrivano altre due finali, perse rispettivamente contro le Valencianas de Juncos e le Pinkin de Corozal. Nella stagione 2011 vincono l'ottavo titolo della propria storia, mentre nella stagione seguente giungono nuovamente finale, perdendo tuttavia contro le Lancheras de Cata\u00f1o.\nLe \"Criollas\" tornano a giocare la finale della LVSF nel campionato 2014, vincendo il nono titolo della propria storia ai danni delle Leonas de Ponce, confermandosi campionesse anche nel campionato seguente e nel 2016 e 2017, sconfiggendo in finale rispettivamente le Indias de Mayag\u00fcez, le Capitalinas de San Juan e le Valencianas de Juncos.\nNel campionato 2019, dopo un anno di pausa per via dei danni causati dall'Uragano Maria, conquistano il quinto titolo consecutivo, questa volta ai danni delle . Nella stagione 2021 conquistano a tavolino il quattordicesimo scudetto della propria storia grazie a un contenzioso tra le , che avrebbero dovuto sfidare nella finale scudetto, e la FPV."}
{"id": "3135050", "revid": "1305772", "url": "https://it.wikipedia.org/wiki?curid=3135050", "title": "LEGO Rock Raiders (videogioco)", "text": "LEGO Rock Raiders \u00e8 un videogioco strategico in tempo reale della serie \"Rock Raiders\", appartenente alla linea LEGO, pubblicato nel 1999 per Windows e nel 2000 per PlayStation.\nTrama.\nA bordo dell'imponente astronave da scavo L.M.S. Explorer, i Rock Raiders stanno tornando a casa dopo una lunga spedizione ai limiti estremi della galassia. Tutto sembra procedere per il meglio, fino a quando la nave, accidentalmente, non si imbatte in un campo di asteroidi. L'equipaggio lotta con tutte le proprie forze per guidare la nave attraverso la tempesta di rocce, ma il continuo bombardamento contro la chiglia riduce rapidamente l'integrit\u00e0 delle sue protezioni a una condizione critica.\nProprio quando i Rock Raiders iniziano a pensare che la situazione abbia raggiunto il peggio, i sensori della nave rilevano, al centro del campo di asteroidi, un immenso buco nero dove stanno per essere risucchiati. Con la nave a corto di energia e fuori controllo, l'equipaggio non pu\u00f2 fare altro che accettare il proprio destino.\nMiracolosamente, la nave, seriamente danneggiata e spinta dai propulsori d'emergenza, riesce a emergere intatta dal buco nero. L'iniziale sollievo degli uomini a bordo, per\u00f2, si tramuta presto in costernazione quando questi si rendono conto che il buco nero li ha proiettati dall'altra parte dell'universo, nel cuore di una remota galassia aliena.\nChief, il capitano dell'L.M.S. Explorer, decide di fare rotta verso il pianeta pi\u00f9 vicino, sperando che i propulsori d'emergenza riescano a reggere abbastanza a lungo da portare la nave a destinazione. Il tempo \u00e8 di estrema importanza. Se i Rock Raiders vogliono conservare qualche possibilit\u00e0 di tornare a casa, sono costretti a effettuare delle riparazioni d'emergenza e, soprattutto, devono rifornire la loro nave di cristalli energetici.\nQuando l'L.M.S. Explorer penetra nell'orbita che circonda lo strano pianeta alieno, un'analisi geologica rivela la presenza di ricchi filoni di cristalli energetici sotto la superficie del pianeta: a questo punto, i Rock Raider entrano in orbita e si metteranno al lavoro per poter ritornare a casa.\nModalit\u00e0 di gioco (Versione PC).\nIl gioco \u00e8 suddiviso in 25 missioni; prima di ogni missione Chief, il comandante dell'L.M.S. Explorer, descrive l'obiettivo della missione, che in genere consiste nel raccogliere un certo numero di cristalli energetici, e avverte dei principali pericoli che si possono incontrare nel corso della missione. A volte nel corso della missione Chief compare nuovamente per dare consigli al giocatore, e compare anche al suo termine per dare un voto, espresso in percentuale, relativo al grado di completamento della missione; infatti raggiungere gli obiettivi descritti all'inizio della partita e basta non \u00e8 sufficiente per ottenere il voto 100%.\nTutte le missioni del gioco si svolgono nelle caverne del pianeta alieno (l'L.M.S. Explorer si pu\u00f2 vedere solo nei filmati perch\u00e9 nessuna missione \u00e8 ambientata al suo interno). In ogni missione si possono comandare diversi Rock Raiders, tranne in situazioni particolari in cui \u00e8 il giocatore stesso a decidere quanti Rock Raiders utilizzare: se desidera altri Rock Raiders pu\u00f2 teletrasportarli dall'L.M.S. Explorer al pianeta, mentre se invece vuole ridurre il numero di Rock Raiders li pu\u00f2 teletrasportare dal pianeta all'L.M.S. Explorer. Dall'L.M.S. Explorer non si teletrasportano solo Rock Raiders ma anche edifici e veicoli.\nNel corso delle missioni i Rock Raiders trivellano le pareti della caverna per trovare cristalli energetici e minerali che vengono utilizzati per la costruzione di edifici e veicoli. In molte missioni sono presenti dei mostri, i quali si nutrono di cristalli energetici, in tali missioni bisogna quindi armare i Rock Raiders per respingere gli attacchi dei mostri. I mostri non sono l'unica minaccia per i Rock Raiders: frane, lava e altre creature sotterranee possono rendere la missione molto rischiosa. Come se non bastasse in molte missioni l'ossigeno dell'aria \u00e8 presente in quantit\u00e0 limitata e, respirando, i Rock Raiders lo consumano; in tali missioni bisogna fare attenzione che l'ossigeno non si esaurisca completamente, altrimenti la missione fallisce.\nOgni cristallo energetico pu\u00f2 essere trovato dietro alcune rocce o scavando contro una vena, e pu\u00f2 essere immagazzinato in un Deposito degli attrezzi o in una Centrale Energetica, ma possiede anche un'energia limitata. Quando tale energia si esaurisce, diventa di colore viola e viene portato nel Deposito degli Attrezzi per essere ricaricato vicino ad una vena di ricarica (se c'\u00e8). I minerali, invece, sono invece delle piccole specie di sfere marroni, che per\u00f2 possono essere portati alla Raffineria, che pu\u00f2 convertire 5 unit\u00e0 di minerali in un blocco da costruzione, il quale \u00e8 capace di diminuire i tempi di costruzione a seguito delle minor quantit\u00e0 di minerali da portare sul posto.\nI Rock Raiders.\nI principali Rock Raiders sono:\nQuesti Rock Raiders sono presenti solo nei filmati, pertanto non possono essere giocati nel corso delle missioni. I Rock Raiders esteriormente sono tutti uguali, indossano una tuta arancione simile a quella di Sparks; tuttavia ogni Rock Raiders pu\u00f2 avere caratteristiche differenti dagli altri, per distinguerli si pu\u00f2 assegnare ad ognuno di loro un nome.\nCliccando su un Rock Raider, si visualizza una barra verde ed un tramezzino. La barra verde indica lo scudo, ovvero un campo di forza protettivo che fa s\u00ec che i Rock Raiders non rimangano feriti, e diventa rossa man mano che subisce danni. Una volta finito tutto lo scudo, il Rock Raider verr\u00e0 teletrasportato all'L.M.S. Explorer. Il tramezzino \u00e8 diviso in quattro parti, man mano che il Rock Raider lavora scompaiono delle parti e quando il tramezzino \u00e8 scomparso del tutto il Rock Raider lavorer\u00e0 pi\u00f9 lentamente fino a quando non verr\u00e0 sfamato. \u00c8 possibile sfamarlo manualmente selezionandolo e poi cliccando sul bottone \"Sfama Rock Raider\", dopo che viene costruita la Stazione di Sostegno i Rock Raiders si sfamano da soli non appena gli viene fame.\nMuovendo il puntatore su un Rock Raiders viene inoltre visualizzato il suo inventario: ovvero si pu\u00f2 vedere quali oggetti porta con s\u00e9 e quali addestramenti ha seguito. Infatti per eseguire alcune operazioni \u00e8 necessario disporre di attrezzi particolari o aver seguito uno specifico addestramento.\nAmbienti.\nVi sono tre tipi di ambienti che si possono incontrare nel gioco, e in ogni missione \u00e8 presente uno di questi tre ambienti:\nTipi di roccia.\nNelle caverne si possono incontrare diversi tipi di rocce:\nCreature.\nLe caverne del pianeta sono infestate di strane creature, alcune innocue, altre pericolose. Il giocatore deve prestare attenzione a tutte:\nAttrezzi.\nOgni Rock Raiders pu\u00f2 utilizzare diversi attrezzi nel corso del gioco; tuttavia il numero di attrezzi che pu\u00f2 portare con s\u00e9 \u00e8 limitato, pertanto bisogna scegliere con attenzione quali far tenere ai Rock Raiders a seconda del tipo di missione.\nGli attrezzi disponibili sono:\nAddestramenti.\nOgni Rock Raiders pu\u00f2 seguire diversi addestramenti che gli consentono di acquisire particolari abilit\u00e0:\nStrutture.\nAll'interno di una caverna \u00e8 possibile costruire un gran numero di strutture. La costruzione avviene raccogliendo un determinato numero di cristalli energetici e di minerali, una volta raccolti la struttura richiesta viene teletrasportata dall'L.M.S. Explorer al pianeta.\nQuasi tutte le strutture richiedono energia per poter funzionare e l'energia si ricava dai cristalli energetici, pertanto prima di edificare una struttura bisogna verificare di avere abbastanza cristalli energetici sia per costruirla che per farla funzionare.\nGli edifici sono collegati tra loro da vie energetiche, esse sono come delle strade e svolgono principalmente tre funzioni: velocizzano gli spostamenti dei Rock Raiders e dei veicoli, consentono all'energia di fluire da un edificio all'altro come se fossero dei cavi elettrici e rallentano il processo di erosione della lava. L'insieme delle strutture e delle vie energetiche all'interno di una caverna viene definito \"base sotterranea\".\nLe strutture presenti nel gioco sono:\nMolte strutture per poter essere costruite richiedono la presenza di altre, questo genera una sorta di gerarchia tra le strutture che pu\u00f2 essere cos\u00ec schematizzata:\nLe strutture di grado superiore non possono essere costruite fino a quando non viene costruita almeno una struttura per ogni grado inferiore, per esempio una Centrale energetica non pu\u00f2 essere costruita se nella base sotterranea non sono presenti il Deposito degli attrezzi e la Piattaforma di teletrasporto.\nVeicoli.\nVi sono molti veicoli che i Rock Raiders possono utilizzare. Per poter costruire un veicolo \u00e8 necessario possedere un certo numero di cristalli energetici ed una struttura in grado di teletrasportarli al pianeta, ovvero la Piattaforma di teletrasporto nel caso dei veicoli piccoli ed il Super teletrasporto nel caso dei veicoli grandi. Molti veicoli possono essere potenziati presso la Stazione di potenziamento.\n\"Veicoli piccoli:\"\n\"Veicoli grandi:\"\nTutti i veicoli tranne quelli volanti e quelli acquatici per poter essere guidati richiedono un Rock Raider addestrato come guidatore; i veicoli volanti (Hoverboard e Scout delle gallerie) richiedono invece un Rock Raiders addestrato come pilota ed i veicoli acquatici (Rock'Maran e Nave da carico) uno addestrato come navigatore.\nModalit\u00e0 di gioco (PlayStation).\nAl contrario della versione PC, puramente strategica, la versione PS1 \u00e8 un misto tra strategia e azione concentrata sull'esplorazione dove il giocatore controlla un solo personaggio e non un intero complesso. La maggior parte delle missioni richiede al giocatore di raccogliere una certa quantit\u00e0 di cristalli energetici, mentre alcune missioni richiedono che il giocatore salvi i Rock Raiders rimasti intrappolati da frane. Ci sono diciotto missioni della campagna a giocatore singolo e sei missioni multiplayer, completamente diverse tra le versioni NTSC e PAL del gioco. La versione PAL include anche tre missioni bonus accessibili dopo il completamento della campagna, e dodici missioni in multigiocatore che riutilizzano i livelli della campagna principale. Invece di una percentuale, alla fine di ogni missione si ottiene una medaglia di bronzo (gli obiettivi minimi richiesti sono completi), una medaglia d'argento (la maggior parte degli obiettivi \u00e8 completa) o una medaglia d'oro (tutti gli obiettivi completati nel tempo richiesto).\nAccoglienza.\nLa versione PC del gioco ha ricevuto un'accoglienza media da parte dei siti IGN e GameSpot, con un voto di 6/10 da entrambi i siti. La versione PlayStation, invece, ha avuto un'accoglienza molto meno positiva, con un punteggio 3.2/10 da GameSpot. Il gioco \u00e8 stato lodato per la sua grafica e i suoi effetti sonori, oltre che al suo gameplay interessante, ma \u00e8 stato spesso criticato per essere certe volte frustrante e noioso."}
{"id": "3135052", "revid": "767487", "url": "https://it.wikipedia.org/wiki?curid=3135052", "title": "British Hard Court Championships 1976", "text": "Il British Hard Court Championships 1976 \u00e8 stato un torneo di tennis giocato sulla terra battuta. \u00c8 stata l'8\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Bournemouth in Gran Bretagna dal 10 al 16 maggio 1976.\nCampioni.\nSingolare maschile.\n Wojciech Fibak ha battuto in finale Manuel Orantes 6\u20132, 7\u20139, 6\u20132, 6\u20132\nDoppio maschile.\n Wojciech Fibak / Fred McNair hanno battuto in finale Juan Gisbert / Manuel Orantes 4\u20136, 7\u20135, 7\u20135"}
{"id": "3135053", "revid": "219355", "url": "https://it.wikipedia.org/wiki?curid=3135053", "title": "Indaco naturale", "text": ""}
{"id": "3135055", "revid": "2048388", "url": "https://it.wikipedia.org/wiki?curid=3135055", "title": "Campionati del mondo di triathlon long distance del 2000", "text": "I Campionati del mondo di triathlon long distance del 2000 (VII edizione) si sono tenuti a Nizza, Francia in data 18 giugno 2000.\nTra gli uomini ha vinto per la seconda volta consecutiva il danese Peter Sandvang, mentre la gara femminile \u00e8 andata alla francese Isabelle Mouthon-Michellys che ha vinto cos\u00ec per la seconda volta la rassegna iridata femminile."}
{"id": "3135056", "revid": "219355", "url": "https://it.wikipedia.org/wiki?curid=3135056", "title": "Indaco fiore", "text": ""}
{"id": "3135057", "revid": "219355", "url": "https://it.wikipedia.org/wiki?curid=3135057", "title": "Indaco della Carolina", "text": ""}
{"id": "3135058", "revid": "219355", "url": "https://it.wikipedia.org/wiki?curid=3135058", "title": "Indaco baccadeo", "text": ""}
{"id": "3135060", "revid": "767487", "url": "https://it.wikipedia.org/wiki?curid=3135060", "title": "Alan King Tennis Classic 1976", "text": "L'Alan King Tennis Classic 1976 \u00e8 stato un torneo di tennis giocato sul cemento. \u00c8 stata la 5\u00aa edizione dell'Alan King Tennis Classic, che fa parte del Commercial Union Assurance Grand Prix 1976. Si \u00e8 giocato a Las Vegas negli USA, dal 10 al 16 maggio 1976.\nCampioni.\nSingolare.\n Jimmy Connors hanno battuto in finale Ken Rosewall 6\u20131, 6\u20133\nDoppio.\n Arthur Ashe / Charlie Pasarell hanno battuto in finale Robert Lutz / Stan Smith 6\u20134, 6\u20132"}
{"id": "3135061", "revid": "219355", "url": "https://it.wikipedia.org/wiki?curid=3135061", "title": "Indaco di Giava", "text": ""}
{"id": "3135063", "revid": "219355", "url": "https://it.wikipedia.org/wiki?curid=3135063", "title": "Indaco del Messico", "text": ""}
{"id": "3135066", "revid": "219355", "url": "https://it.wikipedia.org/wiki?curid=3135066", "title": "Indaco color rame", "text": ""}
{"id": "3135067", "revid": "219355", "url": "https://it.wikipedia.org/wiki?curid=3135067", "title": "Tinta indica", "text": ""}
{"id": "3135068", "revid": "219355", "url": "https://it.wikipedia.org/wiki?curid=3135068", "title": "Lulacin", "text": ""}
{"id": "3135069", "revid": "729019", "url": "https://it.wikipedia.org/wiki?curid=3135069", "title": "D\u00fcsseldorf Grand Prix 1976", "text": "Il D\u00fcsseldorf Grand Prix 1976 \u00e8 stato un torneo di tennis giocato sul terra battuta. \u00c8 stata la 7\u00aa edizione del D\u00fcsseldorf Grand Prix, che fa parte del Commercial Union Assurance Grand Prix 1976. Si \u00e8 giocato a D\u00fcsseldorf in Germania, dal 22 al 28 maggio 1976.\nCampioni.\nSingolare.\n Bj\u00f6rn Borg ha battuto in finale Manuel Orantes 6\u20132, 6\u20132, 6\u20130\nDoppio.\n Wojciech Fibak / Karl Meiler hanno battuto in finale Bob Carmichael / Raymond Moore 6\u20134, 4\u20136, 6\u20134"}
{"id": "3135072", "revid": "219355", "url": "https://it.wikipedia.org/wiki?curid=3135072", "title": "Indaco del Bengala", "text": ""}
{"id": "3135078", "revid": "131358", "url": "https://it.wikipedia.org/wiki?curid=3135078", "title": "Chris Birchall", "text": ""}
{"id": "3135079", "revid": "2048388", "url": "https://it.wikipedia.org/wiki?curid=3135079", "title": "Campionati del mondo di triathlon long distance del 1999", "text": "I Campionati del mondo di triathlon long distance del 1999 (VI edizione) si sono tenuti a S\u00e4ter, Svezia in data 11 luglio 1999.\nTra gli uomini ha vinto il danese Peter Sandvang, mentre la gara femminile \u00e8 andata alla danese Suzanne Nielsen."}
{"id": "3135084", "revid": "726373", "url": "https://it.wikipedia.org/wiki?curid=3135084", "title": "Macross Ace Frontier", "text": " \u00e8 un videogioco sparatutto sviluppato dalla Artdink per PlayStation Portable. Il gioco \u00e8 basato sulla popolare serie \"Macross\". Il gioco comprende elementi, personaggi, tecnologie, spunti narrativi e colonna sonora della serie originale del 1982 \"Fortezza superdimensionale Macross\", della serie OAV del 1992 \"Macross Plus\", della serie televisiva del 1994 \"Macross 7\", della serie televisiva del 2008 \"Macross Frontier\", oltre che alcuni elementi del film \"Macross - Il film\" del 1984 e della serie di OAV del 2002 \"Macross Zero\".\nIl gioco \u00e8 uno sparatutto 3D con possibilit\u00e0 di gioco in multiplayer, da uno a quattro giocatori. Il gioco sfrutta il motore di gioco lanciato dal videogioco \"Gundam Battle\".\n\u00c8 stato annunciato un sequel di \"Macross Ace Frontier\", intitolato \"Macross Ultimate Frontier\"."}
{"id": "3135087", "revid": "729019", "url": "https://it.wikipedia.org/wiki?curid=3135087", "title": "Nottingham John Player 1976", "text": "Il Nottingham John Player 1976 \u00e8 stato un torneo di tennis giocato sull'erba. \u00c8 stata la 9\u00aa edizione del Nottingham John Player che fa parte del Commercial Union Assurance Grand Prix 1976. Si \u00e8 giocato a Nottingham in Gran Bretagna dal 15 al 21 giugno 1976.\nCampioni.\nSingolare.\n Jimmy Connors e Ilie N\u0103stase hanno condiviso il titolo\nDoppio.\nTorneo non completato"}
{"id": "3135094", "revid": "123640836", "url": "https://it.wikipedia.org/wiki?curid=3135094", "title": "Kamen Rider", "text": " \u00e8 una serie televisiva live action creata dal mangaka Sh\u014dtar\u014d Ishinomori. Ha debuttato come serie tokusatsu il 3 aprile 1971 ed \u00e8 stata trasmessa fino al 10 febbraio 1973 sul canale NET TV (l'attuale TV Asahi) per un totale di 98 episodi. Questa serie ha generato molti seguiti, diventando un franchise.\nSh\u014dtar\u014d Ishinomori nello stesso periodo ha inoltre curato un adattamento manga che \u00e8 stato pubblicato in Giappone da K\u014ddansha su \"Sh\u014dnen Magazine\" e in Italia dalla d/visual con il titolo Masked Rider (mentre la serie TV \u00e8 ancora inedita).\nDue pianeti minori sono stati chiamati con nomi ispirati dalla serie: 12408 Fujioka, in onore dell'attore Hiroshi Fujioka che ha interpretato Takeshi Hongo/Kamen Rider 1, e 12796 Kamenrider.\nTrama.\nL'organizzazione terroristica \"Shocker\" recluta i suoi adepti attraverso il rapimento, trasformando i malcapitati in mostruosi cyborg (Kaizo Ningen, \u6539\u9020\u4eba\u9593) dall'aspetto di piante o animali antropomorfi. Il brillante studente universitario Takeshi Hongo riesce per\u00f2 a riguadagnare la libert\u00e0 grazie al Professor Midorikawa e, dopo aver assunto l'identit\u00e0 dell'eroe dall'aspetto di una cavalletta, Kamen Rider, inizia la sua guerra contro Shocker.\nUn'altra delle vittime di Shocker, il fotoreporter Hayato Ichimonji, viene salvato da Takeshi e assume cos\u00ec l'identit\u00e0 di Kamen Rider 2. Assistiti dal manager di corse motocicliste Tobei Tachibana e dall'agente dell'FBI Kazuya Taki, i due Kamen Rider affrontano la \"Shocker\" e l'associazione che le succede, \"Gel-Shocker\".\nPersonaggi principali.\nI Kamen Rider.\nApparizioni:\nCaratteristiche:\nLista Mosse:\nApparizioni:\nCaratteristiche:\nLista mosse:\nLa mossa finale che i due Rider eseguono insieme \u00e8 il Rider Double Kick, ovvero, Rider Ichigo e Nigo eseguono contemporaneamente un Rider Kick e la potenza dell'impatto \u00e8 doppia rispetto a quella di un singolo Rider Kick.\nAntagonisti.\n\u00e8 un'organizzazione criminale dotata di mezzi tecnologicamente avanzati e con sedi in molti paesi che mira a creare un mondo elitario dove solo i geni hanno il diritto di governare mentre il resto dell'umanit\u00e0 \u00e8 destinata ad essere trasformata in cyborg e mostri.\nIl leader dell'organizzazione \u00e8 conosciuto semplicemente come \"Il Grande Capo della Shocker\" che nell'ultimo episodio si riveler\u00e0 essere un alieno.\n\u00e8 nata dall'unione fra Shocker e Geldam (un'associazione criminale mai apparsa nella serie), guidata dal Generale Black(Black Shogun) e dall'ex-Grande Capo Della Shocker. I suoi mostri sono incroci di due animali diversi.\nI film.\nDurante il corso della serie sono stati realizzati tre film brevi pi\u00f9 un remake del 2005.\nSeguiti.\nSono stati fatti numerosi seguiti di Kamen Rider, a partire da Kamen Rider V3 che \u00e8 iniziato una settimana dopo l'ultimo episodio della prima serie e ancora oggi vengono prodotte le Serie Di Kamen Rider anche se sono molto diverse dalle originali.\nDopo Kamen Rider Black RX (1989) il franchise si prese un periodo di pausa.\nDurante gli anni novanta, vennero prodotti 3 film, sempre da Shotaro Ishhinomori: Shin Kamen Rider Prologue, Kamen Rider ZO e Kamen Rider J.\nDopo la morte di Ishinomori, il franchise ripart\u00ec nel 1999 con Kamen Rider Kuuga.\nFino a oggi, sono state fatte 29 serie di Kamen Rider, la serie tuttora in corso \u00e8 Kamen Rider Zi-O. (Che \u00e8 iniziato nel 2018)\nIn Giappone, la popolarit\u00e0 di Kamen Rider rivaleggia con quella di Ultraman."}
{"id": "3135096", "revid": "287204", "url": "https://it.wikipedia.org/wiki?curid=3135096", "title": "Monte Koya", "text": ""}
{"id": "3135098", "revid": "458786", "url": "https://it.wikipedia.org/wiki?curid=3135098", "title": "Juan Carlos Silva", "text": "Carriera.\nClub.\nHa debuttato nella prima squadra del Club Am\u00e9rica il 3 agosto 2008, in una partita di campionato contro il Toluca. \u00c8 arrivato in prima squadra quando l'ex allenatore Daniel Brailovsky, ha aggiunto Silva nei titolari durante una partita contro i Chivas de Guadalajara. Ha segnato entrambi i gol della vittoria degli Aguilas.\nNazionale.\nSilva ha giocato per il Messico Under-17 nel campionato mondiale di calcio Under-17 del 2005, che il Messico ha vinto. \u00c8 inoltre \u00e8 stato chiamato per il Messico Under-23 per le Qualificazioni olimpiche del 2008."}
{"id": "3135100", "revid": "2048388", "url": "https://it.wikipedia.org/wiki?curid=3135100", "title": "Campionati del mondo di triathlon long distance del 1998", "text": "I Campionati del mondo di triathlon long distance del 1998 (V edizione) si sono tenuti sull'isola di Sado, Giappone in data 5 settembre 1998.\nTra gli uomini ha vinto per la seconda volta consecutiva il belga Luc Van Lierde, mentre la gara femminile \u00e8 andata all'australiana Rina Hill."}
{"id": "3135108", "revid": "2048388", "url": "https://it.wikipedia.org/wiki?curid=3135108", "title": "Campionati del mondo di triathlon long distance del 1997", "text": "I Campionati del mondo di triathlon long distance del 1997 (IV edizione) si sono tenuti a Nizza, Francia in data 8 giugno 1997.\nTra gli uomini ha vinto il belga Luc Van Lierde, mentre la gara femminile \u00e8 andata alla tedesca Ines Estedt."}
{"id": "3135109", "revid": "767487", "url": "https://it.wikipedia.org/wiki?curid=3135109", "title": "Berlin Open 1976", "text": "Il Berlin Open 1976 \u00e8 stato un torneo di tennis giocato sul cemento. \u00c8 stata la 1\u00aa edizione del Berlin Open che fa parte del Commercial Union Assurance Grand Prix 1976. Si \u00e8 giocato a Berlino in Germania dal 20 al 26 giugno 1976.\nCampioni.\nSingolare.\n V\u00edctor Pecci ha battuto in finale Hans-J\u00fcrgen Pohmann 6-1 6-2 5-7 6-3\nDoppio.\n Patricio Cornejo / Julien Munoz hanno battuto in finale J\u00fcrgen Fassbender / Hans-J\u00fcrgen Pohmann 7-5, 6-1"}
{"id": "3135116", "revid": "287204", "url": "https://it.wikipedia.org/wiki?curid=3135116", "title": "Swedish Open 1976", "text": "Lo Swedish Open 1976 \u00e8 stato un torneo di tennis giocato sulla terra battuta. \u00c8 stata la 29\u00aa edizione del torneo, che fa parte della categoria del Commercial Union Assurance Grand Prix 1976. Il torneo si \u00e8 giocato a B\u00e5stad in Svezia dal 4 al 10 luglio 1976.\nCampioni.\nSingolare maschile.\n Antonio Zugarelli ha battuto in finale Corrado Barazzutti 4-6 7-5 6-2\nDoppio maschile.\n Fred McNair / Sherwood Stewart hanno battuto in finale Wojciech Fibak / Juan Gisbert 6-3, 6-4"}
{"id": "3135118", "revid": "2048388", "url": "https://it.wikipedia.org/wiki?curid=3135118", "title": "Campionati del mondo di triathlon long distance del 1996", "text": "I Campionati del mondo di triathlon long distance del 1996 (III edizione) si sono tenuti a Muncie (Indiana), Stati Uniti d'America in data 7 settembre 1996.\nTra gli uomini ha vinto l'australiano Greg Welch, mentre la gara femminile \u00e8 andata alla statunitense Karen Smyers."}
{"id": "3135120", "revid": "921573", "url": "https://it.wikipedia.org/wiki?curid=3135120", "title": "Rachel Miner", "text": "Biografia.\nProveniente da una famiglia da generazioni nel mondo dello spettacolo, Rachel Miner \u00e8 figlia del professore Peter Miner e nipote del produttore Worthington Miner e dell'attrice Frances Fuller. Si \u00e8 dedicata al cinema tra il 1990 e il 1995 per passare poi tra il 1996 e il 2000 alle conduzioni radiofoniche e al suo matrimonio. Dopo la fine del suo matrimonio diventa conduttrice su un canale americano e ospite in vari programmi nel 2004 rilancia la sua carriera da attrice.\nVita privata.\nNel 1998, all'et\u00e0 di 18 anni, sposa il coetaneo Macaulay Culkin. I due si separano nel 2000 e divorziano nel 2002.\nUltimamente, ad una convention della serie televisiva \"Supernatural\" alla quale ha partecipato, Rachel ha rivelato pubblicamente di soffrire di sclerosi multipla."}
{"id": "3135121", "revid": "287204", "url": "https://it.wikipedia.org/wiki?curid=3135121", "title": "Swiss Open Gstaad 1976", "text": "Lo Swiss Open Gstaad 1976 \u00e8 stato un torneo di tennis giocato sulla terra rossa. \u00c8 la 9\u00aa edizione dell'Swiss Open, che fa parte del Commercial Union Assurance Grand Prix 1976. Si \u00e8 giocato a Gstaad in Svizzera, dal 4 al 10 luglio 1976.\nCampioni.\nSingolare.\n Ra\u00fal Ram\u00edrez ha battuto in finale Adriano Panatta 7-5, 6-7, 6-1, 6-3\nDoppio.\n J\u00fcrgen Fassbender / Hans-J\u00fcrgen Pohmann hanno battuto in finale Paolo Bertolucci / Adriano Panatta 7-5, 6-3, 6-3"}
{"id": "3135123", "revid": "219355", "url": "https://it.wikipedia.org/wiki?curid=3135123", "title": "Blu oltremare naturale", "text": ""}
{"id": "3135128", "revid": "219355", "url": "https://it.wikipedia.org/wiki?curid=3135128", "title": "Lazzulite", "text": ""}
{"id": "3135129", "revid": "287204", "url": "https://it.wikipedia.org/wiki?curid=3135129", "title": "Bran il Benedetto", "text": ""}
{"id": "3135130", "revid": "219355", "url": "https://it.wikipedia.org/wiki?curid=3135130", "title": "Oltra marino", "text": ""}
{"id": "3135132", "revid": "124729721", "url": "https://it.wikipedia.org/wiki?curid=3135132", "title": "Ordine di battaglia sulla Linea Gotica", "text": "In questa lista, rappresentante l'ordine di battaglia sulla Linea Gotica, sono segnati i maggiori reparti militari che presero parte ai combattimenti dall'agosto 1944 al maggio 1945 sulla Linea Gotica durante la Campagna d'Italia della seconda guerra mondiale, in cui le forze alleate tentarono di sfondare le difese tedesche nel nord Italia.\nAllied Forces Headquarters Mediterranean.\nSupreme Allied Commander Mediterranean (Comando Supremo alleato nel Mediterraneo): \nDeputy Supreme Allied Commander Mediterranean:\nComandante in Capo\n15\u00ba Gruppo d'Armate (dal 12 dicembre 1944).\nQuinta Armata USA.\nComandante: \nXIII Corpo britannico (fino al gennaio 1945).\npoi agli ordini dell'Ottava Armata britannica\nOttava Armata britannica.\nComandanti: \nAltre unit\u00e0.\nPartigiani\nGruppo Armate C.\nComandante in capo:\n10. Armata tedesca.\nComandante:"}
{"id": "3135133", "revid": "219355", "url": "https://it.wikipedia.org/wiki?curid=3135133", "title": "Lazur", "text": ""}
{"id": "3135136", "revid": "88343652", "url": "https://it.wikipedia.org/wiki?curid=3135136", "title": "Gendarme (morfologia)", "text": "Un gendarme \u00e8 un pinnacolo di roccia sul fianco o sulla cresta di una montagna. \nEtimologia.\nIl nome \u00e8 stato usato dapprima nelle Alpi francesi e richiama le persone inquadrate nella gendarmeria.\nCaratteristiche.\nTalvolta la salita a determinate creste di montagna \u00e8 resa pi\u00f9 difficile dalla presenza di uno o pi\u00f9 gendarmi che interrompono la linearit\u00e0 della cresta. \nI gendarmi sono spesso collocati alla convergenza tra due creste, in posizioni dove l'erosione \u00e8 minore che nelle zone circostanti. I gendarmi sono tipici delle aree alpine."}
{"id": "3135137", "revid": "287204", "url": "https://it.wikipedia.org/wiki?curid=3135137", "title": "Campionati del mondo di triathlon long distance del 1995", "text": "I Campionati del mondo di triathlon long distance del 1995 (II edizione) si sono tenuti a Nizza, Francia in data 1\u00ba ottobre 1995.\nTra gli uomini ha vinto il britannico Simon Lessing, mentre la gara femminile \u00e8 andata alla neozelandese Jenny Rose."}
{"id": "3135138", "revid": "743200", "url": "https://it.wikipedia.org/wiki?curid=3135138", "title": "Dutch Open 1976", "text": "Il Dutch Open 1976 \u00e8 stato un torneo di tennis giocato sulla terra battuta. \u00c8 stata la 18\u00aa edizione del torneo, che fa parte del Commercial Union Assurance Grand Prix 1976. Il torneo si \u00e8 giocato a Hilversum nei Paesi Bassi dal 13 al 19 luglio 1976.\nCampioni.\nSingolare maschile.\n Bal\u00e1zs Tar\u00f3czy ha battuto in finale Ricado Cano 6-7 2-6 6-1 6-3 6-4\nDoppio maschile.\n Ricardo Cano / Belus Prajoux hanno battuto in finale Wojciech Fibak / Bal\u00e1zs Tar\u00f3czy 6-4 6-3"}
{"id": "3135140", "revid": "219355", "url": "https://it.wikipedia.org/wiki?curid=3135140", "title": "Sappheiros", "text": ""}
{"id": "3135142", "revid": "219355", "url": "https://it.wikipedia.org/wiki?curid=3135142", "title": "Lapislazzuli naturale", "text": ""}
{"id": "3135143", "revid": "219355", "url": "https://it.wikipedia.org/wiki?curid=3135143", "title": "Blu di Garance", "text": ""}
{"id": "3135145", "revid": "219355", "url": "https://it.wikipedia.org/wiki?curid=3135145", "title": "Cynusscythico", "text": ""}
{"id": "3135147", "revid": "219355", "url": "https://it.wikipedia.org/wiki?curid=3135147", "title": "Azzurro oltemarino", "text": ""}
{"id": "3135149", "revid": "219355", "url": "https://it.wikipedia.org/wiki?curid=3135149", "title": "Azzurro di Baghdad", "text": ""}
{"id": "3135152", "revid": "297802", "url": "https://it.wikipedia.org/wiki?curid=3135152", "title": "Destroyer - Or About How To Philosophize With the Hammer", "text": ""}
{"id": "3135154", "revid": "219355", "url": "https://it.wikipedia.org/wiki?curid=3135154", "title": "Alluminosilicato di sodio polisolforato", "text": ""}
{"id": "3135155", "revid": "599013", "url": "https://it.wikipedia.org/wiki?curid=3135155", "title": "Francesco Sanetti", "text": "Carriera.\nSanetti inizia con le giovanili del e successivamente nel gennaio del 1998 firma per lo Sheffield Wednesday, militante nella FA Premier League. Ha debuttato come sostituto allo stadio Hillsborough e segnato un gol di consolazione nel finale del match contro l'Aston Villa in una sconfitta per 3-1, il 2 maggio 1998. Lascia la squadra dopo un anno e mezzo con 5 presenze e una rete all'attivo in campionato.\nSuccessivamente, tornato in Italia, ha giocato dalla Serie C1, tra le file del , , e Cavese.\nSuccessivamente passa in vari club delle leghe inferiori."}
{"id": "3135156", "revid": "124123", "url": "https://it.wikipedia.org/wiki?curid=3135156", "title": "Bernie Wrightson", "text": "Assieme allo sceneggiatore Len Wein \u00e8 stato il creatore del celebre personaggio di Swamp Thing (1971): l'anno seguente, sulle pagine di \"Weird Mystery Tales\" d\u00e0 vita con Marv Wolfman al personaggio di Destino, che in seguito \u00e8 stato ripreso e reso celebre da Neil Gaiman sulle pagine di Sandman.\nBiografia.\nDopo aver debuttato nel 1966 come illustratore sulle pagine del quotidiano \"The Baltimore Sun\", esord\u00ec professionalmente nel mondo dei comics alla DC Comics nel 1968. L'esordio coincide con quello del collega Len Wein, e le strade dei due si incroceranno all'inizio degli anni settanta dando vita a Swamp Thing sul numero 92 di \"House of Secrets\".\nIl personaggio riscosse un buon successo e la DC affid\u00f2 a Wein e Wrightson la prima serie regolare della creatura della palude, serie che dur\u00f2 24 numeri dal 1972 al 1976."}
{"id": "3135165", "revid": "2048388", "url": "https://it.wikipedia.org/wiki?curid=3135165", "title": "Campionati del mondo di triathlon long distance del 1994", "text": "I Campionati del mondo di triathlon long distance del 1994 (I edizione) si sono tenuti a Nizza, Francia in data 26 giugno 1994.\nLa gara maschile \u00e8 stata vinta dall'olandese Rob Barel, mentre quella femminile dalla francese Isabelle Mouthon-Michellys."}
{"id": "3135166", "revid": "767487", "url": "https://it.wikipedia.org/wiki?curid=3135166", "title": "Berni Wrightson", "text": ""}
{"id": "3135169", "revid": "767487", "url": "https://it.wikipedia.org/wiki?curid=3135169", "title": "Efrat Gosh", "text": "Biografia.\nGosh \u00e8 nata nel 1983 ed \u00e8 cresciuta a Herzliya, Israele. Ha frequentato il dipartimento di musica alla scuola superiore \"Alon\" a Ramat HaSharon. Ha continuato la sua formazione presso la scuola di musica \"Rimon\", concentrandosi e specializzandosi sul Jazz. Efrat \u00e8 stata influenzata dalla musica di Billie Holiday, \u00c9dith Piaf, Louis Armstrong e Charlie Parker.\nCarriera musicale.\nLa sua carriera musicale comincia con un demo assieme a Yoni Bloch che aveva scritto per Nurit Galron (una famosa cantante israeliana). Lei accett\u00f2 e una settimana dopo fu invitata a cantare come corista in vari spettacoli di Bloch, collaborazione che si \u00e8 rivelata importante; questo infatti le ha permesso di conoscere Chaim Shemesh, il capo dell'etichetta di musica israeliana NMC, con il quale Yoni Bloch ha firmato un contratto.\nShemesh, famoso talent scout che aveva gi\u00e0 scoperto e fatto conoscere al pubblico stelle di talento come Aviv Geffen, Eifo HaYeled, HaKhaverim Shel Natasha, HaYehudim, Eviyatar Banai e molti altri artisti, \u00e8 stato cos\u00ec colpito dalla corista che ha firmato subito un contratto con lei."}
{"id": "3135179", "revid": "223320", "url": "https://it.wikipedia.org/wiki?curid=3135179", "title": "Queen's blade", "text": ""}
{"id": "3135188", "revid": "219355", "url": "https://it.wikipedia.org/wiki?curid=3135188", "title": "Terra di Harlem", "text": ""}
{"id": "3135193", "revid": "767487", "url": "https://it.wikipedia.org/wiki?curid=3135193", "title": "Shaochilong maortuensis", "text": "Lo shaochilong (Shaochilong maortuensis) \u00e8 un grande dinosauro carnivoro, appartenente ai teropodi. Visse all'inizio del Cretaceo superiore (Turoniano, circa 95 milioni di anni fa) e i suoi resti fossili sono stati ritrovati in Cina.\nDescrizione.\nBench\u00e9 i fossili siano frammentari e non permettano una descrizione dettagliata, i paleontologi sono stati in grado di ricostruire l'animale come un enorme carnivoro bipede, lungo oltre dieci metri e di costituzione robusta. Il cranio doveva essere allungato, leggero e armato di lunghi denti seghettati. Il resto del corpo non \u00e8 ben noto, ma probabilmente \"Shaochilong\", come altri grandi teropodi, possedeva lunghi e possenti arti posteriori, armati di grossi artigli, mentre gli arti anteriori erano corti ma ugualmente forti.\nClassificazione.\nI resti fossili di questo animale, che comprendevano ossa del cranio e alcune vertebre, sono state descritte per la prima volta nel 1964 da Hu e attribuiti al genere \"Chilantaisaurus\", noto per un'altra specie (\"C. tashuikouensis\") vissuta in Cina nello stesso periodo. Ben presto apparve chiaro che le due specie appartenevano ad animali molto diversi fra loro, e \u201cChilantaisaurus\u201d \"maortuensis\" venne attribuito di volta in volta a vari gruppi di grandi teropodi, tra cui i tirannosauridi. Solo nel 2009 una ridescrizione ha permesso di avvicinare questo grande carnivoro al gruppo dei carcarodontosauridi, che include alcuni fra i pi\u00f9 grandi dinosauri carnivori. \nStile di vita.\nLo shaochilong, come tutti i carcarodontosauri, doveva essere il vertice della catena alimentare nel suo ambiente. La grande testa munita di lunghi denti doveva essere un'arma eccezionale contro le prede costituite con tutta probabilit\u00e0 da grandi dinosauri erbivori, come i sauropodi titanosauri e gli ornitopodi. Negli stessi ambienti viveva anche \"Chilantaisaurus\", un altro grande carnivoro con differenti specializzazioni. "}
{"id": "3135195", "revid": "22356", "url": "https://it.wikipedia.org/wiki?curid=3135195", "title": "Shaochilong", "text": ""}
{"id": "3135198", "revid": "219355", "url": "https://it.wikipedia.org/wiki?curid=3135198", "title": "Bianco di Cremnitz", "text": ""}
{"id": "3135199", "revid": "219355", "url": "https://it.wikipedia.org/wiki?curid=3135199", "title": "Bianco d'argento", "text": ""}
{"id": "3135200", "revid": "219355", "url": "https://it.wikipedia.org/wiki?curid=3135200", "title": "Bianco di Amburgo", "text": ""}
{"id": "3135201", "revid": "219355", "url": "https://it.wikipedia.org/wiki?curid=3135201", "title": "Bianco di Kremniz", "text": ""}
{"id": "3135202", "revid": "219355", "url": "https://it.wikipedia.org/wiki?curid=3135202", "title": "Bianco di Kremser", "text": ""}
{"id": "3135203", "revid": "219355", "url": "https://it.wikipedia.org/wiki?curid=3135203", "title": "Bianco di Genova", "text": ""}
{"id": "3135204", "revid": "219355", "url": "https://it.wikipedia.org/wiki?curid=3135204", "title": "Bianco di Londra", "text": ""}
{"id": "3135205", "revid": "22356", "url": "https://it.wikipedia.org/wiki?curid=3135205", "title": "Ranforincoide", "text": ""}
{"id": "3135206", "revid": "219355", "url": "https://it.wikipedia.org/wiki?curid=3135206", "title": "Bianco di Nottinghen", "text": ""}
{"id": "3135207", "revid": "6923", "url": "https://it.wikipedia.org/wiki?curid=3135207", "title": "Premio Barry", "text": "Il premio Barry (Barry Award) \u00e8 un premio letterario statunitense istituito nel 1997, il premio viene assegnato ogni anno per i migliori negli Stati Uniti e in Canada dell'anno scorso, ai romanzi in inglese e racconti del genere mistero, il premio \u00e8 stato dedicato dopo la scomparso di Barry W. Gardner (1939-1996), un capo del fuoco in pensione di Dallas, conosciuto per le recensioni di romanzi gialli, sulla rivista \"Deadly Pleasures\" ed altre come The Armchair Detective, Mostly Murder o Mystery News.\nCategorie e procedure di voto.\nIl premio Barry viene assegnato annualmente in sei categorie. Da quando \u00e8 stato assegnato nel 1997 il miglior romanzo (pubblicato in hardcover), \u00e8 stato assegnato anche il miglior romanzo d'esordio e il miglior libro tascabile. Dal 2000, \u00e8 stata inserita la categoria del miglior romanzo poliziesco britannico, riservato alle opere pubblicate in Gran Bretagna. Poi nel 2004 e nel 2005 sono state aggiunte le categorie per il miglior racconto e il miglior thriller. Non viene pi\u00f9 assegnato il premio per il miglior saggio, (come avviene per esempio nel noto Edgar Award, Anthony Award e Agatha Award), perch\u00e9 infatti \u00e8 stato solo assegnato nel 1997 a Willetta L. Heising con \"Detecting Women 2\".\nPer partecipare alla cerimonia di premiazione deve essere inviata una copia del libro o racconto al direttore del Deadly Pleasures per poterla leggere in anticipo, a condizione che soddisfi le richieste. I vincitori saranno premiati da una giuria composta da membri dei redattori della rivista. Dopo un incontro pre-elettorale in genere vengono scelti sei contendenti di ogni categoria in base al quale la giuria determina il vincitore. I vincitori saranno regolarmente premiati dal 2004, ogni anno alla \"Anthony Boucher Memorial World Mystery Convention\", chiamata brevemente \"Bouchercon\", in cui vi anche assegnato tra l'altro, il Premio Anthony. Tra i vincitori degli ultimi anni, come ben noti gli autori Michael Connelly, Reginald Hill, Dennis Lehane, Laura Lippman, Peter Lovesey o Val McDermid. Dal 2007, la cerimonia si svolger\u00e0 in collaborazione con la rivista \"Mystery News\" al fine di aumentare la conoscenza del premio letterario."}
{"id": "3135208", "revid": "219355", "url": "https://it.wikipedia.org/wiki?curid=3135208", "title": "Bianco di Venezia", "text": ""}
{"id": "3135210", "revid": "219355", "url": "https://it.wikipedia.org/wiki?curid=3135210", "title": "Bianco inglese", "text": ""}
{"id": "3135211", "revid": "219355", "url": "https://it.wikipedia.org/wiki?curid=3135211", "title": "Bianco olandese", "text": ""}
{"id": "3135212", "revid": "219355", "url": "https://it.wikipedia.org/wiki?curid=3135212", "title": "Cerussa", "text": ""}
{"id": "3135216", "revid": "767487", "url": "https://it.wikipedia.org/wiki?curid=3135216", "title": "Aviv Geffen", "text": "\u00c8 il figlio dello scrittore e poeta Yehonatan Geffen, fratello di Shira Geffen. Si \u00e8 laureato alla Rimon School of Jazz and Contemporary Music.\n\u00c8 molto popolare tra i giovani israeliani, da lui soprannominati \"Moonlight Children\".\nLe sue simpatie per la sinistra israeliana si riflettono anche nella sua musica, che contiene temi come l'amore, la pace, ma anche la morte, il suicidio e il rifiuto di servire nell'esercito, tema, quest'ultimo, che lo riguarda personalmente, vista la sua decisione di non prestare servizio nelle Forze di Difesa Israeliane - anche se pare che abbia evitato l'arruolamento per motivi di salute.\nBiografia.\nLa prima canzone di Geffen risale al 1990, \"Chaver\", che in israeliano significa \"amico\", scritta con la band \"Cats in the Piping\".\nNel 1991 pubblica, invece, il suo primo album, \"Ze Rak Or Hayareach\", di cui ha composto tutte le musiche e i testi.\nNel 1992 ha una parte minore nella serie televisiva israeliana \"Una questione di tempo\". Nello stesso anno, scrive anche una canzone per il film israeliano \"The Beach Boys\", che in seguito entrer\u00e0 a far parte del repertorio della sua band.\nNel 1993 pubblica il suo secondo album, \"Achshav Meunan\", che prima della fine dell'anno ottiene un disco d'oro. I testi di questo lavoro sono caratterizzati dall'insoddisfazione della sua generazione per il governo israeliano e la politica in generale.\nNel 1994, Geffen pubblica - ed autoproduce - il suo terzo album, \"Aviv Geffen III\", che segna un cambiamento radicale nel suono. L'album contiene il grande successo: \"Run Away (Ha'im Lehiot Mehohav Bach)\", presto seguito da un video promozionale. \nIl successivo album, \"Nowhere (Shumakom)\", incentrato sulla speranza di pace tra Israele ed i suoi vicini, \u00e8 per lui un grande trampolino di lancio: il 4 novembre 1995, infatti, viene invitato a cantare alla grande manifestazione a sostegno del processo di pace. In quest'occasione present\u00f2 il pezzo \"Cry for You\" (Livkot Lekha), dedicato all'allora primo ministro Yitzhak Rabin, che la notte dopo fu assassinato. Proprio per questo motivo, \"Cry for You\" \u00e8 diventato una sorta di inno nazionale giovanile, e in particolare del movimento \"Candela Children\". \nNel 1996, pubblica due nuove canzoni: \"La Lettera\" (\"Hamikhtav\"). \"La ribellione\"(\"Mered Hadmaot\").\nNello stesso anno Geffen ha registra quella che in seguito verr\u00e0 definita \"La versione israeliana di \"Imagine\", in ebraico \"Shir Tikva\".\nNel 1997, invece, Geffen pubblica la sua prima compilation, che comprende un CD con le migliori canzoni degli inizi, e un secondo CD che include B-Sides e performance live. \nNel tentativo di ampliare il suo pubblico a livello globale, Geffen pubblica nello stesso anno uno dei suoi album pi\u00f9 insoliti - \"Halulim\". Come il suo celebre \"Fratelli\", viene prodotto da Moshe Levi. A differenza dei precedenti, le sonorit\u00e0 di questo risultano dure, fredde, fortemente distorte. E, forse, questo cambiamento di fronte \u00e8 uno dei motivi per cui questo disco non ha avuto un grande successo commerciale.\n\u00c8 del 1999 il disco \"Notti bianche (Leilot Levanim)\", ottavo album in studio di Geffen, con on Moshe Levi di nuovo come produttore.\nStavolta si tratta di un album dolce e melodico, che comprende anche il celebre \"Mexico\", brano che \u00e8 rimarr\u00e0 in vetta alla classifica israeliana per lungo tempo.\nGli anni 2000 ed il presente.\nNel settembre 2000, Geffen pubblica il suo nono album \"Yoman Masa\" (\"Gazzetta\"). Per la prima volta prodotto da Louie Lahav, e con una nuova etichetta - \"Helicon\". Geffen qui ha collaborato con due colleghi importanti - Daniel Salomon e Moshe Levi, che \u00e8 stato coinvolto nella orchestrazione. Aviv ha registrato 11 canzoni melodiche, con una bonus track - un omaggio a Bob Dylan - la copertina di un israeliano di \"Gonna Fall Hard Rain's A (Geshem Kaved Omed Lipol)\" (tradotto dal padre). L'album ha prodotto tre brani notevoli per Geffen: \"Wake Up (Uri Ur)\", \"Scars (Zalakot)\" &amp; \"Journal (Yoman Masa)\" (insieme a Arik Einstein).\nNel 2001 Geffen ha iniziato a collaborare con stelle del rock britannico quali Steven Wilson, con cui ha creato la band Blackfield. Blackfield combina le capacit\u00e0 musicali di entrambi i musicisti. Aviv ha anche tradotto le sue canzoni in inglese. Da allora, la band \u00e8 andata in tour diverse volte e ha realizzato due album molto acclamati a met\u00e0 degli anni 2000 (vedi oltre).\nDue anni dopo \"Journal\" - nell'aprile 2002 Geffen pubblica l'album \"Memento mori\", dedicato a sua nonna morta poco tempo prima della pubblicazione dell'album. La frase latina significa \"ricordati che devi morire\". L'album contiene due pezzi importanti: \"Ray of Light (Keren Or)\" e \"Moving Forward (Holech Kadima).\"\nNel 2003 \u00e8 stato realizzato il film documentario israeliano \"Aviv\" incentrato sulla vita di Aviv Geffen. Il film \u00e8 stato presentato al Bangkok International Film Festival.\nDopo aver pubblicato due album come Blackfield, Geffen nel novembre 2007 ha annunciato che stava registrando il suo primo album in lingua inglese. Nel gennaio 2008 il suo 'fine del mondo' \u00e8 arrivato alla numero uno in Polonia. Lui si \u00e8 anche esibito al Bush Hall di Londra. Ha pubblicato un singolo (Silence) alla fine del 2008. Dal mese di gennaio 2009 \u00e8 stato in tour europeo, con date in Cracovia, Berlino, Amburgo, Colonia, Amsterdam, Monaco di Baviera, Parigi e Londra.\nNel mese di giugno, ha iniziato una nuova registrazione, avvenuta ai Sarm West Studios, con Trevor Horn (produzione) e Steven Wilson e Mike Garson (album). Queste sessioni hanno portato al suo album di debutto in lingua inglese, \"Aviv Geffen\", uscito verso la fine dell'estate 2009."}
{"id": "3135217", "revid": "97216", "url": "https://it.wikipedia.org/wiki?curid=3135217", "title": "Barry Award", "text": ""}
{"id": "3135221", "revid": "767487", "url": "https://it.wikipedia.org/wiki?curid=3135221", "title": "Subud", "text": "Subud \u00e8 un movimento spirituale internazionale fondato in Indonesia negli anni venti del XX secolo da Muhammad Subuh Sumohadiwidjojo, chiamato dai suoi discepoli \"Bapak\" o \"Pak\" (\u201cpadre\u201d). Il movimento, che non si presenta come una vera religione, ruota intorno al \"latihan\", un'espressione che pu\u00f2 essere tradotta come \u201cesercizio spirituale\u201d. \nNome.\nIl nome \u00e8 una contrazione dei tre termini di origine sanscrita \"Susila\" (vita in accordo con la Volont\u00e0 di Dio), \"Budhi\" (il Potere Divino che agisce in ogni creatura) e \"Dharma\" (sottomissione alla Volont\u00e0 Divina).\nPratiche.\nLa pratica principale del movimento spirituale \u00e8 il \"latihan\", termine che potrebbe essere tradotto con l'espressione \"esercizio spirituale\". Questa pratica richiede una preparazione di circa tre mesi; solo al termine di tale periodo avviene l\"'opening\" da parte di un \"helper\" (aiutante) autorizzato dal movimento. \nIl \"latihan\" non implica alcuna attivit\u00e0 da parte del praticante, ma \u00e8 un totale abbandono alla volont\u00e0 di Dio.\nIl Subud dichiara di non avere sacerdoti, dogmi, rituali o dottrine.\nStoria.\nGli esordi del movimento spirituale risalgono al 1924 in Indonesia, quando Muhammad Subuh Sumohadiwidjojo, originariamente di fede islamica, prov\u00f2 una serie di esperienze spirituali. Negli anni trenta si convinse a condividere la sua esperienza con altri; nel 1933 cre\u00f2 il Subud. Successivamente si dedic\u00f2 a diffondere i suoi insegnamenti in Indonesia e, a partire dal 1956, in Gran Bretagna, Stati Uniti e Australia. Nel 2003 il Subud contava circa 10.000 membri in oltre 70 paesi.\nPersonaggi.\nTra i pi\u00f9 noti personaggi legati al movimento Subud ci sono stati il musicista Roger McGuinn e Mardiningsih Arquette, madre degli attori Patricia, David, Rosanna, Alexis e Richmond Arquette.\nNote.\n "}
{"id": "3135233", "revid": "767487", "url": "https://it.wikipedia.org/wiki?curid=3135233", "title": "Driven to Kill - Guidato per uccidere", "text": "Driven to Kill - Guidato per uccidere (\"Driven to Kill\"), noto anche come Ruslan, \u00e8 un film direct-to-video del 2009 diretto da Jeff King, con protagonista Steven Seagal.\nTrama.\nRuslan Drachev \u00e8 uno scrittore di thriller e anche ex mafioso russo, separato dalla moglie, con un oscuro passato nella mafia russa. Un giorno viene contattato dalla sua ex moglie che gli comunica che la figlia sta per sposarsi con il figlio di un noto criminale. Invitato al matrimonio, Ruslan apprende con sgomento che qualcuno ha aggredito la figlia, che \u00e8 in coma in ospedale, e la sua ex moglie \u00e8 stata uccisa. Accordandosi coi medici e con la polizia di far credere che la figlia sia morta e non in coma, decide di vendicarsi, aiutato dal fidanzato della ragazza.\nPer potersi vendicare, per\u00f2, Ruslan dovr\u00e0 riallacciare i suoi vecchi rapporti coi mafiosi russi e ritornare alle sue vecchie abitudini. Scoperto il mandante dell'aggressione, ovvero il padre del fidanzato, Ruslan lo uccide eliminando anche il resto della banda mafiosa. I due sposi finalmente convolano a nozze e, nel finale, Ruslan riceve una telefonata dalla figlia che felice lo informa che i due sono appena tornati dal meritato viaggio di nozze."}
{"id": "3135234", "revid": "1342115", "url": "https://it.wikipedia.org/wiki?curid=3135234", "title": "Marta Zoffoli", "text": "Biografia.\nNasce a Roma, da una famiglia di origini romagnole. Inizia a lavorare come attrice bambina, apparendo per la prima volta nel film di Giovanni Fago \"Il maestro di violino\", accanto a Domenico Modugno. Nei primi anni ottanta, recita in \"Tre fratelli\" di Francesco Rosi, con il quale partecipa al festival di Cannes del 1981. Nello stesso anno recita in \"Quando la coppia scoppia\" del 1981 di Steno e in \"Carcerato\" di Alfonso Brescia. Nel 1982 prende parte a \"Tradimento\" e l'anno seguente a \"Desiderio\". Nel 1985 \u00e8 tra i protagonisti del film americano \"Saving Grace\" di Robert Young.\nFrequenta l'Accademia Nazionale di Danza a Roma e nel 1994 si diploma al Centro Sperimentale di Cinematografia.\nDa adulta prosegue l'attivit\u00e0 di attrice: nel 1997 \u00e8 nel cast del film biblico per la TV \"Salomone\", nel 2000 compare in un episodio della prima serie di \"Don Matteo\" e nel 2005 recita nel lungometraggio \"Offerte speciali.\".\nNel 2007 prende parte alla prima serie di \"Donna detective\".\nNel 2009 ha recitato nella sesta serie \"Un medico in famiglia\" nel ruolo di \"Denise\", la conduttrice del reality a cui partecipa \"Giulio Pittaluga\" (Ugo Dighero).\nIn teatro nel 2007 \u00e8 la protagonista di \"Quattro matrimoni e un funerale\" accanto a Giampiero Ingrassia.\nNel 2010 ottiene il suo ruolo di maggiore spicco, recitando nella quarta serie de \"I Cesaroni\" nel ruolo di \"Emma\", la psicologa che cura \"Giulio Cesaroni\" (Claudio Amendola) e poi si innamorer\u00e0 di lui.\nDa luglio 2011 a fine agosto 2011 \u00e8 stata sul set di \"To Rome with Love\", regia di Woody Allen. \nTra il 2014 e il 2015 \u00e8 tra i protagonisti delle serie TV \"Le mani dentro la citt\u00e0\", sesta e settima \"Squadra antimafia\" e nella serie TV \"Squadra mobile\" in onda su canale 5.\nNel 2016 \u00e8 tra le protagoniste del film \"Die G\u00f6ttliche Ordnung\" della regista svizzera Petra Volpe."}
{"id": "3135235", "revid": "1573940", "url": "https://it.wikipedia.org/wiki?curid=3135235", "title": "Collegiata di Sant'Ubaldo", "text": "La collegiata di Sant'Ubaldo (in francese: \"coll\u00e9giale Saint-Thi\u00e9baut\"), \u00e8 una chiesa gotica nella citt\u00e0 di Thann, in Alsazia. Rappresenta, dopo la cattedrale di Strasburgo l'edificio gotico pi\u00f9 importante della regione.\nStoria.\nLa citt\u00e0 viene menzionata per la prima volta nel 1290, ma gi\u00e0 tre anni prima era stata eretta una chiesa dedicata a sant'Ubaldo da Gubbio, morto nel 1160, per conservarvi una reliquia. Il miracolo del \"pollice e dell'anello\" aveva rapidamente attirato grandi folle, soprattutto provenienti dalle regioni del mar Baltico, verso la piccola borgata.\nI pellegrinaggi son cos\u00ec importanti che nel 1324 si inizi\u00f2 la costruzione di una nuova grande chiesa.\nSi part\u00ec dalla navata laterale destra e dalla facciata (parti basse), nel 1351 inizi\u00f2 la costruzione del coro e della torre (la parte a base quadrata). Verso il 1400 il portale principale era terminato. Nel 1432 si consacr\u00f2 il coro; nel 1492 venne terminata la navata sinistra e nel 1495 la navata centrale.\nUna sopraelevazione della torre venne iniziata nel 1506 da R\u00e9my Faesch, e venne terminata solo nel 1516. Tra il 1629 e il 1631 si costru\u00ec la cappella della Vergine. Tra il 1887 e il 1895 si aggiunsero nuovi pinnacoli ai contrafforti e le tegole smaltate ai tetti.\nDeve il suo titolo di collegiata al collegio dei canonici di Saint-Amarin, ivi installatosi nel 1442.\nMiracolo di sant'Ubaldo.\nSecondo una leggenda, alla morte di sant'Ubaldo, vescovo di Gubbio, avvenuta nel 1160, il santo lasci\u00f2 tutti i suoi averi ai poveri, eccetto il bastone episcopale che aveva promesso ad un suo discepolo di origini olandesi. Quest'ultimo non si accontent\u00f2 e prese anche l'anello, ma nell'atto di sottrarlo, stacco anche il pollice destro del santo. Nascose il tutto dentro il suo bastone da viaggio e scapp\u00f2. Dopo la traversata delle Alpi, arriv\u00f2, il primo luglio 1161, sul luogo ove oggi sorge Thann, dove, appoggiato il suo bastone ad un abete e si addorment\u00f2. Al suo risveglio, volendo riprendere il cammino, prese il bastone ma vide che questo aveva messo delle grosse radici. Allo stesso momento il conte de Ferrette, signore del luogo, scorse dall'alto del suo castello tre luci sopra la foresta e si precipit\u00f2 a vedere. Il discepolo spieg\u00f2 che lui che stava portando con s\u00e9 una reliquia, e il signore lo interpret\u00f2 come uno segno divino, tanto che promise di costruire una cappella dedicata a sant'Ubaldo in quel luogo. Allora il bastone ritir\u00f2 le sue radici.\nDescrizione.\nInquadramento artistico.\nNonostante le sue piccole dimensioni, la collegiata \u00e8 uno dei capolavori dell'architettura gotico-fiammeggiante del sud dell'Sacro Romano Impero Germanico: l'alzato e le volte costituiscono un esempio dello stile detto gotico tedesco o renano. Sono in particolare notevoli il portale della facciata e la torre.\nEsterno.\nPortale principale.\nIl portale della facciata, eretto a partire dal 1342 e terminato completamente solo nel 1498, misura 18 m d'altezza e 8 di larghezza. Si compone di un portale gemino con archivolti, estradossi con personaggi, e timpani. \u00c8 sormontato da un altro timpano, pi\u00f9 grande, che lo circoscrive, composto di tre archivolti e da una lunetta in cinque parti. \u00c8 l'unico esempio di portale a tre timpani in Francia.\nIn questa composizione si trovano 150 scene scolpite con circa 500 personaggi, che raccontano la \"Vita della Vergine\" sulla base di testi biblici e apocrifi, sul timpano principale; la \"Nativit\u00e0\" e l\"Arrivo dei re magi\" sul piccolo timpano destro; la \"Crocifissione\" su quello sinistro. In cima al portale, \"Ges\u00f9 giudice con san Giovanni Battista e la Vergine\". Sul frontone \u00e8 \"Sant'Ubaldo e i pellegrini\".\nTorre.\nLa torre campanaria, con una altezza totale di 78,14 m \u00e8 quadrata alla base e ottagona in cima, a partire dall'altezza di 40 m; presenta cuspide a trafori ed \u00e8 vicina al disegno di quelle della cattedrale di Basilea. Una scala a chiocchiola si apre sul lato sud-ovest. La campana pi\u00f9 antica \u00e8 datata al 1467.\nAltri elementi esterni.\nSulla navata sinistra si apre un altro portale, del 1446, con le statue di \"San Giovanni Battista\" e di \"Sant'Ubaldo\".\nInterno.\nL'interno \u00e8 diviso in tre navate da pilastri a fascio che reggono volte a stella, particolarmente raffinate quella della navata sinistra.\nLa navata centrale si presenta senza triforio, secondo il tipico stile del sud-ovest dell'Impero, come nella collegiata di San Martino a Colmar o nel duomo di Ulma.\nIl coro ospita otto vetrate istoriate del XV secolo, di 15 m d'altezza, le pi\u00f9 ampie vetrate quattrocentesche in Alsazia. Raffigurano \"Scene della Genesi\", i \"Dieci comandamenti e profezie\", la \"Vita e passione di Cristo\", la \"Vita della Vergine\", i \"Miracoli di sant'Ubaldo\", il \"Martirio di santa Caterina\" e \"Santi\".\nIl coro presenta stalli scolpiti in legno di quercia e noce fra il XV e il XVI secolo.\nLe pitture murali barocche sono di F. Hillenweck. Vi si conserva, inoltre, una statua della \"Madonna dei vignaioli\", del 1510.\nOrgano a canne.\nSulla cantoria in controfacciata, si trova l'organo a canne, costruito nel 1885-1888 dall'organaro Martin Rinckenbach entro una fastosa cassa lignea neogotica appositamente realizzata dalla Maison Klem di Colmar; danneggiato durante la prima guerra mondiale e successivamente pi\u00f9 volte modificato, \u00e8 stato ricostruito tra il 1994 e il 2001 da Bernard Aubertin e Michel Gaillard. Attualmente lo strumento dispone di 49 registri su quattro manuali e pedale, ed \u00e8 a trasmissione integralmente meccanica."}
{"id": "3135238", "revid": "1851848", "url": "https://it.wikipedia.org/wiki?curid=3135238", "title": "Luigi Tassi", "text": "Carriera.\nDebutta nel 1923 tra le file del , club di Terza Divisione ligure.\nLa stagione seguente \u00e8 tra le file del , scendendo in campo solo una volta, nella sconfitta esterna del 12 aprile 1925 contro il per 1-0.\nL'ultimo ingaggio noto \u00e8 quello tra le file del club con cui disput\u00f2 la Seconda Divisione 1928-1929 ottenendo il quarto posto del girone G."}
{"id": "3135239", "revid": "125869753", "url": "https://it.wikipedia.org/wiki?curid=3135239", "title": "Sotto il ristorante cinese", "text": "Sotto il ristorante cinese \u00e8 un film italiano del 1986, scritto, prodotto e diretto da Bruno Bozzetto. \u00c8 il primo e tuttora unico lungometraggio del regista realizzato soltanto con attori in carne ed ossa, visto che la filmografia di Bozzetto \u00e8 composta per il resto da pellicole d'animazione.\nTrama.\nIvan \u00e8 uno studente universitario che vive con la madre ed \u00e8 prossimo a sposare Ursula, la sua fidanzata, che \u00e8 anche il suo principale. Un giorno, uscendo di casa per sbrigare una commissione, egli incontra un suo vecchio amico, laureato ma impegnato in un modesto lavoro come scaricatore di merci; durante il loro colloquio, tre rapinatori stranieri assaltano una banca e Ivan si trova suo malgrado coinvolto nel colpo. Riesce a darsi alla fuga, ma i malviventi, decisi a toglierlo di mezzo perch\u00e9 li ha visti in volto, lo braccano, inseguendolo fino ad un vicolo cieco in cui si trova un ristorante cinese. Ivan si rifugia negli scantinati del locale e, tentando di nascondersi dentro un ripostiglio, apre una porta che, con suo immenso stupore, conduce a una spiaggia tropicale; non avendo altre possibilit\u00e0, il ragazzo decide di varcare la soglia e si trova catapultato in un mondo parallelo, popolato di strambe creature. Qui fa la conoscenza di Eva, una ragazza che vive sin da piccola in questo mondo in compagnia di suo padre, un professore che \u00e8 riuscito, grazie ad un fantascientifico telecomando, ad aprire un varco dimensionale (con l'apparecchio \u00e8 infatti possibile entrare anche in altri mondi). La ragazza, che ha vissuto praticamente tutta la sua vita col padre senza la possibilit\u00e0 di conoscere nessuno, rimane affascinata da Ivan e decide di seguirlo nel mondo in cui vive lui, coinvolgendolo in una serie di equivoci e piccole disavventure. Il ragazzo piano piano scopre di essersi innamorato di lei, ma Ursula e soprattutto la banda di criminali lo stanno ancora cercando, per due motivi differenti, che porteranno Ivan a prendere una decisione che gli cambier\u00e0 la vita.\nCommento.\nLa pellicola \u00e8 una sorta di favola, un genere decisamente inconsueto per il cinema italiano di allora ed \u00e8 caratterizzato da situazioni surreali e bizzarre che inevitabilmente rimandano ai lavori d'animazione che hanno reso famoso il regista. Il film \u00e8 stato girato con attori in \"carne ed ossa\", ma i protagonisti della pellicola assomigliano molto ad alcuni personaggi tipici del cinema di Bozzetto, partendo da Ivan, che sembra una caricatura non animata del Signor Rossi."}
{"id": "3135240", "revid": "3115", "url": "https://it.wikipedia.org/wiki?curid=3135240", "title": "Duck tour", "text": "Con il termine di Duck tour o DUKW tour, si designano dei giri turistici che impiegano autobus anfibi multifunzione costruiti appositamente, o residuati bellici come il DUKW o il LARC-V. Sono principalmente usati come attrazione turistica in citt\u00e0 portuali, lacustri o fluviali quali Albany (New York), Baltimora, Chattanooga, Pittsburgh, Belfast, Washington, Boston, Hot Springs, Miami, Seattle, Filadelfia, Ottawa, Wisconsin Dells, Liverpool, Londra, Dublino, Singapore, Osaka, Toronto, Qingdao, Waikiki. Questi servizi, sia che usino \"veri DUKW\", sia che usino dei moderni veicoli anfibi per uso turistico, sono generalmente scanzonati, con i conducenti che sovente indossano bizzarri cappelli o costumi, e spesso montano sistemi di comunicazione di bordo affiancati da umoristici effetti audio.\nLa prima compagnia \"duck tour\" fu avviata nel 1946 da Mel Flath a Milwaukee. Poco dopo la trasfer\u00ec a Wisconsin Dells. La sua famiglia continua a condurre una \"duck company\" chiamata Dells Army Ducks nella Wisconsin Dells Area.\nUna parata di 17 \"duck\" che trasportavano i membri della squadra per terra ed attraverso il fiume Charles fu scelta dalle seguenti squadre, rispettivamente per festeggiare i relativi eventi sportivi: Boston Celtics per il loro campionato del 2008, New England Patriots per i loro campionati e Boston Red Sox per le loro vittorie nelle World Series del 2004 del 2007.\nI Seafair Pirates di Seattle usano un DUKW \"Moby Duck\", modificato per assomigliare ad un galeone spagnolo, come loro principale mezzo di trasporto anfibio. \nLa societ\u00e0 che gestisce i \"duck tour\" a Liverpool (dati giugno 2009) possiede quattro DUKW, di cui uno \u00e8 effettivamente \"veterano\" dell'Operazione Nettuno.\nUn altro \"duck\" per uso turistico \u00e8 rimasto anche a Instow, nel Devon. Faceva parte di una compagnia costituita nell'isola di Jersey nel 1998; fino al 2006 essa aveva esercitato il servizio di traghetto passeggeri collegando Elizabeth Castle. L'operatore di Jersey aveva tre \"duck\"; gli altri due sono stati trasferiti rispettivamente a Cracovia e Berlino.\nQuasi tutti i veicoli di cui parliamo sono stati ridipinti, dotati di moderni motori diesel e carrozzeria chiusa, il che conferisce loro un rassicurante aspetto di autobus (quasi) convenzionali. Sul piano del diritto amministrativo, per lo pi\u00f9 i vari ordinamenti impongono (a chi voglia svolgere l'attivit\u00e0 che descriviamo) di ottenere tanto le licenze necessarie al servizio di pullman ad uso pubblico, quanto quelle previste per il trasporto passeggeri su acqua.\nIncidenti fatali.\nNel 1999 un DUKW non omologato affond\u00f2 presso Hot Springs (Arkansas) uccidendo tredici delle venti persone imbarcate. Da allora la United States Coast Guard segu\u00ec la guida dei Boston Duck Tours per migliorarne gli standard generali di sicurezza.\nIl 23 giugno 2002, una crociera sul fiume Ottawa, nell'Ontario (Canada), termin\u00f2 con l'affondamento del \"Lady Duck,\" un veicolo anfibio ricavato dalla trasformazione di un autocarro Ford F-350. Si salvarono sei passeggeri, il conducente e la guida del \"tour,\" ma altri quattro passeggeri restarono intrappolati sotto il guscio del veicolo colato a picco, ed affogarono. La propulsione nautica era affidata ad un motore diesel entrofuoribordo Mercruiser installato a \"poppa\". Un'inchiesta individu\u00f2 problemi nel governo di questi veicoli, difetti nella progettazione dell'adattamento e nelle procedure di emergenza.\nIl 7 luglio 2010, un moderno veicolo anfibio omologato (basato sul progetto originale) della compagnia \"Ride the Ducks,\" che apparentemente aveva perso il controllo a seguito di un incendio nel vano motore, fu travolto da una chiatta sul fiume Delaware, a Philadelphia. Trentatr\u00e9 passeggeri e due membri dell'equipaggio furono prontamente tratti in salvo, ma due passeggeri, un ventenne ed una sedicenne, entrambi di una comitiva ungherese, persero la vita.\nMarchio commerciale.\nQuanto meno per quel che attiene alla realt\u00e0 statunitense, l'espressione \"duck tour\" \u00e8 stata dichiarata generica e come tale non idonea alla tutela giuridica del marchio commerciale dall'United States Court of Appeals for the First Circuit."}
{"id": "3135244", "revid": "2091899", "url": "https://it.wikipedia.org/wiki?curid=3135244", "title": "Medaglia al merito di Marina", "text": "La medaglia al merito di Marina \u00e8 una decorazione istituita dalla Repubblica italiana nel 1997 per premiare le attivit\u00e0 e gli studi volti allo sviluppo ed al progresso della Marina militare italiana, nonch\u00e9 le singole azioni di merito caratterizzate da spiccata perizia da cui sono derivati lustro e decoro alla marineria italiana\nCon questa medaglia \u00e8 stata sostituita la Medaglia di benemerenza marinara istituita nel 1938; le benemerenza conferite fino al 11 novembre 1997 furono convertite in medaglie al merito di Marina ed i premiati autorizzati a fregiarsi delle relative insegne (medaglia e nastrino).\nCon il decreto legislativo 15 marzo 2010, n. 66 la normativa istitutiva del 1997 \u00e8 stata abrogata (art. 2268) e la ricompensa nuovamente istituita (art. 1436) con modifiche minori.\nCriteri di eleggibilit\u00e0.\nLa medaglia \u00e8 destinata a ricompensare coloro che hanno svolto attivit\u00e0 e studi finalizzati allo sviluppo ed al progresso della Marina militare italiana, ovvero coloro che hanno compiuto singole azioni, caratterizzate da notevole perizia, da cui sono derivati lustro e decoro alla marineria italiana.\nIl grado della ricompensa \u00e8 commisurato all'importanza dei risultati conseguiti ed alle difficolt\u00e0 superate nel corso dell'attivit\u00e0 svolta.\nPu\u00f2 essere conferita a cittadini italiani e stranieri, anche alla memoria, nonch\u00e9 a comandi, corpi o enti che, partecipando collettivamente a imprese particolarmente difficili, hanno contribuito ad aumentare il prestigio della Marina militare.\nConcessione.\nLa medaglia al merito di Marina, come le altre ricompense al merito di Forza armata, \u00e8 concessa dal Ministro della difesa.\nQuando \u00e8 destinata a premiare attivit\u00e0 o azioni compiute da personale appartenente alla gente di mare la concessione \u00e8 effettuata su proposta del Ministro della difesa di concerto con il Ministro delle infrastrutture e dei trasporti.\nLa normativa del 2010 prevede che il parere sulla concessione delle ricompense al valore o al merito di Forza armata sia espresso dalle commissioni previste dall'articolo 86 del \"Regolamento\".\nSe la Commissione non riscontra nell'azione compiuta gli estremi necessari per la concessione, se comunque si tratta di atti di coraggio, pu\u00f2 proporre l'invio dei documenti relativi al Ministero dell'interno per l'eventuale concessione di ricompense al valore o al merito civile.\nPrecedente normativa.\nSecondo la normativa del 1997 la medaglia d'oro al merito di Marina era conferita con decreto del Presidente della Repubblica su proposta del Ministro della difesa.\nLe medaglie d'argento e di bronzo al merito di Marina erano concesse dal Ministro della difesa sentito, il parere del Consiglio superiore delle Forze armate, sezione Marina.\nSe destinate a premiare attivit\u00e0 o azioni compiute da personale appartenente alla gente di mare, le medaglie al merito di marina erano concesse su proposta del Ministro della difesa, di concerto con il Ministro dei trasporti e della navigazione.\nInsegne.\nLe caratteristiche della medaglia e del nastro sono state stabilite con il decreto istitutivo del 1997 e confermate nell'art. 826 del \"Regolamento\".\nLa medaglia consiste in un disco in oro, argento o bronzo del diametro di 33 millimetri che reca:\nLa medaglia \u00e8 sostenuta da un nastro di colore azzurro con due filetti di colore rosso ai lati, entrambi di millimetri 3, distanti tra di loro 14 millimetri, ed \u00e8 portata sulla sinistra del petto.\nIn luogo delle medaglie \u00e8 possibile portare un nastrino con applicata una corona turrita,\nd'oro, d'argento o di bronzo a seconda del grado.\nAll'atto del conferimento delle ricompense \u00e8 rilasciato dal Ministro della difesa un brevetto indicante il nome del premiato, la motivazione del premio, la data ed il luogo del conferimento."}
{"id": "3135248", "revid": "380453", "url": "https://it.wikipedia.org/wiki?curid=3135248", "title": "Valencianas de Juncos", "text": "Le Valencianas de Juncos sono una franchigia pallavolistica femminile di portoricana, con sede a Juncos: militano nella Liga de Voleibol Superior Femenino.\nStoria.\nLe Valencianas de Juncos vengono fondate nel 2004, quando il titolo delle Conquistadoras de Guaynabo viene traslato alla citt\u00e0 di Juncos. Debuttano nella Liga de Voleibol Superior Femenino nella stagione 2005, piazzandosi all'ottavo posto. Nel campionato 2007 si qualificano per la prima volta in finale: dopo il terzo posto in \"regular season\", si aggiudicano il primo titolo della loro storia, battendo in finale le Criollas de Caguas.\nDopo il quarto posto nelle stagioni 2008 e 2009, non riescono pi\u00f9 a ripetersi, finendo sempre in bassa classifica. Nel campionato 2017 raggiungono la seconda finale della propria storia, affrontando nuovamente le Criollas de Caguas, uscendo per\u00f2 sconfitte in questa occasione. Nel 2021 la franchigia si fonde con le : come risultato della fusione la franchigia di Trujillo Alto scompare, venendo accorpata dalle Valencianas de Juncos."}
{"id": "3135251", "revid": "122826897", "url": "https://it.wikipedia.org/wiki?curid=3135251", "title": "The Knickerbocker", "text": "The Knickerbocker, o \"New-York Monthly Magazine\", fu una rivista letteraria statunitense di New York, fondata da Charles Fenno Hoffman nel 1833, e pubblicata fino al 1865 sotto vari titoli, inclusi:\nSuo direttore di lunga data fu Lewis Gaylord Clark, la cui colonna \"Editor's Table\" (\"Il Tavolo del Redattore\") fu un elemento fondamentale della rivista.\nStoria.\nHoffman, insieme a colleghi membri della Eucleian Society (una societ\u00e0 studentesca della New York University, fondata nel 1832), fu il direttore fondatore de \"The Knickerbocker\" nel 1833, sebbene ne diresse soltanto tre numeri. Clark compr\u00f2 la rivista nell'aprile 1834 e funse da direttore fino al 1861. Entro il 1840, \"The Knickerbocker\" era la pi\u00f9 influente pubblicazione letteraria del suo tempo. L'anno prima, Washington Irving si era unito con riluttanza alla redazione per uno stipendio di 2.000 dollari all'anno e vi sarebbe rimasto fino al 1841. Irving detestava il lavoro della rivista, specificamente a causa delle sue scadenze mensili e dei suoi limiti di spazio. Tuttavia, nel suo personaggio di \"Geoffrey Crayon\", giustific\u00f2 la sua scelta nel numero iniziale: \"Sono stanco... di scrivere volumi... c'\u00e8 troppa preparazione, organizzazione e ostentazione... Ho pensato, perci\u00f2, di assicurarmi un angolino accogliente in qualche lavoro periodico, dove potessi, per cos\u00ec dire, cullarmi a piacimento nella mia sedia a braccioli.\"\nLa cerchia di scrittori che contribuirono alla rivista e ne popolarono l'ambiente culturale sono spesso noti come gli \"scrittori del Knickerbocker\" o il \"gruppo del Knickerbocker\". Il gruppo includeva autori come William Cullen Bryant, James Kirke Paulding, Gulian Crommelin Verplanck, Fitz-Greene Halleck, Joseph Rodman Drake, Robert Charles Sands, Lydia M. Child, Nathaniel Parker Willis ed Epes Sargent. Altri scrittori associati al gruppo comprendono Henry Wadsworth Longfellow, Oliver Wendell Holmes, James Russell Lowell, Bayard Taylor, George William Curtis, Richard Henry Stoddard, Elizabeth Clementine Stedman, John Greenleaf Whittier, Horace Greeley, James Fenimore Cooper, Fitz Hugh Ludlow e Frederick Swartwout Cozzens. \"The Knickerbocker\" fu una delle prime pubblicazioni del suo genere a pagare gli artisti che vi contribuivano.\nContenuto.\n\"The Knickerbocker\" era dedicato in particolare alle belle arti, con occasionali notizie ed editoriali. Furono stampati anche profili biografici completi su artisti quali Gilbert Stuart, Hiram Powers, Horatio Greenough e Frederick Styles Agate.\n\"The Knickerbocker\" stamp\u00f2 il primo riferimento conosciuto alla classica barzelletta statunitense \"Perch\u00e9 il pollo ha attraversato la strada? (\"Why did the chicken cross the road?\")."}
{"id": "3135263", "revid": "729019", "url": "https://it.wikipedia.org/wiki?curid=3135263", "title": "Maserati A6G 54", "text": "La A6G 54 \u00e8 una autovettura sportiva costruita dalla Maserati dal 1954 al 1957 che partecip\u00f2 anche, nella sua versione da competizione, a molte gare .\nIl contesto.\nErede della A6G 2000, fu la revisione aggiornata del modello che andava a sostituire. Ufficialmente la denominazione era \"Maserati A6 G 2000 Gran Turismo\", ma per distinguerla dal modello precedente \u00e8 conosciuta al pubblico come \u201cA6G 54\u201d, cio\u00e8 con il codice interno usato dalla Maserati.\nNon era un modello particolarmente potente, e da ci\u00f2 consegu\u00ec la limitata produzione. Il motore, un sei cilindri in linea con corsa corta, derivava limitatamente da quello montato sulla A6 GCS e da quello della A6 GCM. Permetteva comunque al modello di raggiungere i 210 km/h, velocit\u00e0 ragguardevole per l'epoca, grazie anche al lungo rapporto finale di trasmissione .\nEra offerta in quattro versioni: il coup\u00e9 e la spider di Frua, il coup\u00e9 di Allemano e il coup\u00e9 da competizione di Zagato. In totale furono realizzati 60 esemplari, di cui 20 dell'ultima versione.\nI primi modelli furono venduti principalmente all'estero, mentre dal 1956 la versione di Zagato fu comprata soprattutto da piloti privati italiani che la utilizzarono per cronoscalate, gare sulla lunga distanza e corse su pista. Fu l'ultima berlinetta da competizione degli anni cinquanta, che ben figur\u00f2 in molte edizioni del campionato italiano GT 2 litri (soprattutto nel 1956), e conquist\u00f2 diverse cronoscalate fino agli inizi degli anni sessanta.\nCaratteristiche tecniche.\nL'accensione era singola in un primo momento, poi doppia con spinterogeno di marca Marelli e modello ST111DTEM. La distribuzione era assicurata da un doppio albero a camme in testa azionato da catene, con due valvole per cilindro. L'alimentazione era ad aspirazione libera, cio\u00e8 non sovralimentata, con tre carburatori di marca Weber e modello 40DCO3 (38 DCO3\u00a0\u2013 36 DCO4). La lubrificazione era forzata con la sola pompa di mandata. Il sistema di raffreddamento era a circolazione d\u2019acqua con pompa centrifuga .\nIl motore era un sei cilindri verticali in linea. L'alesaggio e la corsa erano rispettivamente di 76,5\u00a0mm e 72\u00a0mm, mentre il rapporto di compressione era di 8:1. La cilindrata era di 1.985,63\u00a0cm\u00b3. La potenza erogata era di 150\u00a0CV a 6000 giri al minuto, dal 1956 portata a 160\u00a0CV con la doppia accensione.\nLa trazione era posteriore, mentre la trasmissione era formata da un cambio sincronizzato a quattro velocit\u00e0 pi\u00f9 la retromarcia, con i rapporti degli ingranaggi che erano 2,21 (per la prima marcia), 1,4 (per la seconda), 1,18 (per la terza), 1 (per la quarta) e 3,25 (per la retromarcia). La frizione era monodisco a secco, mentre i freni erano a tamburo con comando idraulico. I freni anteriori avevano un diametro di 328\u00a0mm, quelli posteriori di 290\u00a0mm. Lo sterzo era a vite senza fine e settore dentato.\nIl telaio era tubolare ed era costituito da quattro longheroni e traverse, oltre a lamiere d'acciaio o di alluminio a seconda del tipo di carrozzeria. Quest'ultima era coup\u00e9 o spider, con 2 porte e 2+2 posti. La scocca della versione da competizione era in lega leggera costruita da Zagato .\nLe sospensioni anteriori erano formate da un quadrilatero articolato e da molle elicoidali, mentre quelle posteriori da un ponte rigido e semibalestre tenute ferme da bracci di reazione. Entrambe montavano ammortizzatori idraulici Houdaille e barra stabilizzatrice.\nIl modello raggiungeva una velocit\u00e0 massima compresa tra i 195\u00a0km/h ed i 210\u00a0km/h ."}
{"id": "3135265", "revid": "126257", "url": "https://it.wikipedia.org/wiki?curid=3135265", "title": "Maserati A6 G 2000 Gran Turismo", "text": ""}
{"id": "3135266", "revid": "126257", "url": "https://it.wikipedia.org/wiki?curid=3135266", "title": "Maserati A6 G 2000 GT", "text": ""}
{"id": "3135267", "revid": "126257", "url": "https://it.wikipedia.org/wiki?curid=3135267", "title": "Maserati A6G 2000 GT", "text": ""}
{"id": "3135269", "revid": "126257", "url": "https://it.wikipedia.org/wiki?curid=3135269", "title": "Maserati A6G 2000 Gran Turismo", "text": ""}
{"id": "3135270", "revid": "126257", "url": "https://it.wikipedia.org/wiki?curid=3135270", "title": "Maserati A6G54", "text": ""}
{"id": "3135271", "revid": "767487", "url": "https://it.wikipedia.org/wiki?curid=3135271", "title": "Luigi Scappini", "text": "Scappini fu noto come Scappini I per distinguerlo dal fratello Augusto che milit\u00f2 insieme a lui sia nella Nazionale Liguria sia nel e noto come Scappini II.\nCarriera.\nFormatosi nella Nazionale Liguria, nel 1923 pass\u00f2 alla Ronchese con il quale disput\u00f2 la Terza Divisione 1923-1924.\nLa stagione successiva fa un doppio salto di categoria, venendo ingaggiato dal e potendo cos\u00ec esordire in Prima Divisione l'8 marzo 1925 nella vittoria casalinga per 4-1 contro il Nella stessa stagione disput\u00f2 anche una delle controverse finali scudetto contro il , il pareggio casalingo per 2-2 del 7 giugno.\nScappini nelle due stagioni seguenti in rossoblu entra stabilmente nella rosa dei titolari, scendendo in campo altre 40 volte e segnando una rete nella vittoria casalinga del 4 aprile 1926 per 3-0 contro il .\nNel 1928 passa a La Dominante, neonato club genovese. L'esperienza con i neroverde dura una sola stagione, al termine della quale si trasferisce al , dove disputa due stagioni di Prima Divisione.\nNel 1932 si trasferisce in Calabria, tra le file della ."}
{"id": "3135272", "revid": "126257", "url": "https://it.wikipedia.org/wiki?curid=3135272", "title": "Maserati A6G/54", "text": ""}
{"id": "3135277", "revid": "124667736", "url": "https://it.wikipedia.org/wiki?curid=3135277", "title": "Borgata", "text": "Con borgata s'intende un insediamento rurale di dimensioni estremamente piccole, in pratica consistente in poche case, con un'economia essenzialmente basata sull'agricoltura. Il termine \u00e8 pressoch\u00e9 equivalente all'inglese \"hamlet\" e al francese \"hameau\".\nAustria.\nIn Austria con \"borgata\" (\"Marktgemeinde\") s'intende per i comuni a cui non sia stato conferito il titolo di citt\u00e0 dove si tiene un mercato settimanale, ovvero il cosiddetto \"comune mercato\".\nItalia.\nLa borgata in Italia, sebbene non definita giuridicamente, rappresenta l'entit\u00e0 minima con cui \u00e8 possibile definire una localit\u00e0 abitata (di meno ci sono solo le case sparse); nell'odonomastica \u00e8 talvolta indicata come \"localit\u00e0\" e non \u00e8 quasi mai segnalata da un cartello stradale.\nIn un caso specifico, quello delle borgate di Roma, il nome \u00e8 un'alterazione di \"borgo\" che, con origine tedesca (\"burg\"), indicava il quartiere delle guardie svizzere a servizio del Papa e successivamente una serie di centri minori attorno alla citt\u00e0, dotati di un \"microclima sociale\" ben individuato. La \"borgata\", almeno nelle aspettative dei suoi creatori (negli anni venti e trenta del XX secolo) avrebbe quindi voluto essere riconoscibile per certi aspetti caratteristici di spontaneit\u00e0 e vita semplice; dietro a questa lettura ideologica si tentava per\u00f2 di nascondere gli aspetti pi\u00f9 degradati dell'agglomerato stesso, compresa l'alienazione sociale dalla vita pulsante del nucleo cittadino di Roma.\nCos\u00ec come a Roma, inoltre, anche a Torino il termine borgata \u00e8 sinonimo di \"borgo\" o \"quartiere\", soprattutto nelle aree periferiche della citt\u00e0 sviluppatesi fra il XIX e il XX secolo (ad esempio Borgata Lesna, Borgata Rosa-Sassi, Borgata Vittoria).\nIn Trentino-Alto Adige con il termine \"borgata\" (\"Marktgemeinde\") s'intende invece un centro abitato che ha una posizione di preminenza sovracomunale, ovvero i cosiddetti \"comuni mercato\".\nRegno Unito.\nNel Regno Unito gli \"hamlets\" non sono riconosciuti giuridicamente e sono definiti ecclesiasticamente come un villaggio o insediamento che non ha una chiesa, appartenendo quindi a una parrocchia di un altro villaggio o cittadina. Nell'uso moderno, si riferisce generalmente a un insediamento secondario in una parrocchia civile, subordinato alla localit\u00e0 principale (se presente). Le borgate possono essere state formate attorno ad una singola fonte di attivit\u00e0 economica, come una fattoria, un mulino, una miniera o un porto i quali impiegano la popolazione attiva residente. Alcune borgate, in particolare quelli che hanno una chiesa medievale, possono essere il risultato dello spopolamento di un villaggio. Il termine \"hamlet\" \u00e8 stato utilizzato in alcune parti del paese per una suddivisione geografica di una parrocchia (che potrebbe o non potrebbe contenere un insediamento). Altrove, queste suddivisioni sono stati chiamati \"\"township\" o \"tithings\"\".\nIn Irlanda del Nord il comune toponimo irlandese \"baile\" \u00e8, talvolta, considerato equivalente al termine \"hamlet\" (\"borgata\") in inglese; tuttavia \"baile\" \u00e8 pi\u00f9 precisamente utilizzato in riferimento a quello che \u00e8 conosciuto in inglese come un \"townland\" che \u00e8 una localit\u00e0 geografica, non un piccolo villaggio. Nelle Highlands scozzesi il termine \"clachan\", di derivazione gaelica, pu\u00f2 essere preferito al termine \"hamlet\" (\"borgata\"). In Scozia, il termine utilizzato pi\u00f9 in generale \u00e8 \"fermtoun\", ma solamente nel caso specifico di un insediamento di case dei lavoratori agricoli.\nRomania.\nIn Romania agglomerati di poche case sono chiamati \"c\u0103tunuri\" (singolare: \"c\u0103tun\") e sono considerati legalmente villaggi e posti statisticamente nella stessa categoria. Sono sempre segnalati da un cartello e fanno parte di un comune."}
{"id": "3135284", "revid": "1305772", "url": "https://it.wikipedia.org/wiki?curid=3135284", "title": "Oskar Merikanto", "text": "Era il padre di Aarre Merikanto (1893-1958), anch'egli compositore.\nBiografia.\nSuo padre di origine svedese, Frank Mattsson, adott\u00f2 il nome di \"Merikanto\" una volta trasferitosi in Finlandia. Il giovane Oskar affront\u00f2 i primi studi di musica a Helsinki, poi in Germania, presso il Conservatorio di Lipsia (1887-1889) e infine al Conservatorio di Berlino nel 1890-1891. A Helsinki, insegn\u00f2 organo dal 1889 al 1914 presso la Scuola di cantori e organisti. All'Istituto musicale (diventata poi l'Accademia Sibelius), tra il 1904 e il 1918, insegn\u00f2 organo e si occup\u00f2 della formazione dei maestri del coro. Nel 1911 contribu\u00ec a fondare il \"National Opera House\" (ora Opera Nazionale Finlandese), di cui fu il primo direttore permanente (1911-1914), e direttore esterno regolarmente fino al 1922. Divenne inoltre critico musicale, e, cosa ancora pi\u00f9 importante, organista presso la Chiesa di San Giovanni di Helsinki dal 1892 fino alla sua morte nel 1924.\nCome compositore (in stile tardo-romantico), ha prodotto molte opere per pianoforte e organo, musica da camera, numerose melodie e duetti per voce e pianoforte, musica corale (anche a cappella, per coro misto e coro maschile e coro femminile, e anche con accompagnamento orchestrale), musica da scena, e tre opere (la prima di esse, \"Pohjan NEITI\" (1898), \u00e8 anche la prima scritta in finlandese)."}
{"id": "3135287", "revid": "339392", "url": "https://it.wikipedia.org/wiki?curid=3135287", "title": "Kiangsu", "text": ""}
{"id": "3135289", "revid": "1543377", "url": "https://it.wikipedia.org/wiki?curid=3135289", "title": "Hezb-i Islami", "text": "\u1e24ezb-i Isl\u0101m\u012b, scritto anche \u1e24izb-e Isl\u0101m\u012b o \u1e24ezb-e Isl\u0101m\u012b (\u062d\u0632\u0628 \u0625\u0633\u0644\u0627\u0645\u064a), \u00e8 un'espressione pashtu che significa \"Partito Islamico\".\nOrganizzazione fondamentalista, comunemente conosciuta per la lotta ai governi marxisti dell'Afghanistan e del loro stretto alleato, l'Unione Sovietica, essa \u00e8 stata fondata e guidata da Gulbuddin Hekmatyar.\nFu costituita in Pakistan nel 1975 e crebbe fuori dall'organizzazione dei Giovani Musulmani."}
{"id": "3135291", "revid": "400518", "url": "https://it.wikipedia.org/wiki?curid=3135291", "title": "Musica da scena", "text": ""}
{"id": "3135292", "revid": "110157", "url": "https://it.wikipedia.org/wiki?curid=3135292", "title": "Serie A 1975 (hockey su pista)", "text": "La Serie A 1975 \u00e8 stata la 52\u00aa edizione (la 25\u00aa a girone unico), del torneo di primo livello del campionato italiano di hockey su pista. La competizione ha avuto inizio l'8 marzo e si \u00e8 conclusa il 9 agosto 1975.\nLo scudetto \u00e8 stato conquistato dal per la diciannovesima volta, la settima consecutiva, nella sua storia.\nStagione.\nNovit\u00e0.\nA prendere il testimone del e del retrocesse in serie B vi furono, vincendo il campionato cadetto, il e il . Al torneo parteciparono: , , , , , , , (campione in carica), , e appunto il Grosseto e il Trissino.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 22 giornate: erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre l'undicesima e la dodicesima classificate retrocedettero in serie B.\nAvvenimenti.\nIl campionato inizi\u00f2 l'8 marzo e si concluse Il 9 agosto 1975. Anche questo torneo venne dominato dal Novara campione in carica. I piemontesi conclusero il torneo con trentanove punti quattordici in pi\u00f9 del Breganze secondo classificato. Dopo i veneti si classificarono rispettivamente al terzo e al quarto posto le sorprendenti Grosseto e Giovinazzo mentre quinto arriv\u00f2 il Monza. In fondo alla classifica con soli sedici punti si piazz\u00f2 l'Amatori Modena. I gialloblu retrocedettero in serie B dopo ventitre anni passati in massima serie e due scudetti vinti. Il club modenese si avvi\u00f2 ad un lento declino che la port\u00f2 negli anni 80 a dover ripartire dalla serie C. Torner\u00e0 stabilmente in serie A1 solo alla fine degli anni novanta. Insieme all'Amatori Modena un'altra piazza storica retrocedette in cadetteria; fu il Marzotto Valdagno, dopo aver perso gli spareggi salvezza, a dover scendere di categoria. Beniamino Battistella del Novara segnando 67 reti vinse per la sesta volta la classifica dei cannonieri.\nClassifica finale.\nLegenda:\nNote:\nSpareggi salvezza.\nLegenda:\nNote:"}
{"id": "3135293", "revid": "1305772", "url": "https://it.wikipedia.org/wiki?curid=3135293", "title": "Jacchia", "text": ""}
{"id": "3135294", "revid": "599013", "url": "https://it.wikipedia.org/wiki?curid=3135294", "title": "Angelo Cadeddu", "text": "Cadeddu fu noto come Cadeddu I per distinguerlo dal fratello Aldo, noto come Cadeddu II.\nCarriera.\nFormatosi nella , esordendo nella Prima Categoria 1921-1922, passa al nel 1924 dopo tre stagioni con i \"biancocelesti\".\nIn \"rossoblu\" esordisce gi\u00e0 alla prima giornata, il 5 ottobre 1924, nella vittoria casalinga per 4-0 contro la . Con il disputer\u00e0 solo un altro incontro ovvero nella sconfitta esterna del 12 aprile 1925 contro il per 1-0.\nLa stagione successiva passa al , societ\u00e0 con cui disputa solo incontri amichevoli e che lascia per tornare alla .\nLascer\u00e0 nuovamente il club \"biancoceleste\" dopo una sola stagione per passare alla .\nAnche in Lombardia si ferma solo un anno, tornando in Liguria tra le file del .\nNel 1928 torna nuovamente alla , club nel quale chiuder\u00e0 la carriera agonistica."}
{"id": "3135298", "revid": "92723", "url": "https://it.wikipedia.org/wiki?curid=3135298", "title": "Diocesi di Forum Claudii", "text": ""}
{"id": "3135299", "revid": "923674", "url": "https://it.wikipedia.org/wiki?curid=3135299", "title": "Misty (brano musicale)", "text": "Misty \u00e8 uno standard della musica jazz scritto nel 1954 dal pianista Erroll Garner.\n\"Misty\", originariamente concepito come brano strumentale nel tradizionale formato di 32 battute, \u00e8 divenuto in seguito una canzone grazie al testo scritto da Johnny Burke. In questa veste \u00e8 stata il cavallo di battaglia di Johnny Mathis, raggiungendo la 12\u00aa posizione nella classifica dei singoli pi\u00f9 popolari negli Stati Uniti nel 1959.\nNe sono state interpretate numerose cover, delle quali le pi\u00f9 notevoli sono probabilmente quelle di Ella Fitzgerald, Sarah Vaughan (1959), Billy Eckstine (1960), registrata dal vivo a Las Vegas (album: \"No cover, no Minimum\"), accompagnato da un ottetto guidato da Bobby Tacker; Frank Sinatra e Earl Grant (1961), Lloyd Price (1963), Johnny Hartman (1965) e, restando in ambito jazzistico, Carmen McRae (1990), all'indomani della scomparsa di Sarah Vaughan (album: \"Dedicated to Sarah\"), accompagnata dal Trio della pianista e cantante Shirley Horne.\nDa segnalare anche la \"lettura\" di Ray Stevens (1975) in una versione country. Oltre a queste, ne esistono anche una versione registrata da Julie London ed una strumentale degli Shadows.\nNel 1967, il gruppo britannico PEDDLERS ha inserito una personale versione del brano nel bellissimo long playing \"The Peddlers live at the Pickwick\" uscito su etichetta Philips.\nNel 1991, la versione di Erroll Garner della canzone \u00e8 entrata a far parte della \"Grammy Hall of Fame\", seguita nel 2002 dalla versione (1959) di Johnny Mathis. La versione country realizzata nel 1975 da Ray Stevens \u00e8 stata premiata con un \"Grammy\" per la categoria \"Miglior arrangiamento dell'anno\".\nIl brano \u00e8 stato inciso anche dalla cantante italiana Mina, per l'album del 1983 \"Mina 25\".\nNel 1993 ne sono apparse due cover, una ad opera del chitarrista Larry Coryell per il suo album \"Fallen Angel\" e una del sassofonista Dave Koz per il suo album \"Lucky Man\".\nClay Aiken ha registrato la canzone nel 2010 per il suo album \"Tried and True\".\nNel 2017 Linanthem ha ripreso in chiave moderna la melodia nel brano lo-fi/hip hop \"Flowers for you\" (dall'EP \"Meditation\")."}
{"id": "3135301", "revid": "74795303", "url": "https://it.wikipedia.org/wiki?curid=3135301", "title": "Gaspare e Zuzzurro", "text": ""}
{"id": "3135307", "revid": "1305772", "url": "https://it.wikipedia.org/wiki?curid=3135307", "title": "G\u00fcnter Eich", "text": "\u00c8 nato a Lebus, sul fiume Oder, e ha studiato a Lipsia, Berlino, e Parigi. \nDopo essere stato fatto prigioniero di guerra, \u00e8 stato uno dei fondatori, nel 1947, del Gruppo 47 ed \u00e8 stato insignito nel 1950 del relativo premio per giovani scrittori riferito alla raccolta poetica \"Abgelegene Geh\u00f6fte\", all'epoca ancora inedita.\nHa pubblicato nella sua vita prose, poesie e radiodrammi, raccolti nel 1991 in un volume unico.\nNel 1953 ha sposato la scrittrice austriaca Ilse Aichinger, con la quale visse in Germania, anche se la sua morte \u00e8 avvenuta a Salisburgo.\nDrammi musicati.\nAl momento l'unica opera di Eich tradotta e disponibile in italiano \u00e8 Le ragazze di Viterbo (\"Die M\u00e4dchen aus Viterbo\")"}
{"id": "3135310", "revid": "125156074", "url": "https://it.wikipedia.org/wiki?curid=3135310", "title": "Robert Durst", "text": "Biografia.\nDurst cresce insieme a tre fratelli presso la localit\u00e0 di Scarsdale (New York), dove frequenta la Scarsdale High School, completando poi la sua istruzione con una laurea alla Lehigh University, infine iscrivendosi a un programma dottorale all'Universit\u00e0 della California a Los Angeles (UCLA) senza per\u00f2 completarlo. Sua madre si suicid\u00f2 gettandosi dal balcone senza un motivo apparente, davanti ai suoi occhi, quando Durst aveva poco pi\u00f9 di sette anni. Secondo il \"Reader's Digest\", Durst rimase particolarmente colpito dalla morte prematura della madre, tanto che i dottori gli diagnosticarono alcuni problemi psichiatrici, tra cui la schizofrenia, in parte dovuti a una \"profonda rabbia interiore\".\nDivenuto adulto, Durst si gett\u00f2 negli affari di famiglia seguendo le orme del padre, divenendo un imprenditore immobiliare, ma sempre in penombra rispetto al fratello Douglas, anch'egli impegnato nello stesso campo, e che in futuro sarebbe stato nominato poi curatore delle attivit\u00e0 imprenditoriali e del patrimonio della famiglia, stimato in circa 650 milioni di dollari. A causa del comportamento litigioso dei due fratelli, negli anni novanta Robert fu allontanato definitivamente dagli affari della famiglia, lasciando a Douglas il controllo completo di tutte le attivit\u00e0. In questo periodo gli fu diagnosticata la sindrome di Asperger, dimostrando l'infondatezza della precedente diagnosi di schizofrenia.\nLatitanza e sparizioni.\nNel 1973 Durst si spos\u00f2 con Kathleen McCormack, che scomparve nel 1982. Il 24 dicembre 2000 un'amica di lunga data di Durst, Susan Berman, venne uccisa con un colpo di pistola alla testa nella sua casa a Benedict Canyon. Durst venne sentito per entrambi i casi dalle autorit\u00e0, ma non venne imputato o ufficialmente sospettato.\nNel 2001 Durst fu arrestato a Galveston dopo che Morris Black, suo vicino di casa, fu ritrovato a pezzi nella baia di Galveston, ma usc\u00ec poi su cauzione. Alla prima udienza sul caso cui Durst era chiamato a presentarsi, non fece apparizione, diventando cos\u00ec il primo latitante miliardario della nazione. Fu catturato a Bethlehem dentro il supermercato \"Wegmans Food Market\", dopo aver tentato di rubare un panino e un cerotto, nonostante avesse 500 dollari in tasca. Da una successiva perquisizione della polizia, nella sua auto verranno trovati 37.000 dollari in contanti, due pistole, marijuana e la patente di guida di Black.\nProcesso.\nNel 2003 inizi\u00f2 il processo contro Durst per la morte di Morris Black. Per la difesa della sua persona, assunse il noto avvocato Dick DeGuerin, proclamando la legittima difesa. Durante l'interrogatorio guidato dal procuratore distrettuale di Galveston, Kurt Sistrunk, Durst ammise d'aver usato un coltello, due seghe di cui una ad arco (da lui appositamente acquistata e detenuta nella sua auto al momento dell'arresto) e un'ascia per fare a pezzi il corpo di Black prima di gettare i suoi resti nella baia di Galveston. La giuria lo prosciolse dall'accusa di omicidio.\nNel 2004 Durst si dichiar\u00f2 colpevole di due dei capi d'imputazione rivolti contro di lui, lo scavalco della cauzione e la manomissione delle prove. Come parte del plea bargaining (simile al patteggiamento dell'ordinamento italiano) ricevette una sentenza a cinque anni di detenzione dei quali tre obbligatori come minimo richiesto. Durst usc\u00ec sulla parola nel 2005, a condizione che non si allontanasse dalla propria abitazione salvo richiederne il permesso per viaggi o spostamenti.\nSecondo arresto.\nNel dicembre 2008 Durst viol\u00f2 il regolamento della libert\u00e0 su parola, recandosi nella casa dove uccise Black e in un piccolo centro commerciale nelle vicinanze. All'interno del centro, c'era anche il giudice che aveva presenziato al processo per omicidio, Susan Criss. A causa dell'incidente, la Commissione del Texas per il Perdono e la Parola determin\u00f2 la violazione dei termini della parola di Durst, traducendolo nuovamente in carcere.\nTerzo arresto.\nIn seguito all'ordine d'arresto emanato da un giudice di Los Angeles, il 14 marzo 2015 Durst \u00e8 stato arrestato a New Orleans (Louisiana) per l'omicidio di Susan Berman avvenuto in California nel 2000. Il procuratore distrettuale incaricato dell'accusa, considerando significativi gli elementi emersi nel documentario \"The Jinx - La vita e le morti di Robert Durst\", si \u00e8 recato pi\u00f9 volte a New York per intervistare testimoni, inclusi amici di Durst e della Berman. Il 18 agosto 2016 Durst \u00e8 stato trasferito in una prigione federale della California, in attesa del processo per l'omicidio Berman. Se verr\u00e0 condannato, rischia la pena di morte. In una dichiarazione resa alla corte da parte dei suoi avvocati Durst ha infine ammesso di essere l'autore della seconda nota di un messaggio che avrebbe dovuto essere scritto dall'assassino di Susan Berman. Il processo, inizialmente programmato per l'estate 2020, \u00e8 stato posticipato ad aprile 2021 a causa della pandemia di COVID-19.\nIl 14 ottobre 2021 Durst \u00e8 stato condannato all'ergastolo senza possibilit\u00e0 di condizionale per omicidio di primo grado (omicidio premeditato) ai danni di Susan Berman.\nMorte.\nDopo aver contratto il virus da COVID-19, Durst muore per un arresto cardiaco il 10 gennaio 2022 all'et\u00e0 di 78 anni.\nNei media.\nLa vita di Robert Durst \u00e8 stata adattata per il grande schermo dal regista Andrew Jarecki con il film \"Love &amp; Secrets\" (\"All Good Things\"), interpretato da Kirsten Dunst e Ryan Gosling e incentrato sulla sparizione di Kathleen McCormack e delle indagini relative. Il film \u00e8 uscito nelle sale cinematografiche il 3 dicembre 2010.\nLa vita e i problemi giudiziari di Durst sono stati nuovamente raccontati da Jarecki nella miniserie docu-drama \"The Jinx - La vita e le morti di Robert Durst,\" durante le cui riprese Durst, recatosi in bagno e credendo che il suo microfono fosse spento, ha accidentalmente confessato l'omicidio di Susan Berman."}
{"id": "3135311", "revid": "124232633", "url": "https://it.wikipedia.org/wiki?curid=3135311", "title": "Tiberio Crispo", "text": "Biografia.\nFiglio del tarquiniese Giovanni Battista Crispo e di Silvia Ruffini, di cui rimase presto vedova, divenuta successivamente la concubina del cardinale Alessandro Farnese, il futuro Papa Paolo III, da cui nacque la sua sorellastra Costanza e i fratellastri Pier Luigi (duca di Castro), Paolo e Ranuccio. Studi\u00f2 letteratura. Dal 1542 al 1545 fu prefetto di Castel Sant'Angelo e supervision\u00f2 le decorazioni di Perino del Vaga.\nIl 6 luglio 1543 fu eletto vescovo di Sessa Aurunca, rinunci\u00f2 alla sede il 7 giugno 1546. \nDal 1540 al 1543 e poi dal 1553 al 1562 fu governatore della citt\u00e0 di Bolsena, dove fece costruire ai piedi della Rocca Monaldeschi della Cervara un imponente e articolato palazzo progettato da Simone Mosca e Raffaello da Montelupo, oggi Palazzo Del Drago.\nNel concistoro del 19 dicembre 1544 papa Paolo III lo cre\u00f2 cardinale. Il 9 gennaio dell'anno successivo ricevette la diaconia di Sant'Agata dei Goti.\nFu legato di Perugia dal 1545 al 1548, ma gi\u00e0 il 1\u00ba aprile 1547 era divenuto amministratore apostolico dell'arcidiocesi di Amalfi. Si dimise da quest'ultimo incarico il 17 marzo 1561 ma lo riassunse ancora il 21 giugno 1564 per poi abbandonarlo definitivamente il 7 settembre 1565.\nFrattanto il 20 novembre 1551 aveva optato per l'ordine dei cardinali presbiteri e conservato la sua diaconia elevata a titolo \"pro hac vice\". Il 18 maggio 1562 opt\u00f2 per il titolo di Santa Maria in Trastevere.\nIl 19 gennaio 1565 fu nominato amministratore apostolico delle diocesi di Nepi e Sutri e nello stesso anno anche amministratore apostolico della diocesi di Sessa Aurunca, incarico a cui rinunci\u00f2 il 27 gennaio 1566. il 7 novembre 1565 opt\u00f2 per l'ordine dei cardinali vescovi e ottenne la sede suburbicaria di Sabina.\nPartecip\u00f2 a cinque conclavi, che elessero papa Giulio III, papa Marcello II, papa Paolo IV, papa Pio IV e papa Pio V.\nMor\u00ec a Sutri e fu sepolto nella cattedrale. Successivamente i suoi resti furono trasferiti a Capranica."}
{"id": "3135314", "revid": "1805885", "url": "https://it.wikipedia.org/wiki?curid=3135314", "title": "Bernardo Nespral", "text": "Fu professore di diritto romano e diritto civile presso l'Universit\u00e0 di Buenos Aires, segretario accademico presso l'Universit\u00e0 di Belgrano e magistrato. \u00c8 fondatore e direttore dell'Istituto di diritto romano e membro del Comites accademico del collegio pubblico degli avvocati. Fu candidato a vicepresidente della Repubblica Argentina nelle elezioni del 2007.\nOpere.\nNespral \u00e8 autore dei libri:"}
{"id": "3135317", "revid": "287204", "url": "https://it.wikipedia.org/wiki?curid=3135317", "title": "Forti Taku", "text": "I forti di Taku (cinese: \u5927\u6cbd\u70ae\u53f0; pinyin: \"D\u00e0g\u016b P\u00e0ot\u00e1i\"; letteralmente, \u201cTaku batteria\u201d), chiamati anche forti di Peiho (cinese:\u767d\u6cb3\u7889\u5821; pinyin: \"B\u00e1ih\u00e9 Di\u0101ob\u01ceo\") sono fortezze situate nella foce del fiume Hai He, nel distretto di Tanggu, comune di Tianjin, nel nordest della Cina. Si trovano a 60 km al sudest della citt\u00e0 di Tiajin.\nQui l\u2019alleanza delle otto nazioni combatt\u00e9 una battaglia per distruggere delle batterie cinesi durante la rivolta dei boxer.\nPrima gli alleati bombardarono i forti con il fuoco navale,\npoi fecero sbarcare contingenti di fucilieri di Marina tra cui i Marines e i San marco."}
{"id": "3135321", "revid": "105970753", "url": "https://it.wikipedia.org/wiki?curid=3135321", "title": "Giovani Musulmani", "text": "I Giovani Musulmani (\"Sazman-i Jawanan-i Musulman\"), furono un gruppo fondamentalista clandestino, fondato nel 1969.\nStoria.\nL'organizzazione \u00e8 stata fondata nel 1969 a Kabul, in un momento particolarmente critico della storia dell'Afghanistan, con i sostenitori di Sayyid Qutb (esponente egiziano di spicco dei Fratelli Musulmani) che si affrontavano ferocemente con i loro avversari per ottenere la supremazia nella gestione dello Stato e della societ\u00e0 afghana.\nL'Universit\u00e0 di Kabul era il centro di questo conflitto, con marxisti e fondamentalisti musulmani nelle facolt\u00e0 che cercavano di guadagnarsi il consenso e l'appoggio degli studenti. Un professore della facolt\u00e0 di Shari'a (che si occupava della Legge islamica), il futuro capo dei mujahidin Burhanuddin Rabbani, tradusse in dari la \"Pietra miliare\" di Sayyid Qutb, ossia i \"Ma\u02bf\u0101lim f\u012b l-\u1e6dar\u012bq\" e adott\u00f2 questo testo per i suoi studenti."}
{"id": "3135323", "revid": "113492520", "url": "https://it.wikipedia.org/wiki?curid=3135323", "title": "Masatoshi Shima", "text": "Breve biografia.\nStudi\u00f2 chimica organica presso l'Universit\u00e0 di Tohoku, Sendai (Giappone). Comprendendo che il suo campo di studi gli avrebbe offerto poche prospettive di lavoro, decise di andare a lavorare presso Busicom, un produttore di calcolatrici, dove apprese la progettazione software ed il disegno dei circuiti digitali.\nQuando decise di iniziare ad utilizzare i circuiti LSI nella propria linea di prodotti, Busicom contatt\u00f2 un paio di produttori di chip statunitensi, Mostek ed Intel, per proporgli una collaborazione commerciale. L'accordo fu siglato con Intel, che all'epoca era pi\u00f9 un produttore di memorie ma aveva gli stabilimenti per produrre i chip MOS ad alta densit\u00e0 di \"gate\" che servivano a Busicom.\nFu creato presso Intel un gruppo di lavoro composto da Shima, Marcian \"Ted\" Hoff, Federico Faggin e Stanley Mazor: seguendo le linee guida di Hoff, Shima disegn\u00f2 il processore 4004, i cui diritti per la commercializzazione furono poi venduti anche ad Intel, con l'unico limite di non impiegarlo nel mercato delle calcolatrici.\nIntel poi progett\u00f2 per proprio conto l'8008, commissionato da CTC per il suo Datapoint 2200. Intel decise di sviluppare ulteriormente l'8008 e Faggin, a capo del progetto, scelse nuovamente Shima come collaboratore per il disegno del processore che poi divenne l'8080.\nQuando Faggin lasci\u00f2 Intel per fondare Zilog nel 1975, Shima lo segu\u00ec e progett\u00f2 insieme a lui, a Ralph Ungermann ed altri il processore Z80, che Faggin aveva reso compatibile a livello di istruzioni con l'8080. Shima partecip\u00f2 anche al progetto della versione a 16 bit dello Z80, lo Zilog Z8000.\nStando a quanto riferito da suoi colleghi di Intel, il metodo di Faggin che Shima us\u00f2 prevedeva di disegnare la logica dei chip al livello dei transistor, direttamente e manualmente (non a livello di \"gate\" o di registri). Gli schemi risultanti erano perci\u00f2 difficili da leggere ma, visto che i transistor venivano disegnati in un modo tale che il progetto assomigliava quasi ad una \"planimetria\" del chip, questo metodo aiutava molto nel momento in cui si doveva realizzare lo schema fisico del processore. Shima, comunque, testava la logica su breadboard usando chip TTL prima di trasportarla manualmente nella versione equivalente in transistor MOS.\nRiconoscimenti.\nNel 1997 Shima ha ricevuto il Premio Kyoto dalla Fondazione Inamori nella sezione \"Elettronica\" insieme a Faggin, Hoff e Mazor."}
{"id": "3135327", "revid": "1784425", "url": "https://it.wikipedia.org/wiki?curid=3135327", "title": "Mohammad Yusuf", "text": "Fu un tecnocrate che serv\u00ec sotto il regno di Mohammed Zahir Shah. Fu il primo Ministro afghano a non far parte della famiglia reale. Si dimise il 29 ottobre 1965.\nIl predecessore di Yusuf, Mohammed Daud Khan, fu Ministro delle Miniere e delle Industrie negli anni 1950. Yusuf fu succeduto da Mohammad Hashim Maiwandwal."}
{"id": "3135328", "revid": "775372", "url": "https://it.wikipedia.org/wiki?curid=3135328", "title": "Shah Mahmud Khan", "text": "Proveniva dalla trib\u00f9 Pashtun dei \"Mohammedzai\". Fu fratello di Mohammed Nadir Shah, che spodest\u00f2 Habibullah Kalak\u0101n\u012b (conosciuto anche come Bacha-ye Saqqow) e zio di Mohammed Zahir Shah, il \"Re dell'Afghanistan\", dal 1933 al 1973, nonch\u00e9 zio del Presidente Mohammed Daud Khan. Gli altri suoi fratelli sono: \"Sardar Mohammad Hashim Khan\" e \"Sardar Shah Wali Khan\"..\nFu Primo Ministro dal maggio 1946 al 7 settembre 1954."}
{"id": "3135331", "revid": "287204", "url": "https://it.wikipedia.org/wiki?curid=3135331", "title": "I delitti del chiodo cinese", "text": "I delitti del chiodo cinese (titolo originale \"The Chinese Nail Murders\") \u00e8 un romanzo poliziesco del 1961, scritto in inglese dallo scrittore e diplomatico olandese Robert van Gulik. Il romanzo fa parte della serie di gialli storici dedicati al giudice Dee, personaggio ispirato alla figura storica del cancelliere cinese Di Renjie (\u72c4\u4ec1\u5091 in lingua cinese), vissuto nel secolo VII al tempo della Dinastia Tang.\nTrama.\nIl Giudice Dee da qualche tempo svolge il suo ruolo di magistrato nella citt\u00e0 settentrionale di Pei-chow, poco distante dai confini dell'Impero cinese. Durante una udienza del mattino, Yeh Pin, di professione cartolaio, racconta al giudice della macabra scoperta appena fatta da lui e dal fratello Yeh Tai. Recatisi in casa della sorella, i due uomini hanno scoperto un terribile omicidio, e adesso accusano il cognato di essere fuggito dalla citt\u00e0 dopo aver decapitato la moglie e aver nascosto la testa. Il marito della donna, un antiquario di nome Pan Feng, era stato visto il giorno precedente da Kao, il guardiano del Quartiere Meridionale, correre per la strada con una sacca di pelle.\nIl caso dell'omicidio della donna non \u00e8 l'unico di cui si sta occupando il giudice: da qualche giorno \u00e8 scomparsa la giovane Lien-Feng, figlia del capo della corporazione Liao. La ragazza si trovava al mercato della citt\u00e0 assieme alla governante ed era sparita tra la folla, lasciando il fidanzato disperato."}
{"id": "3135332", "revid": "15756", "url": "https://it.wikipedia.org/wiki?curid=3135332", "title": "Campionato argentino di rugby a 15 1958", "text": "Il Campionato argentino di rugby a 15 1958 \u00e8 stato vinto dalla selezione della Capital che ha battuto in finale la selezione della Provincia di Buenos Aires.\nBen 14 le squadre con l'esordio di due nuove selezioni: Valle de Lerma (provincia di Salta) e Sur"}
{"id": "3135334", "revid": "1305772", "url": "https://it.wikipedia.org/wiki?curid=3135334", "title": "Zavol\u017eskij rajon", "text": "Zavol\u017eskij rajon "}
{"id": "3135335", "revid": "287204", "url": "https://it.wikipedia.org/wiki?curid=3135335", "title": "Jurgen Kunzel", "text": ""}
{"id": "3135336", "revid": "110157", "url": "https://it.wikipedia.org/wiki?curid=3135336", "title": "Zavol\u017eskij rajon (Oblast' di Ivanovo)", "text": "Lo Zavol\u017eskij rajon () \u00e8 un rajon dell'Oblast' di Ivanovo, nella Russia europea; il capoluogo \u00e8 Zavol\u017esk. Ricopre una superficie di 1.140 chilometri quadrati e nel 2010 ospitava una popolazione di circa 17.000 abitanti."}
{"id": "3135342", "revid": "15756", "url": "https://it.wikipedia.org/wiki?curid=3135342", "title": "Campionato argentino di rugby a 15 1959", "text": "Il Campionato argentino di rugby a 15 1959 \u00e8 stato vinto dalla selezione della Provincia di Buenos Aires che ha battuto in finale la selezione della Capital.\nFinale.\nDa segnalare che il match venne arbitrato dall'arbitro sudafricano Ackermann, al seguito della selezione sudafricana degli Junior Springboks, che avevano terminato il tour in Sudamerica. Come contorno allo stesso match, venne disputato un incontro tra squadre miste formate da giocatori argentini e sudafricani."}
{"id": "3135345", "revid": "124844387", "url": "https://it.wikipedia.org/wiki?curid=3135345", "title": "Jared Harris", "text": "Biografia.\n\u00c8 uno dei tre figli dell'attore irlandese Richard Harris e della sua prima moglie Elizabeth Rees-Williams; i genitori divorziarono quando aveva 8 anni. I suoi fratelli sono Jamie e Damian Harris; \u00e8 inoltre cugino dell'attrice Annabelle Wallis. Ha studiato alla Duke University. Il 16 luglio 2005 ha sposato l'attrice Emilia Fox, per poi divorziare nel mese di giugno 2010. Nel 2013 ha sposato l'attrice Allegra Riggio, con cui era fidanzato da quattro anni.\nHarris \u00e8 famoso per essere stato David Robert Jones in \"Fringe\" (2008-2012), per aver interpretato Lane Pryce in \"Mad Men\" (2009-2012) e per aver prestato il volto al Professor Moriarty nel film \"Sherlock Holmes - Gioco di ombre\" (2011), ad Anderson Dawes nella serie TV \"The Expanse\" (2015-2017), e a Valerij Legasov nella serie TV \"Chernobyl\" (2019). Grazie a quest'ultimo ruolo ha ottenuto una candidatura agli Emmy Awards e una ai Golden Globe come miglior attore protagonista in una miniserie.\nDoppiatori italiani.\nNelle versioni in italiano dei suoi film, Jared Harris \u00e8 stato doppiato da:\nDa doppiatore \u00e8 sostituito da:"}
{"id": "3135346", "revid": "767487", "url": "https://it.wikipedia.org/wiki?curid=3135346", "title": "Reach (Survivor)", "text": "Reach \u00e8 l'ottavo album della band Survivor pubblicato nel 2006."}
{"id": "3135347", "revid": "187109", "url": "https://it.wikipedia.org/wiki?curid=3135347", "title": "Zed McGlunk", "text": ""}
{"id": "3135354", "revid": "182193", "url": "https://it.wikipedia.org/wiki?curid=3135354", "title": "Autotreno FIAT ATR.410", "text": "L'autotreno ATR.410, rimasto esemplare unico, \u00e8 stato un treno automotore a motori termici a gasolio e a trasmissione elettrica, a pendolamento attivo, costruito dalla Fiat Ferroviaria e proposto alle Ferrovie dello Stato italiane che ha circolato per collaudi e prove a partire dal 1997. \nStoria.\nContemporaneamente allo sviluppo degli ETR 480 la Fiat Ferroviaria di Savigliano verso la fine degli anni novanta svilupp\u00f2 e realizz\u00f2 un progetto di treno a due elementi a pendolamento attivo in grado di raggiungere i 160\u00a0km/h su linee ferroviarie non elettrificate; la proposta aveva lo scopo di promuovere una serie di ordinazioni da parte delle Ferrovie dello Stato con particolare orientamento verso l'impiego su alcune linee trasversali appenniniche, sulla Ferrovia Jonica e sulla \"Dorsale sarda\" che, dopo l'annullamento del programma di elettrificazione in corrente alternata monofase e il conseguente accantonamento dei mai impiegati locomotori E.491 era rimasta priva di un programma di ammodernamento e velocizzazione. Il nuovo autotreno, denominato ATR.410, avrebbe dovuto svolgere proprio in Sardegna, nel mese di luglio del 1997, un ciclo di prove ma usc\u00ec dalle officine di Savigliano il 21 ottobre dello stesso anno muovendo in Piemonte i suoi primi passi. Venne immatricolato, dalle FS, come rotabile privato 95.83.9.410.991-992 in attesa di future decisioni o ordinazioni. \nUna serie di collaudi e servizi svolti sulla rete ferroviaria italiana mise in evidenza seri problemi di raffreddamento dei motori elettrici di nuova concezione a magneti permanenti. La serie di vicende connesse alla vendita di Fiat Ferroviaria alla Alstom e lo scarso interesse dimostrato dalle \u201cnuove ferrovie\u201d riguardo ai servizi regionali, (come quello della rete ferroviaria della Sardegna) portarono all'abbandono del progetto del \"Pendolino Diesel\", che avrebbe richiesto una riprogettazione della trasmissione, malgrado un investimento di circa 10 milioni di euro. \nL'ATR.410 \u00e8 nel parco rotabili del Museo Ferroviario Piemontese di Savigliano (CN); tra fine 2021 e inizio 2022 \u00e8 stato oggetto di un intervento di recupero e valorizzazione estetica.\nCaratteristiche.\nIl rotabile consta di due unit\u00e0 di trazione la cui cassa \u00e8 molto simile a quella delle unit\u00e0 di testa dell'ETR.480 da cui deriva strettamente. Su ogni unit\u00e0 sono presenti due motori diesel IVECO-AIFO 8217 SRI 10.00 sovralimentati con interrefrigerazione. Questi azionano altrettanti alternatori trifase; la corrente viene fornita ai motori di trazione sincroni a magneti permanenti mediante 4 converter di trazione a IGBT; il sistema di conversione \u00e8 raffreddato a liquido. I motori elettrici sono uno per asse e raggiungono la potenza complessiva al cerchione di 760\u00a0kW. La frenatura \u00e8 del tipo elettrico a dissipazione reostatica e pneumatica ad aria compressa. La massa complessiva del rotabile in assetto di servizio \u00e8 di 101 t e la velocit\u00e0 massima raggiungibile di 160\u00a0km/h."}
{"id": "3135360", "revid": "1632387", "url": "https://it.wikipedia.org/wiki?curid=3135360", "title": "Triumph (Triumph)", "text": "Triumph \u00e8 l'album di debutto del gruppo musicale Triumph, pubblicato nel 1976."}
{"id": "3135361", "revid": "1431409", "url": "https://it.wikipedia.org/wiki?curid=3135361", "title": "Mike Epps", "text": "Biografia.\nNato nello stato di Indiana, si trasfer\u00ec inizialmente ad Atlanta dove lavor\u00f2 al Comedy Act Theater, per poi spostarsi a New York City.\nDal 2006 al 2017 \u00e8 stato sposato con l'attrice Mechelle McCain.\n\u00c8 tifoso della squadra NBA della sua citt\u00e0 natale ovvero gli Indiana Pacers.\nDoppiatori italiani.\nNelle versioni in italiano dei suoi film, Mike Epps \u00e8 stato doppiato da:\nNei prodotti a cui partecipa come doppiatore, in italiano \u00e8 stato sostituito da:"}
{"id": "3135362", "revid": "1632387", "url": "https://it.wikipedia.org/wiki?curid=3135362", "title": "Rock and Roll Machine", "text": "Rock and Roll Machine \u00e8 il secondo album del gruppo musicale Triumph, pubblicato nel 1977."}
{"id": "3135364", "revid": "1632387", "url": "https://it.wikipedia.org/wiki?curid=3135364", "title": "Just a Game", "text": "Just a Game \u00e8 il terzo album del gruppo musicale Triumph, pubblicato nel 1979."}
{"id": "3135368", "revid": "1632387", "url": "https://it.wikipedia.org/wiki?curid=3135368", "title": "Progressions of Power", "text": "Progressions of Power \u00e8 il quarto album della band Triumph pubblicato nel 1980."}
{"id": "3135370", "revid": "1632387", "url": "https://it.wikipedia.org/wiki?curid=3135370", "title": "Allied Forces", "text": "Allied Forces \u00e8 il quinto album della band Triumph pubblicato nel 1981."}
{"id": "3135371", "revid": "1632387", "url": "https://it.wikipedia.org/wiki?curid=3135371", "title": "Never Surrender", "text": "Never Surrender \u00e8 il sesto album del gruppo musicale Triumph, pubblicato nel 1983."}
{"id": "3135373", "revid": "1632387", "url": "https://it.wikipedia.org/wiki?curid=3135373", "title": "Thunder Seven", "text": "Thunder Seven il settimo album della band Triumph pubblicato nel 1984."}
{"id": "3135376", "revid": "1632387", "url": "https://it.wikipedia.org/wiki?curid=3135376", "title": "Stages (Triumph)", "text": "Stages il primo album live della band Triumph pubblicato nel 1985."}
{"id": "3135378", "revid": "1632387", "url": "https://it.wikipedia.org/wiki?curid=3135378", "title": "The Sport of Kings", "text": "The Sport of Kings l'ottavo album della band Triumph pubblicato nel 1986."}
{"id": "3135379", "revid": "1543377", "url": "https://it.wikipedia.org/wiki?curid=3135379", "title": "North Sewickley", "text": "North Sewickley \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 6.120 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,20%) seguita da quella afroamericana (0,90%), dati del 2000."}
{"id": "3135381", "revid": "300067", "url": "https://it.wikipedia.org/wiki?curid=3135381", "title": "Rob Walker Racing Team", "text": "Il Rob Walker Racing Team \u00e8 stata una scuderia di Formula 1 fondata nel 1953 da Rob Walker, discendente dei fondatori della fabbrica di whisky Johnnie Walker. Fu la prima ed unica squadra privata nella storia della Formula 1 a vincere un Gran Premio pur non avendo mai costruito una propria vettura.\nStoria.\nInizi.\nGi\u00e0 attivo nel mondo delle corse come pilota negli anni a cavallo del secondo conflitto mondiale, nel 1953 Rob Walker fond\u00f2 una propria scuderia, debuttando nella Lavant Cup di Formula 2, disputata sul circuito di Goodwood. Nella gara di debutto il pilota Tony Rolt ottenne un terzo posto, mentre nella corsa successiva a Snetterton, Eric Thompson ottenne la prima vittoria per il team. Walker iscrisse Rolt anche al Gran Premio di Gran Bretagna di Formula 1, ma il pilota inglese non port\u00f2 a termine la corsa; la prima stagione fu comunque positiva, concludendosi con otto vittorie in gare di Formula 2.\nNegli anni successivi l'attivit\u00e0 della scuderia fu piuttosto discontinua; il team prese parte al Gran Premio di Gran Bretagna di F1 sia nel 1954 che nel 1955, senza per\u00f2 portare le proprie vetture al traguardo. Nel 1957 la scuderia riprese a partecipare regolarmente ad eventi di Formula 2, ma ad eccezione della vittoria nella Lavant Cup ad opera di Brooks i risultati non furono buoni.\nFormula 1.\nNel 1958 Walker decise di espandere l'attivit\u00e0 del team, mettendo sotto contratto Maurice Trintignant e Stirling Moss (impegnato anche con la Vanwall) e partecipando al Mondiale di Formula 1 con delle Cooper, prendendo parte anche a delle gare internazionali di Formula 2. Nel Gran Premio d'Argentina Moss conquist\u00f2 la vittoria, successo bissato a Monaco da Trintignant. A partire dal 1959 Moss fu ingaggiato a tempo pieno; il pilota britannico conquist\u00f2 due vittorie ed il terzo posto in Campionato, risultato ripetuto sia nel 1960, quando il team pass\u00f2 ad utilizzare telai Lotus, che nel 1961.\nLa stagione 1962 fu invece tragica per il team. Moss fin\u00ec la sua carriera dopo un grave incidente al volante di una Lotus del team BRP; Walker ingaggi\u00f2 quindi Trintignant, che, ormai anziano, non riusc\u00ec a ottenere risultati degni di nota. L'anno fu funestato dalla morte di Ricardo Rodriguez e Gary Hocking, che persero entrambi la vita al volante di vetture del team in gare non valide per il Campionato del Mondo.\nNel 1963 Walker torn\u00f2 ad impiegare telai Cooper, ingaggiando lo svedese Jo Bonnier, facendo segnare sei punti in totale. Nella stagione successiva la scuderia conferm\u00f2 Bonnier, passando ai telai Brabham e affiancando lo svedese con diversi altri piloti (tra i quali il debuttante Jochen Rindt). Il risultato migliore dell'anno fu il terzo posto conquistato da Jo Siffert al Gran Premio degli Stati Uniti.\nNel 1965 la scuderia schier\u00f2 Bonnier e Siffert, ma ancora una volta i risultati furono piuttosto scarsi. Nel 1966 e 1967 Walker schier\u00f2 una Cooper - Maserati per Siffert, mentre nel 1968 la scuderia torn\u00f2 a impiegare telai Lotus; la maggiore competitivit\u00e0 della vettura permise al pilota svizzero di conquistare l'ultima vittoria per il team nel Gran Premio di Gran Bretagna. Nel 1969 la scuderia continu\u00f2 con Siffert ed i telai Lotus, conquistando due podi. Nel 1970 il pilota svizzero fu sostituito da Graham Hill, ormai a fine carriera; il pilota britannico ottenne quattro piazzamenti a punti, con un quarto posto come miglior risultato. A fine stagione il team chiuse i battenti.\nRisultati completi nel Campionato mondiale di Formula 1.\n\u2021Nel Gran Premio di Germania 1969 i punti del quinto e del sesto posto furono assegnati alle vetture piazzate in undicesima e dodicesima posizione perch\u00e9 i posti dal quinto al decimo erano occupati da vetture di Formula 2, che non potevano segnare punti."}
{"id": "3135382", "revid": "198277", "url": "https://it.wikipedia.org/wiki?curid=3135382", "title": "NCIS (serie televisiva)", "text": ""}
{"id": "3135385", "revid": "1632387", "url": "https://it.wikipedia.org/wiki?curid=3135385", "title": "Surveillance", "text": "Surveillance \u00e8 il nono album della band Triumph pubblicato nel 1987."}
{"id": "3135387", "revid": "1632387", "url": "https://it.wikipedia.org/wiki?curid=3135387", "title": "Edge of Excess", "text": "Edge of Excess \u00e8 il decimo album della band Triumph pubblicato nel 1993. \u00c8 l'unico disco al quale non partecipa Rik Emmett."}
{"id": "3135389", "revid": "1543377", "url": "https://it.wikipedia.org/wiki?curid=3135389", "title": "Ohioville", "text": "Ohioville \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 3.759 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,15%) seguita da quella afroamericana (2,00%), dati del 2000."}
{"id": "3135390", "revid": "198277", "url": "https://it.wikipedia.org/wiki?curid=3135390", "title": "Personaggi di NCIS", "text": ""}
{"id": "3135391", "revid": "1543377", "url": "https://it.wikipedia.org/wiki?curid=3135391", "title": "Movimento per la fede tedesca", "text": "Il Movimento per la fede tedesca (\"Deutsche Glaubensbewegung\": DGB) fu un'organizzazione religiosa attiva in Germania negli anni del Terzo Reich. Fondata nel 1933 e capeggiata da Jakob Wilhelm Hauer (1881-1962), docente presso l'Universit\u00e0 di Tubinga, la DGB auspicava l'avvento in Germania di una nuova religiosit\u00e0 non cristiana basata su una \u201cesperienza immediata\u201d di Dio e sulla rivalutazione della spiritualit\u00e0 indo-aria e germanica. \nI membri del Movimento basavano infatti la loro dottrina religiosa non sulle scritture bibliche, ma su una combinazione di fonti letterarie ind\u00f9 (Hauer aveva svolto attivit\u00e0 missionaria in India e aveva subito l'influenza di testi come il \"Bhagavad Gita\") e antico-germaniche. L'intento dell'organizzazione era infatti quello di fondare una nuova \u201cfede tedesca\u201d che traesse la sua forza dalla storia e dalle tradizioni delle antiche comunit\u00e0 germaniche e indo-ariane. Il Movimento proponeva dunque ai suoi membri un'intensa vita comunitaria, basata sulla rivalutazione delle feste e delle consuetudini degli antenati germanici del \"Volk\" tedesco. Come spiega lo storico Franco Cardini: \u00abil Movimento per la fede tedesca scelse a suo simbolo una ruota solare dorata su fondo azzurro e si dette una complessa organizzazione paraliturgica ispirata in parte alle cerimonie cattoliche, in parte a suggestioni giacobine (il \u201ccalendario agricolo\u201d proposto dal movimento al \"F\u00fchrer\" assomigliava molto a quello della Rivoluzione francese). I tre colori \u201cariani\u201d (il bianco, l'oro, l'azzurro) furono i colori liturgici dei paramenti di questa \u201cChiesa tedesca\u201d che conosceva cerimonie lustrali simili al battesimo e consacrazioni paraecclesiastiche come quelle nuziali, celebrate dinanzi a un altare sul quale erano una spada e una copia del \"Mein Kampf\"\u00bb.\nForte di un numero cospicuo di associati, che raggiunse il numero di 200.000 negli anni successivi alla presa del potere da parte dei nazionalsocialisti, il Movimento, che pubblicava una propria rivista mensile dal titolo \u00abDeutscher Glaube\u00bb, si vide riconosciuto dallo Stato hitleriano uno status di confessione religiosa analogo a quello delle due principali confessioni cristiane del Paese (la luterana e la cattolica). Bench\u00e9 tra i suoi aderenti vi fossero diversi esponenti di basso e medio rango del Partito nazionalsocialista, i tentativi del Movimento di imporre la propria visione spirituale come concezione religiosa \u201cufficiale\u201d del regime hitleriano non ebbero alcun successo. A met\u00e0 degli anni Trenta, invece, l'irritazione di esponenti nazionalsocialisti di fede luterana e cattolica per i ripetuti attacchi al cristianesimo e la volont\u00e0 di Hitler di preservare la natura \u201csovraconfessionale\u201d del Partito, spinsero le autorit\u00e0 del Reich a imporre una serie di limiti e divieti all'attivit\u00e0 del Movimento. Al fine di evitare ogni forma di conflitto religioso in Germania e nella consapevolezza che vasti strati della popolazione tedesca avrebbero appoggiato senza riserve il regime purch\u00e9 non fossero state offese e violate le loro convinzioni religiose cristiane, diversi gruppi paganeggianti che avevano in precedenza goduto del sostegno del Partito furono infatti sottoposti a misure restrittive. Cos\u00ec al Movimento per la fede tedesca fu esteso il divieto di tenere riunioni e conferenze pubbliche imposto nel 1935, dalla Gestapo della Baviera, al \"Tannenbergbund\", il gruppo neopagano fondato dal generale Erich Ludendorff. E sempre nel 1935 il \"Reichsf\u00fchrer\" Heinrich Himmler proibiva ai membri delle SS di prendere parte, in veste di dirigenti, a organizzazioni di carattere religioso, tra le quali era incluso lo stesso Movimento per la fede tedesca."}
{"id": "3135392", "revid": "339392", "url": "https://it.wikipedia.org/wiki?curid=3135392", "title": "Aitech-Assinform", "text": ""}
{"id": "3135394", "revid": "179980", "url": "https://it.wikipedia.org/wiki?curid=3135394", "title": "Real Burgos CF", "text": ""}
{"id": "3135398", "revid": "2060747", "url": "https://it.wikipedia.org/wiki?curid=3135398", "title": "S\u00f6\u011f\u00fct", "text": "S\u00f6\u011f\u00fct \u00e8 una citt\u00e0 della Turchia, centro dell'omonimo distretto della provincia di Bilecik.\nStoria.\nLa citt\u00e0 ha costituito la prima capitale dell'impero ottomano, dal 1299 al 1326. Si chiamava Thebasion prima della conquista turca.\nS\u00f6\u011f\u00fct era una trib\u00f9 di turchi selgiuchidi dell'Anatolia occidentale che pi\u00f9 tardi hanno dato vita all'Impero ottomano appartenente al ramo Kayi.\nIl villaggio di S\u00f6\u011f\u00fct era circondato dalle tre maggiori trib\u00f9 turche; Eskenderum a Nord, Eski\u015fehir a Oriente, Konyali a Sud; e dall'Impero bizantino a Occidente. \nLa leggenda narra che il \"Bey\" (capo) della trib\u00f9 alla fine del XIII secolo, Ertu\u011frul, coraggiosamente tenne a bada i nemici in modo che suo figlio, Osman, li potesse vincere tutti durante il suo regno, dal 1299 al 1324. \nQuando il figlio di Osman, Orhan, sal\u00ec al potere dopo la morte del padre rinomin\u00f2 la trib\u00f9 \"Osmanli\" in onore di suo padre. \nIl villaggio di S\u00f6\u011f\u00fct (Thebasion fino al 1231) pi\u00f9 tardi si trasform\u00f2 in una citt\u00e0 che fu la capitale della trib\u00f9 Osmanli fino alla cattura della citt\u00e0 bizantina di Bursa nel 1325, quando la capitale fu spostata nei molto pi\u00f9 lussuosi palazzi dei bizantini.\nS\u00f6\u011f\u00fct \u00e8 stato il luogo di nascita del sultano Osman I. \nFu conquistata da Ertu\u011frul per il Sultanato di Rum dall'Impero di Nicea nel 1231."}
{"id": "3135400", "revid": "1543377", "url": "https://it.wikipedia.org/wiki?curid=3135400", "title": "Patterson Heights", "text": "Patterson Heights \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 670 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (96,57%) seguita da quella asiatica (0,45%)"}
{"id": "3135401", "revid": "76963", "url": "https://it.wikipedia.org/wiki?curid=3135401", "title": "Keith Andes", "text": "Biografia.\nAndes inizi\u00f2 a lavorare come attore e cantante alla radio nella seconda met\u00e0 degli anni trenta, mentre studiava alla \"Upper Darby High School\". Dopo aver frequentato la Oxford University, pass\u00f2 alla \"Temple University\" di Filadelfia, dove si laure\u00f2 nel 1943 con una tesi sulla didattica. Continu\u00f2 gli studi di canto presso il \"Conservatory of Music\" e inizi\u00f2 la carriera a Broadway mentre prestava il servizio militare per l\"'Air Force\" durante il periodo della seconda guerra mondiale. Il suo primo impegno sul grande schermo risale al 1944 con un piccolo ruolo nel film bellico \"Winged Victory\", diretto da George Cukor, cui segu\u00ec un'altra breve parte nella commedia \"La moglie celebre\" (1947), che fece ottenere un Oscar alla protagonista Loretta Young. Nel frattempo l'attore si afferm\u00f2 definitivamente a Broadway come cantante, prima con la pi\u00e8ce \"Chocolate Soldier\", che gli valse il premio \"Theatre World Award\", poi con \"Kiss Me, Kate\", in cui interpret\u00f2 il ruolo del protagonista Fred Graham.\nAndes ritorn\u00f2 al cinema nei primi anni cinquanta, partecipando a un celebre \"noir\", \"La confessione della signora Doyle\" (1952), diretto da Fritz Lang e sceneggiato dal drammaturgo Clifford Odets, in cui ricopr\u00ec il ruolo di Joe Doyle, fratello della protagonista (Barbara Stanwyck), e innamorato di Marilyn Monroe, con la quale form\u00f2 una coppia gradevole e ben assortita. Il film permise ad Andes di mettersi in luce grazie all'interpretazione di un personaggio dalle caratteristiche positive, sfruttando al tempo stesso la propria prestanza fisica. Durante gli anni cinquanta l'attore ottenne diversi ruoli nei pi\u00f9 differenti generi, dall'avventura in costume come \"il pirata Barbanera\" (1952), accanto a Robert Newton, in cui interpret\u00f2 Robert Maynard, al dramma poliziesco come \"Prigionieri della citt\u00e0 deserta\" (1953), nella parte di Larry Fleming, ostaggio del bandito Gordon (Stephen McNally) in un poligono nucleare del Nevada, e \"L'ultimo agguato\" (1954), in cui ricopr\u00ec il ruolo del costruttore edile Edward Shaw che, sfuggito a un attentato, scopre il vero colpevole che voleva eliminarlo per incassare l'assicurazione. L'attore apparve anche in commedie brillanti, come \"Lo sciopero delle mogli\" (1955), in cui vest\u00ec i panni del reverendo Peter Maxwell, e \"Siete tutte adorabili\" (1958), accanto alla star del musical Jane Powell. Con il film \"Cittadino dannato\" (1958), Andes interpret\u00f2 efficacemente il ruolo del colonnello Francis Gravemberg, che diventa capo della polizia in Louisiana e affronta tenacemente la lotta al crimine.\nNel frattempo l'attore inizi\u00f2 a lavorare per la televisione, interpretando un altro ruolo di uomo di legge, il capitano Frank Dawson, nella serie poliziesca \"This Man Dawson\", di cui furono girati 39 episodi tra il 1959 e il 1960. Successivamente apparve nella serie leggera \"L\u2019impareggiabile Glynis\" (1963), di cui interpret\u00f2 tredici episodi nel ruolo di Keith Granville, marito della protagonista (Glynis Johns). Durante tutti gli anni sessanta l'attore partecip\u00f2 a telefilm popolari presso il pubblico, come \"Perry Mason\" (1963-1964), \"Daniel Boone\" (1967) e la serie comica \"The Lucy Show\" (1963-1965), in cui fu protagonista accanto a Lucille Ball, gi\u00e0 sua partner a Broadway nel 1960 nel musical \"Wildcat\". Sempre nel 1967, Andes apparve nella serie di fantascienza \"Star Trek\", nell'episodio \"La mela\", in cui interpret\u00f2 il ruolo dell'ingenuo e pacifico Akuta.\nDurante gli anni settanta Andes prosegu\u00ec la carriera dividendosi fra alcuni impegni cinematografici di rilievo, come il kolossal bellico \"Tora! Tora! Tora!\" (1970) e il drammatico film di denuncia \"...e giustizia per tutti\" (1979), mentre continu\u00f2 ad apparire regolarmente sul piccolo schermo in altre serie televisive di successo, come \"Le strade di San Francisco\" (1973), \"Gunsmoke\" (1973) e \"Cannon\", di cui interpret\u00f2 quattro episodi tra il 1972 e il 1975.\nVita privata.\nDal matrimonio con Jean Alice Cotton, che spos\u00f2 nel 1948 e da cui divorzi\u00f2 nel 1961, Andes ebbe due figli, Mark e Matt, divenuti entrambi musicisti. Sofferente da tempo per gravi problemi di salute, tra cui un cancro alla vescica, l'attore fu trovato morto l'11 novembre 2005, nella sua abitazione californiana di Newhall (Santa Clarita), all'et\u00e0 di 85 anni. Secondo l'inchiesta successivamente condotta dal coroner della contea di Los Angeles, la morte di Andes fu attribuita a suicidio mediante soffocamento.\nDoppiatori italiani.\nNelle versioni in italiano dei suoi film, Keith Andes \u00e8 stato doppiato da:"}
{"id": "3135402", "revid": "2175", "url": "https://it.wikipedia.org/wiki?curid=3135402", "title": "Movimento tedesco per la fede", "text": ""}
{"id": "3135407", "revid": "297218", "url": "https://it.wikipedia.org/wiki?curid=3135407", "title": "Miapolis", "text": ""}
{"id": "3135408", "revid": "1757645", "url": "https://it.wikipedia.org/wiki?curid=3135408", "title": "Distretto di Xindian", "text": "Il distretto di Xindian (cinese tradizionale: \u65b0\u5e97\u5340; tongyong pinyin: S\u012bndi\u00e0n Q\u016b; pinyin: X\u012bndi\u00e0n Q\u016b; Wade-Giles: Hsin-tien Chu; jyupting: san1 dim3 si5; poj: Sin-ti\u00e0m-chh\u012b) \u00e8 un distretto di Taiwan, situata nella parte meridionale della municipalit\u00e0 di Nuova Taipei. \"Xindian\" \u00e8 la pronuncia del nome della citt\u00e0 in Hanyu Pinyin, ufficializzata dopo il 1\u00ba gennaio 2009.Essendo Xindian una delle citt\u00e0 satelliti della capitale Taipei, un'alta percentuale dei suoi abitanti si sposta in massa durante la giornata per andare a lavorare nella metropoli.\nFino al 25 dicembre 2010 era una citt\u00e0 nella contea di Taipei.\nStoria.\nIl nome di Xindian risale a circa 300 anni fa, durante il dominio della dinastia Qing. Secondo una leggenda, un uomo di nome Lin arriv\u00f2 nel luogo dove si trova oggi la citt\u00e0 insieme ad altre persone da Quanzhou, nel Fujian. Su una strada di montagna in direzione di Wulai, essi costruirono una piccola baita ed aprirono un negozio di alimentari per commerciare con gli aborigeni della montagna. Visto che il negozio non aveva nessun nome ufficiale, i viaggiatori ed i passanti iniziarono a chiamarlo \"Xindian\" (\u65b0\u5e97), che in cinese vuol dire letteralmente \"nuovo negozio\".\nUna delle aree che solitamente non viene percepita come parte della citt\u00e0 \u00e8 Ankeng, situata in mezzo ad una valle sul lato occidentale del fiume Xindian e tuttavia sotto la giurisdizione del governo cittadino. Il villaggio era in origine chiamato Ankengzi (\u6697\u5751\u4ed4), nome rappresentativo della florida vegetazione che circondava l'area. Tuttavia, nel periodo della censura il nome fu giudicato indecente e fu cambiato in Ankeng (\u5b89\u5751).\nDal 1956 al 1996, Xindian fu governata dal governo del partito Kuomintang, in esilio dalla Cina continentale e proveniente dalla provincia del Fujian.\nGeografia fisica.\nXindian si trova all'angolo meridionale del bacino di Taipei, in mezzo alla pianura che divide il fiume Xindian ed i suoi affluenti dalle montagne della catena montuosa Xueshan. In mezzo alla citt\u00e0 i fiumi Nanshi e Beishi si uniscono per andare a formare lo Xindian, che si chiama cos\u00ec proprio in onore del luogo della sua formazione. Il fiume scorre da sud a nord, dividendo la citt\u00e0 nelle sue due sponde est ed ovest, fin quando non va esso stesso ad unirsi al fiume Danshui come affluente. L'area ad ovest del fiume, Ankeng, copre una larga fetta della superficie cittadina, tuttavia il suo centro economico, residenziale, commerciale ed amministrativo si trova sulla riva est ed ha il nome di Dapinglin (\u5927\u576a\u6797). Nella regione di Ankeng, la popolazione \u00e8 concentrata soprattutto nelle comunit\u00e0 residenziali sul lato della collina.\nEssendo localizzata a sud della contea di Taipei, la citt\u00e0 confina a nord con il Distretto Wenshan della stessa capitale e con il fiume Chingmei, ad est con la citt\u00e0 di Shiding, a sud con la cittadina rurale di Wulai e ad ovest con la cittadina di Sanxia. Rispetto ad altre citt\u00e0 della stessa contea, Xindian \u00e8 una delle pi\u00f9 influenzate dalla vicinanza della capitale Taipei; molti progetti pubblici, infatti, sono stati resi parte della citt\u00e0, come la diga Feitsui e quattro fermate della metropolitana di Taipei.\nPanoramica.\nXindian pu\u00f2 essere considerata una delle citt\u00e0 satelliti di Taipei. Sebbene negli anni '80 del \u2018900 fosse ancora considerata sottosviluppata, un grande aiuto per lo sviluppo cittadino provenne dalla costruzione della strada a quattro corsie Zhongxing, importante snodo dei trasporti. Le aree a sud del lago Xiaobitan, tuttavia, sono ancora agricole. Dopo l'apertura della seconda autostrada nazionale, altra fonte di sviluppo fu la costruzione di grandi parcheggi lungo il lago Xiaobitan ed il fiume Xindian. Il boom finale di benessere economico ha investito l'area in seguito alla costruzione della metropolitana di Taipei, che raggiunge Xindian con quattro stazioni. L'ultima grande strada cittadina \u00e8 stata costruita nel 2004, quando a causa dell'apertura del polo ospedaliero Tzu Chi si sono venute a creare situazioni di traffico ingente.\nMessa a confronto con altre citt\u00e0 a livello nazionale, tuttavia, Xindian non \u00e8 ancora al massimo del suo sviluppo economico moderno. A farla da padroni nella citt\u00e0 sono i mercati tradizionali, che hanno accumulato sulle spalle decenni di storia.Per quanto riguarda la sicurezza, il Dipartimento di Polizia della Contea di Taipei ha dieci divisioni stanziate a Xindian. Inoltre, hanno i propri quartieri generali nella citt\u00e0 l'agenzia investigativa degli incidenti e dei casi aeromobili di Taiwan ed il Concilio per la Sicurezza nell'Aviazione."}
{"id": "3135410", "revid": "1543377", "url": "https://it.wikipedia.org/wiki?curid=3135410", "title": "New Sewickley", "text": "New Sewickley \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 7.076 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,98%) seguita da quella afroamericana (0,17%), dati del 2000."}
{"id": "3135411", "revid": "767487", "url": "https://it.wikipedia.org/wiki?curid=3135411", "title": "Broadcast (Cutting Crew)", "text": "Broadcast \u00e8 l'album di debutto del gruppo musicale Cutting Crew, pubblicato nel 1986.\nNel maggio 2010 \u00e8 stato ripubblicato dalla Cherry Red Records."}
{"id": "3135412", "revid": "921573", "url": "https://it.wikipedia.org/wiki?curid=3135412", "title": "X-Filme Creative Pool", "text": "La X Filme Creative Pool \u00e8 una casa di produzione e distribuzione cinematografica tedesca fondata nel 1994 dai registi Tom Tykwer, Dani Levy, Wolfgang Becker e dal produttore cinematografico Stefan Arndt."}
{"id": "3135413", "revid": "1543377", "url": "https://it.wikipedia.org/wiki?curid=3135413", "title": "Seguipersone", "text": "Il seguipersone, conosciuto anche come occhio di bue, \u00e8 uno degli strumenti utilizzati per l'illuminazione in ambito teatrale, televisivo, musicale, ed in generale in tutti i campi dello spettacolo.\nSi distingue per la capacit\u00e0 di proiettare un fascio di luce concentrato e molto ben definito, e per il fatto di essere costantemente manovrato da un operatore; infatti l'utilizzo tipico \u00e8 quello di \"seguire\" i movimenti di un attore, cantante, ballerino sul palcoscenico. Generalmente i seguipersona vengono collocati nella parte del teatro opposta al palcoscenico, in fondo alla platea (fondosala) o, quando possibile, in galleria. Talvolta vengono collocati sui ballatoi laterali dei palcoscenici dei grandi teatri, o sulle strutture metalliche che sovrastano i palchi di grandi eventi musicali.\nCaratteristici di un seguipersone sono:\nIn ambito professionale, il pi\u00f9 celebre modello di seguipersona \u00e8 il Super Trouper prodotto dalla Strong Entertainment Lighting, ricordato nella canzone omonima degli ABBA."}
{"id": "3135415", "revid": "198277", "url": "https://it.wikipedia.org/wiki?curid=3135415", "title": "Episodi di NCIS (prima stagione)", "text": ""}
{"id": "3135417", "revid": "198277", "url": "https://it.wikipedia.org/wiki?curid=3135417", "title": "Episodi di NCIS (seconda stagione)", "text": ""}
{"id": "3135418", "revid": "198277", "url": "https://it.wikipedia.org/wiki?curid=3135418", "title": "Episodi di NCIS (terza stagione)", "text": ""}
{"id": "3135419", "revid": "547034", "url": "https://it.wikipedia.org/wiki?curid=3135419", "title": "The Scattering", "text": "The Scattering \u00e8 il secondo album del gruppo musicale Cutting Crew, pubblicato nel 1989."}
{"id": "3135420", "revid": "198277", "url": "https://it.wikipedia.org/wiki?curid=3135420", "title": "Episodi di NCIS (quarta stagione)", "text": ""}
{"id": "3135422", "revid": "198277", "url": "https://it.wikipedia.org/wiki?curid=3135422", "title": "Episodi di NCIS (quinta stagione)", "text": ""}
{"id": "3135425", "revid": "198277", "url": "https://it.wikipedia.org/wiki?curid=3135425", "title": "Episodi di NCIS (sesta stagione)", "text": ""}
{"id": "3135427", "revid": "198277", "url": "https://it.wikipedia.org/wiki?curid=3135427", "title": "Episodi di NCIS (settima stagione)", "text": ""}
{"id": "3135429", "revid": "1366113", "url": "https://it.wikipedia.org/wiki?curid=3135429", "title": "Occhio di bue", "text": ""}
{"id": "3135434", "revid": "1729852", "url": "https://it.wikipedia.org/wiki?curid=3135434", "title": "Nintendo Power", "text": "Nintendo Power \u00e8 stata una rivista USA mensile sul mondo dei videogiochi Nintendo, prima pubblicata direttamente dalla stessa Nintendo (in particolare da \"Nintendo of America\") e successivamente dalla Future US, la sussidiaria statunitense dell'editore britannico Future, attiva dal 1988 al 2012.\nStoria.\nIl primo numero venne pubblicato a luglio/agosto del 1988 in occasione dell'uscita di \"Super Mario Bros. 2\". \u00c8 stata una delle riviste di videogiochi pi\u00f9 longeve negli Stati Uniti e in Canada, dove rappresenta la rivista ufficiale della Nintendo.\nA partire dal numero 222 (dicembre 2007), la casa nipponica ha concesso in licenza i diritti di pubblicazione alla Future US, la filiale americana della casa editrice britannica Future plc.\nIl 21 agosto 2012, Nintendo annunci\u00f2 che non avrebbe rinnovato l'accordo per la licenza alla Future Publishing e la rivista termin\u00f2 le sue pubblicazioni nel dicembre 2012, dopo ben 24 anni. Nel loro ultimo numero, lo staff della rivista stil\u00f2 una classifica dei 285 migliori videogiochi di tutti i tempi; ' raggiunse la prima posizione, seguito da ', \"Super Mario Galaxy\", \"Final Fantasy VI\" e \"Super Mario World\"."}
{"id": "3135435", "revid": "124552340", "url": "https://it.wikipedia.org/wiki?curid=3135435", "title": "Giovanni Niutta", "text": "Nacque dal nobile Ilario Niutta (figlio di Vincenzo Niutta) e dalla marchesa Elisa Positani; il fratello Ugo fu un noto aviatore. Si spos\u00f2 con l'altra nobile Margherita Galanti.\nGiovanni fu sindaco di Napoli dal 23 gennaio 1934 al 10 luglio 1936, con la carica di commissario regio. Fu poi marchese di Marescotti dal 1912.. \u00c8 stato successivamente anche prefetto di Udine, dal 1\u00ba marzo 1938 al 10 gennaio 1939, giorno prima della sua morte avvenuta a Roma."}
{"id": "3135437", "revid": "2216650", "url": "https://it.wikipedia.org/wiki?curid=3135437", "title": "Mostek", "text": "Mostek \u00e8 stata una societ\u00e0 produttrice di circuiti integrati fondata nel 1969 da ex impiegati di Texas Instruments. Inizialmente i prodotti uscivano dagli stabilimenti di Worcester (Massachusetts) (USA) ma a partire dal 1974 la produzione fu spostata per la maggior parte a Carrollton, Texas, vicino a Crosby Road. Tocc\u00f2 il suo apice alla fine degli anni settanta, quando detenne l'85% del mercato mondiale dei chip di memoria DRAM, dopodich\u00e9 inizi\u00f2 il suo lento declino, eclissata dai produttori giapponesi che offrivano prodotti equivalenti a prezzi pi\u00f9 bassi ma di qualit\u00e0 superiore.\nNel 1979, poco dopo aver raggiunto il suo apice, Mostek fu acquistata da United Technologies Corporation per 345 milioni di dollari. Nel 1985, dopo alcuni anni di bilanci in rosso e perdita di quote di mercato, Mostek fu ceduta da UTC per 71 milioni di dollari alla societ\u00e0 francese Thomson SA, all'epoca operante nel ramo dell'elettronica di consumo ed in seguito confluita in STMicroelectronics. Il portafoglio di propriet\u00e0 intellettuali di Mostek, che includeva i diritti per la serie di processori x86 di Intel ed alcuni brevetti fondamentali per la tecnologia DRAM, assicur\u00f2 a Thomson/STM, nel periodo dal 1987 al 1993 introiti per 450 milioni di dollari grazie alla riscossione delle royalty.\nL'inizio.\nIl primo prodotto realizzato nello stabilimento di Worcester, operante in tecnologia MOS, fu l'MK1001, un semplice chip di tipo registro a scorrimento (Shift register, utilizzabile come memoria lettura/scrittura seriale). Ad esso segu\u00ec l'MK4006, una memoria PMOS da 1 KB, fabbricata nello stabilimento di Carrollton.\nMostek lavor\u00f2 con Sprague Electric nello sviluppo del processo di impiantazione ionica che forniva un incremento esponenziale sul controllo dei profili di drogaggio. Usando l'impiantazione ionica, Mostek divenne una dei \"leader\" nella tecnologia MOS di fabbricazione dei chip quando i concorrenti utilizzavano ancora la vecchia tecnologia di drogaggio basato sul processo di diffusione termica. Grazie al minor costo produttivo ed alla maggiore velocit\u00e0 operativa, il chip di memoria MK4006 fu largamente utilizzato da IBM e da altri produttori di mainframe e minicomputer, come BUNCH e Digital Equipment Corporation.\nnel 1970 Busicom, un costruttore giapponese di calcolatrici, contatt\u00f2 Intel e Mostek con l'intento di produrre un nuovo chip da usare per un nuovo prodotto. Intel propose per prima l'Intel 4004, quello che \u00e8 considerato il primo microprocessore della storia. Mostek perse l'appalto perch\u00e9 impieg\u00f2 troppo a sviluppare il suo prodotto, l'MK6010, che per\u00f2 era una soluzione a singolo chip. Busicom utilizz\u00f2 l'MK6010 per un prodotto portatile, il Busicom LE-120A, che arriv\u00f2 sul mercato nel 1971 come la pi\u00f9 piccola calcolatrice disponibile all'epoca.\nAnche Hewlett-Packard lavor\u00f2 con Mostek facendo progettare e realizzaere i chip della sua linea di calcolatrici HP-35.\nLeader mondiale delle memorie DRAM.\nUno dei fondatori di Mostek, Robert Proebsting, invent\u00f2 la multiplazione degli indirizzi per le memorie DRAM, una tecnica utilizzata per la prima volta nel 1973 con l'MK4096, un chip da 4.096 bit di memoria DRAM: grazie ad essa i 4 kbit di memoria potevano essere indirizzati ricorrendo ad un bus dati con meno canali. Il risultato era l'adozione di un chip con soli 16 piedini, quando tutti i concorrenti utilizzavano i pi\u00f9 cari \"package\" da 22. I concorrenti di Mostek derisero questa tecnologia considerandola inutilmente complessa ma Proebsting cap\u00ec che i futuri chip DRAM ne avrebbero tratto grossi benefici dato che ogni volta che la quantit\u00e0 di memoria presente sul chip quadruplicava era necessario aggiungere 1 solo piedino, quando con la tecnologia tradizionale se ne dovevano aggiungere 2.\nI costruttori di computer trovarono la multiplazione degli indirizzi molto interessante dato che un ipotetico futuro chip DRAM da 64 Kb avrebbe permesso di risparmiare 8 piedini se realizzato con tale tecnica, con i risparmi che ne derivavano: infatti, i costi di ogni singolo piedino erano uno dei fattori lievitanti del prezzo di un microprocessore; se a ci\u00f2 si aggiungeva il risparmio derivante dalla minor superficie di silicio necessaria alla realizzazione di un chip con multiplazione, il risparmio finale cresceva sensibilmente.\nLa pubblicit\u00e0 negativa che i concorrenti di Mostek fecero a questa tecnologia fu cancellata dalle prestazioni dell'MK4096, che dimostr\u00f2 di essere stabile e robusto in ogni tipo di utilizzo.\nL'MK4096 era realizzato con \"gate\" in alluminio con tecnologia NMOS.\nNel 1976 Mostek present\u00f2 l'MK4027, una versione migliorata dell'MK4096 con \"gate\" in silicio, e l'MK4116, un chip DRAM da 16 kb con \"gate\" realizzato utilizzando un doppio polimero di silicio. Entrambi furono progettati da Paul Schroeder, che successivamente avrebbe lasciato Mostek per fondare Inmos. Da qui e fino alla fine degli anni settanta Mostek fu il \"leader\" incontrastato delle DRAM, detenendone l'85% del mercato mondiale. I chip MK4027 e MK4116 furono retroingegnerizzati da Mosaid e poi clonati da diversi produttori.\nLe memorie DRAM da 64 Kb richiedevano la riduzione dell'alimentazione fino a 5 volt: mentre molti concorrenti affrontarono il problema con un approccio pi\u00f9 conservativo, scalando il progetto ed il processo dell'MK4116, Mostek decise di rivedere la gran parte del progetto introducendo caratteristiche non necessarie per il modello da 64 kb e ritardando l'ingresso sul mercato. Anche il chip Mostek da 256 kb sub\u00ec un ritardo dovuto all'allora ambiziosa idea di utilizzare una tecnica basata su 2 livelli di metallizzazione. Quando i prezzi delle DRAM da 64 kb scesero, il chip da 256 kb di Mostek non era ancora pronto, portando cos\u00ec la societ\u00e0 a registrare grosse perdite.\nI prodotti consumer e per le telecomunicazioni.\nMostek si dedic\u00f2 anche ai prodotti per le telecomunicazioni, che includevano compositori telefonici a toni ed impulsi, contatori, CODEC, circuiti di controllo, ed altri ancora. I prodotti per le telecomunicazioni usavano il semplice processo PMOS ed aiutarono Mostek durante il periodo di 6 mesi in cui dovette bloccare la produzione dal suo stabilimento per via di un incendio che aveva costretto la chiusura dello stesso. La produzione fu affidata a stabilimenti esterni alla societ\u00e0.\nDiversi personaggi giocarono un ruolo chiave all'interno della sezione dei prodotti industriali e per le telecomunicazioni. Robert Paluck dirigeva la sezione, assistito da Charles Johnson, William H. Bradley, Robert C. Jones, Robert Banks, Ted Lewis, Darin Kincaid, William Cummings e diversi altri. Robert Paluck lasci\u00f2 Mostek per lavorare per Sevin-Rosen Partners and Convex. Bradley disegn\u00f2 tutti i prodotti basati su singolo chip cos\u00ec come il codice per tutti i dispositivi per orologi da polso che Mostek produsse per Bulova ed altri clienti.\nPer un breve periodo, Paluck fu a capo di una joint venture chiamata \"Mostek Hong Kong\", una collaborazione con Bulova per la produzione di orologi da polso a LED di fascia alta basati su tecnologia Mostek.\nQuando Mostek si concentr\u00f2 sulle DRAM, il resto della produzione, compresi i prodotti per le telecomunicazioni, fu ignorata e la relativa quota di mercato lentamente svan\u00ec.\nLa produzione di chip su licenza.\nAffermandosi come produttore di chip per calcolatrici e memorie DRAM, Mostek si guadagn\u00f2 agli inizi degli anni settanta una buona reputazione come fabbricante di semiconduttori. Uno dei suoi prodotti pi\u00f9 noti era il Mostek 3870, che combinava in un singolo chip il processore composto Fairchild F8 (realizzato con 2 chip contenenti i singoli processori F3850 e F3851), che fu presentato nel 1977. Bradley progett\u00f2 una serie di prodotti basati sull'MK3870 e, pi\u00f9 tardi, Fairchild acquist\u00f2 i diritti del 3870. Mostek produsse anche chip ROM cos\u00ec come i chip montati sull'organo elettronico Hammond.\nMostek si accord\u00f2 con un nuovo progettista di chip, zilog: in base agli accordi, Mostek fabbricava i chip di Zilog e questa concedeva alla prima i diritti per poterli vendere anche con il proprio nome. Mostek produsse quindi lo Zilog Z80, il suo equivalente MK3880 ed i chip di supporto allo Z80, tutto ci\u00f2 finch\u00e9 Zilog non costru\u00ec il proprio impianto. Lo Z80 divenne poi la CPU pi\u00f9 popolare nei microcomputer degli anni settanta insieme al 6502 e fu usata anche in milioni di sistemi embedded cos\u00ec come in molti home computer e nei sistemi che utilizzavano il sistema operativo CP/M quali l'Osborne 1, il Kaypro ed il TRS-80.\nQuando Vin Protho, presidente di Mostek, e L.J. Sevin, amministratore delegato, scoprirono che Zilog aveva modificato lo Z80 per mantenere basse le rese produttive mentre stava costruendo il proprio stabilimento, decisero di cercare un altro partner commerciale. Fu cos\u00ec negoziato un accordo con Intel per avere la licenza per produrre in proprio i microprocessori 8086 e quelli futuri della famiglia x86. Dopo che Sevin lasci\u00f2 Mostek per diventare un venture capitalist (fondando, tra le altre societ\u00e0, Compaq), Prothro sottoscrisse un altro importante accordo con Motorola per avere i diritti sul Motorola 68000 e sui computer VME. I processori Intel x86 sarebbero divenuti i cuori dei PC IBM mentre il Motorola 68000 sarebbe stato integrato nei computer Apple Atari e Commodore.\nMostek si era cos\u00ec garantita i diritti per ogni famiglia di microprocessore che sarebbe stata poi importante nei futuri anni ma, nonostante questo, non dedic\u00f2 al nuovo settore le risorse e le attenzioni che infondeva nel sempre pi\u00f9 competitivo mercato delle DRAM.\nIl declino.\nMostek si fuse nel 1979 con United Technologies Corporation (UTC) per evitare di passare nelle mani di una ditta concorrente, la Gould Electronics, nel 10\u00ba anniversario della sua fondazione, quando un grosso quantitativo di azioni controllate da Sprague venne venduto. Ma United Tech. perse il suo investimento: essa mise alla direzione di Mostek una persona che non aveva esperienza nel campo dei semiconduttori (UTC fino a pochi anni prima era un'azienda che operava nel settore aeronautico); inoltre gli investimenti furono tutti mirati al settore delle memorie DRAM. Alla fine UTC invest\u00ec in Mostek circa 600 milioni di dollari per tenere la societ\u00e0 a galla durante la crisi del settore informatico dei primi anni ottanta per poi rivendere Mostek a Thomson SA nel 1985 per 71 milioni di dollari.\nSfortunatamente il mercato delle DRAM fu quello da cui i produttori di elettronica di consumo giapponesi lanciarono il loro assalto al mercato globale dei semiconduttori. Mostek non fu in grado di competere con la politica dei prezzi estremamente aggressiva portata avanti da diversi produttori giapponesi. A questi si aggiunsero diversi produttori Coreani, come Samsung (attualmente uno dei gruppi pi\u00f9 grandi operanti nel settore dell'elettronica), che cercarono di combattere con quelli giapponesi usando la stessa strategia economica. Micron Technology (una delle diverse societ\u00e0 fondate da ex dipendenti Mostek) tent\u00f2 con le vie legali denunciando la scorrettezza dell'abbattimento dei prezzi dei produttori giapponesi ma ci\u00f2 non bast\u00f2 a salvare Mostek.\nDopo l'acquisizione, Thomson tagli\u00f2 l'80% della forza lavoro nel tentativo di riportare l'azienda al profitto. L'anno seguente, per\u00f2, Thomson si fuse con SGS-ATES per diventare STMicroelectronics, con sede a Ginevra, Svizzera. Nonostante molti dei progetti di Mostek non fossero pi\u00f9 commerciabili perch\u00e9 ormai datati, i suoi brevetti sulle DRAM erano ancora validi per cui STM inizi\u00f2 una serie di cause legali per recuperare le royalty dovute: dal 1987 al 1993, STM recuper\u00f2 ben 450 milioni di dollari.\nSociet\u00e0 nate da Mostek.\nJerry Rogers fond\u00f2 Cyrix nel 1988 per capitalizzare gli accordi di licenza che permettevano a Mostek di produrre qualsiasi processore 80x86, che Intel cerc\u00f2 di fermare attraverso azioni legali. Alla fine, dopo aver perso molte battaglie legali, Intel risolse la questione cambiando nome ai suoi processori: l'80586 divenne \"Pentium, terminando cos\u00ec l'accordo originale.\nMicron Technology \u00e8 una societ\u00e0 produttrice di memorie ancora in attivit\u00e0 fondata da diversi dipendenti Mostek, tra cui Ward Parkinson, Dennis Wilson e Doug Pitman."}
{"id": "3135438", "revid": "1543377", "url": "https://it.wikipedia.org/wiki?curid=3135438", "title": "Patterson (Pennsylvania)", "text": "Patterson \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 3.197 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,40%) seguita da quella afroamericana (1,47%), dati del 2000."}
{"id": "3135439", "revid": "121142834", "url": "https://it.wikipedia.org/wiki?curid=3135439", "title": "David Anthony Kraft", "text": "Biografia.\nNella sua carriera scrisse serie a fumetti per la Marvel Comics (ad esempio le serie dei Difensori, di She-Hulk e di Capitan America), la DC Comics (\"World's Finest Comics\") e altri editori minori.\nDivenne noto soprattutto per aver creato e curato la rivista di interviste e critica fumettistica \"Comics Interview\", che \u00e8 stata pubblicata per 150 numeri tra il 1983 e il 1995; ottenne molte nomination per gli Eisner Award e gli Eagle Award.\nKraft \u00e8 morto nella primavera del 2021 per complicazioni da Covid-19. "}
{"id": "3135440", "revid": "38120", "url": "https://it.wikipedia.org/wiki?curid=3135440", "title": "David Kraft", "text": ""}
{"id": "3135449", "revid": "228587", "url": "https://it.wikipedia.org/wiki?curid=3135449", "title": "Diego Rodr\u00edguez", "text": ""}
{"id": "3135452", "revid": "1543377", "url": "https://it.wikipedia.org/wiki?curid=3135452", "title": "Les Daniels", "text": "Carriera.\nDaniels ha frequentato la Brown University a Providence (Rhode Island), dove ha scritto la sua tesi su \"Frankenstein\", e ha lavorato come musicista e giornalista\n\u00c8 l'autore di cinque romanzi aventi come protagonista il vampiro Don Sebastian de Villanueva, un nobile spagnolo cinico e misantropo.\n\u00c8 anche critico di fumetti avendo scritto numerosi saggi sul tema, come \"Comix: A History of the Comic Book in America\" (1971) e \"Living in Fear: A History of Horror in the Mass Media\" (1975)."}
{"id": "3135453", "revid": "767487", "url": "https://it.wikipedia.org/wiki?curid=3135453", "title": "Abd Allah al-Ta'aysh", "text": "Nato nella trib\u00f9 nomade araba dei Baqqara, \u02bfAbd All\u0101h al-Ta\u02bf\u0101ysh - a volte chiamato Abdallahi ibn Muhammad - fu educato per diventare un uomo di religione. Divenne ben presto seguace di Muhammad Ahmad e del suo movimento mahdista nel 1880 e venne da questo nominato \"khal\u012bfa\" (successore) del Mahdi sudanese nel 1881 diventandone uno dei suoi pi\u00f9 stretti alleati e collaboratori militari.\nIn qualit\u00e0 di luogotenente del Mahdi combatt\u00e9 nel 1883 nella battaglia di El Obeid contro un esercito congiunto di britannici ed egiziani, guidati dal colonnello William Hicks.\nMor\u00ec nella battaglia di Umm Diwaykarat."}
{"id": "3135458", "revid": "1687355", "url": "https://it.wikipedia.org/wiki?curid=3135458", "title": "Arantxa Rus", "text": "Carriera.\nJuniores.\nNel 2008 ha vinto l'Australian Open di categoria battendo in finale Jessica Moore con il punteggio di 6-3, 6-4. Nello stesso anno nel torneo di doppio del Roland Garros ha raggiunto la finale insieme a Lesley Kerkhove ma le due sono state sconfitte da Polona Hercog e Jessica Moore.\nPochi mesi dopo, sempre in doppio, ha raggiunto la semifinale degli US Open con Rich\u00e8l Hogenkamp.\nProfessionista.\nFa il suo esordio nei tornei del Grande Slam, dopo essere stata la no. 1 juniores, durante il Roland Garros 2009 dove raggiunge il secondo turno venendo poi sconfitta da Jaroslava \u0160vedova per 6-0, 6-2. Ripete il risultato per due volte nel 2011, agli Australian Open ed agli US Open, a Parigi invece migliora il risultando ottenendo un importante terzo turno dopo aver sconfitto la testa di serie numero due Kim Clijsters.\nL\u2019anno seguente, 2012, migliora il suo risultato al Roland Garros, raggiungendo il quarto turno dopo aver superato la tedesca Julia G\u00f6rges con il punteggio di 7-5, 2-6, 6-2.\nAl Torneo di Wimbledon 2012 sconfigge la testa di serie no. 5 Samantha Stosur con 6-2, 0-6, 6-4 al secondo turno.\nNel 2019 si aggiudica 10 tornei W25 ITF e apre il 2020 raggiungendo, dopo aver superato la polacca Magda Linette, il secondo turno degli Australian Open, primo Grand Slam dell\u2019anno e la semifinale nel torneo WTA di Monterrey.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3135460", "revid": "287204", "url": "https://it.wikipedia.org/wiki?curid=3135460", "title": "Frederic Fiorentino", "text": ""}
{"id": "3135461", "revid": "599013", "url": "https://it.wikipedia.org/wiki?curid=3135461", "title": "Chiesa di San Bernardo (Santo Stefano d'Aveto)", "text": "La chiesa di San Bernardo di Mentone \u00e8 un luogo di culto cattolico situato nella frazione di Ascona nel comune di Santo Stefano d'Aveto, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bobbio-Alta Val Trebbia-Aveto-Oltrepenice della diocesi di Piacenza-Bobbio.\nStoria e descrizione.\nLa chiesa di Ascona fu edificata tra il 1827 e il 1837 per volere del locale parroco don Giuseppe Marr\u00e8 ed \u00e8 l'unico edificio a pianta a croce greca esistente nel territorio della val d'Aveto. In considerazione del gran numero di pellegrini e fedeli che accorrevano (e accorrono tutt'oggi), specialmente in occasione delle festivit\u00e0 patronali, prima della seconda guerra mondiale che interruppe tutto, doveva essere eletta a santuario. Si narrano storie di miracolose guarigioni che si attuarono ai piedi della statua della \"Madonna Addolorata\".\nLa sua dedicazione si ha nel XIX secolo: difatti prima gli abitanti di Ascona dovettero arrivare fino alla vicina Torrio, passando per un sentiero al di l\u00e0 del monte; li vi era il monastero di Torrio, fondato dai monaci di San Colombano di Bobbio che sostitu\u00ec il monastero locale decaduto. Per questo motivo, sul suddetto sentiero, \u00e8 presente un'antica cappelletta alla Madonna della Guardia che ebbe il ruolo di indicare ai fedeli che erano sulla via giusta per andare alla chiesa, nonch\u00e9 per ricordare la sacralit\u00e0 del luogo e stimolare la preghiera.\nAncora oggi, il 29 agosto, anniversario dell'apparizione di Maria sul monte Figogna, gli abitanti di Ascona si recano alla cappelletta per pregare e rendere grazie a colei che per molti secoli \u00e8 stata guida ai fedeli che si recavano alla messa."}
{"id": "3135464", "revid": "767487", "url": "https://it.wikipedia.org/wiki?curid=3135464", "title": "Manuel Aller", "text": ""}
{"id": "3135467", "revid": "123187714", "url": "https://it.wikipedia.org/wiki?curid=3135467", "title": "Comics Buyer's Guide", "text": "Comics Buyer's Guide (\"CBG\"), fondata nel 1971, \u00e8 la rivista di fumetti in lingua inglese pi\u00f9 longeva. \u00c8 nota anche per i suoi premi annuali, \"Comics Buyer's Guide Fan Awards\", assegnati sin dal 1982.\nNel 1992 e 1993 ha vinto il premio Eisner come \"migliore periodico/pubblicazione sui fumetti\"."}
{"id": "3135468", "revid": "287204", "url": "https://it.wikipedia.org/wiki?curid=3135468", "title": "Pawniard", "text": ""}
{"id": "3135469", "revid": "38120", "url": "https://it.wikipedia.org/wiki?curid=3135469", "title": "Comic Buyer's Guide", "text": ""}
{"id": "3135470", "revid": "287204", "url": "https://it.wikipedia.org/wiki?curid=3135470", "title": "Bisharp", "text": ""}
{"id": "3135471", "revid": "38120", "url": "https://it.wikipedia.org/wiki?curid=3135471", "title": "Comics Buyers Guide", "text": ""}
{"id": "3135472", "revid": "38120", "url": "https://it.wikipedia.org/wiki?curid=3135472", "title": "Comics Buyers' Guide", "text": ""}
{"id": "3135473", "revid": "2056951", "url": "https://it.wikipedia.org/wiki?curid=3135473", "title": "Turchese", "text": ""}
{"id": "3135474", "revid": "38120", "url": "https://it.wikipedia.org/wiki?curid=3135474", "title": "Comic Buyers' Guide", "text": ""}
{"id": "3135475", "revid": "38120", "url": "https://it.wikipedia.org/wiki?curid=3135475", "title": "Comic Buyers Guide", "text": ""}
{"id": "3135476", "revid": "38120", "url": "https://it.wikipedia.org/wiki?curid=3135476", "title": "Comics Buyer's Guide Fan Award", "text": ""}
{"id": "3135477", "revid": "38120", "url": "https://it.wikipedia.org/wiki?curid=3135477", "title": "Comics Buyer's Guide Fan Awards", "text": ""}
{"id": "3135480", "revid": "287204", "url": "https://it.wikipedia.org/wiki?curid=3135480", "title": "Sandra Roma", "text": "Carriera.\nPartecip\u00f2 all'Open di Francia 2007 - Doppio ragazze con Nikola Hofmanov\u00e1, non ottenendo buoni risultati, mentre nello stesso anno al Torneo di Wimbledon 2007 - Doppio ragazze sempre con la Hofmanov\u00e1 arriv\u00f2 in semifinale perdendo con Anastasija Pavlju\u010denkova e Urszula Radwa\u0144ska che poi vinsero la competizione.\nL'anno successivo, vinse il US Open 2008 - Doppio ragazze insieme alla compagna Noppawan Lertcheewakarn sconfiggendo in finale con il punteggio di 6\u20130, 6\u20132 Mallory Burdette e Sloane Stephens, partecip\u00f2 anche all'edizione singolo venendo sconfitta da Elena Bogdan."}
{"id": "3135485", "revid": "1186766", "url": "https://it.wikipedia.org/wiki?curid=3135485", "title": "Rubino (disambigua)", "text": ""}
{"id": "3135487", "revid": "599013", "url": "https://it.wikipedia.org/wiki?curid=3135487", "title": "Crist\u00f3bal Rodr\u00edguez", "text": ""}
{"id": "3135488", "revid": "287204", "url": "https://it.wikipedia.org/wiki?curid=3135488", "title": "Cristobal Rodriguez", "text": ""}
{"id": "3135490", "revid": "729019", "url": "https://it.wikipedia.org/wiki?curid=3135490", "title": "Mario Andreose", "text": "Biografia.\nGiunto a Milano alla fine degli anni Cinquanta, inizialmente con l'intento di intraprendere la carriera giornalistica, Mario Andreose entra nel mondo dell'editoria nel 1958, rispondendo ad un'inserzione del Saggiatore, casa editrice fondata da Alberto Mondadori nello stesso anno. Viene assunto come correttore di bozze e, oltre a tale mansione, cura alcune traduzioni dall'inglese e dal francese: la pi\u00f9 importante \u00e8 la prima edizione italiana del \"Secondo sesso\" di Simone de Beauvoir.\nIn quel periodo di formazione lavora insieme al direttore letterario della casa editrice, Giacomo Debenedetti. Andreose viene inserito in una squadra i cui componenti sono tutte personalit\u00e0 di alto livello: Enzo Paci (braccio destro di Debenedetti, suo coadiutore soprattutto per filosofia, sociologia, psicologia, scienza), Remo Cantoni (antropologia), Ernesto De Martino (etnologia), Giulio Carlo Argan (arte), Dino Formaggio (estetica), Fedele D'Amico (musica), Ranuccio Bianchi Bandinelli (archeologia).\nNel 1969 Andreose si trasferisce a Verona, chiamato da Mario Formenton, dove per la casa madre Arnoldo Mondadori Editore si occupa di libri per ragazzi, libri d'arte e di divulgazione scientifica, oltre a seguire il settore delle coedizioni internazionali e delle grandi opere illustrate. All'inizio degli anni Ottanta passa al gruppo Fabbri come direttore dell'area libri e nel 1982 assume presso la Bompiani l'incarico di direttore editoriale, subentrando a Raffaele Crovi. Lavorare in Bompiani significa, in quegli anni, conoscere autori del calibro di Alberto Moravia fino alla sua scomparsa (\"lo aveva trovato morto nel suo bagno la mattina presto\" rivela Elkann), Umberto Eco, Ottiero Ottieri, John Irving, e successivamente Leonardo Sciascia, Milan Kundera (per un breve periodo prima del suo passaggio all'Adelphi), Tondelli, Bufalino, McInerney, Bret Easton Ellis.\nIn Bompiani Mario Andreose avvia la collana dei \u00abClassici\u00bb e inizia a seguire la produzione saggistica e letteraria di Umberto Eco. Dal 1982 \u00e8 stabilmente il suo curatore editoriale. Nello stesso anno Andreose cura l'edizione tascabile del fortunato romanzo di Eco, \"Il nome della rosa\".\nCollaboratore dal 2004 per le pagine culturali del Sole 24 Ore (pi\u00f9 di 30 articoli presenti in archivio), attualmente \u00e8 direttore letterario di RCS Libri."}
{"id": "3135491", "revid": "247222", "url": "https://it.wikipedia.org/wiki?curid=3135491", "title": "Pure Gold", "text": "Pure Gold \u00e8 un album compilation di Elvis Presley. Il disco venne pubblicato negli Stati Uniti nel 1975 dalla RCA Camden, etichetta sussidiaria della RCA, nella serie economica \"Pure Gold\" dedicata ai maggiori artisti della compagnia (n. catal. ANL1-0971).\n\"Kentucky Rain\", \"Fever\", \"It's Impossible\", e \"In the Ghetto\" sono presentate in versione stereo. Tutte le altre tracce sono in \"falso stereo\" elettronicamente remissate. Quando l'album \u00e8 stato pubblicato in versione CD nei primi anni novanta, le 6 canzoni risalenti agli anni cinquanta (\"Don't Be Cruel\", \"All Shook Up\", \"Loving You\", \"Love Me Tender\", \"I Got a Woman\", e \"Jailhouse Rock\") furono riportate al loro missaggio mono originale."}
{"id": "3135492", "revid": "767487", "url": "https://it.wikipedia.org/wiki?curid=3135492", "title": "Les Chansons d'amour", "text": "Les Chansons d'amour \u00e8 un film del 2007 diretto da Christophe Honor\u00e9.\n\u00c8 stato presentato in concorso al 60\u00ba Festival di Cannes. Ha vinto il premio per la miglior regia al Festival du film de Cabourg, il Premio C\u00e9sar per la migliore musica e il premio speciale della giuria al Torino Gay &amp; Lesbian Film Festival."}
{"id": "3135498", "revid": "104458", "url": "https://it.wikipedia.org/wiki?curid=3135498", "title": "Louis-Pierre H\u00e9lie", "text": "Biografia.\nStagioni 2002-2011.\nH\u00e9lie inizi\u00f2 la sua carriera nello sci alpino: attivo in gare FIS dal 15 dicembre 2001, quando giunse 10\u00ba in slalom speciale a Val Saint-C\u00f4me, esord\u00ec in Nor-Am Cup il 2 gennaio 2003 a Sunday River in slalom gigante (28\u00ba). Venne convocato per i Mondiali juniores sia nel 2005 sia l'anno successivo, ottenendo come miglior risultato il 10\u00ba posto nella discesa libera disputata sulle nevi di casa di Le Massif nel 2006.\nOttenne il primo podio in Nor-Am Cup il 6 dicembre 2007 a Lake Louise in discesa libera (2\u00ba); sempre a Lake Louise in discesa libera debutt\u00f2 anche in Coppa del Mondo, il 29 novembre 2008 (51\u00ba). Nella stagione 2008-2009 in Nor-Am Cup conquist\u00f2 le sue tre vittorie di carriera, tutte a Mammoth Mountain (i supergiganti del 10 e dell'11 febbraio e la supercombinata del 13 febbraio) e si aggiudic\u00f2 la classifica generale. Ai XXI Giochi olimpici invernali di , sua unica presenza olimpica, si piazz\u00f2 30\u00ba nella supercombinata; il 9 dicembre dello stesso anno conquist\u00f2 a Lake Louise in discesa libera il suo ultimo podio in Nor-Am Cup (2\u00ba) e il 18 dicembre successivo ottenne nella discesa libera della Saslong in Val Gardena il suo miglior piazzamento individuale in Coppa del Mondo (13\u00ba).\nStagioni 2012-2016.\nSi ritir\u00f2 dalla competizioni di massimo livello nello sci alpino al termine della stagione 2011-2012 e dalla stagione 2012-2013 si dedic\u00f2 prevalentemente al freestyle, specialit\u00e0 ski cross: debutt\u00f2 in occasione dei Campionati canadesi il 1\u00ba dicembre a Nakiska, classificandosi 9\u00ba e vincendo la medaglia di bronzo, ed esord\u00ec in Coppa del Mondo l'8 dicembre successivo nella medesima localit\u00e0 (25\u00ba). Ai Mondiali di Oslo/Voss 2013, sua prima partecipazione ai Campionati mondiali di freestyle, si classific\u00f2 41\u00ba.\nNella stagione 2014-2015 prese ancora parte a due prove di Nor-Am Cup nello sci alpino; ai Mondiali di Kreischberg 2015, suo congedo iridato nel freestyle, fu 18\u00ba e il 14 febbraio 2016 ottenne a Idre Fj\u00e4ll il suo miglior piazzamento nella Coppa del Mondo di freestyle (4\u00ba). Si ritir\u00f2 al termine di quella stessa stagione 2015-2016; prese per l'ultima volta il via nella Coppa del Mondo di freestyle ad Arosa il 4 marzo (6\u00ba), mentre la sua ultima gara in carriera fu la gara a squadre della Coppa del Mondo di sci alpino disputata a Sankt Moritz il 18 marzo, che H\u00e9lie chiuse al 9\u00ba posto (suo miglior piazzamento nel circuito).\nPalmar\u00e8s.\nSci alpino.\nNor-Am Cup.\nNor-Am Cup - vittorie.\nLegenda:\nSG = supergigante\nSC = supercombinata"}
{"id": "3135499", "revid": "767487", "url": "https://it.wikipedia.org/wiki?curid=3135499", "title": "Thailand Open 2010", "text": "Il Thailand Open 2010 \u00e8 stato un torneo di tennis giocato sul cemento indoor. \u00c8 stata l'8\u00aa edizione del Thailand Open, che fa parte della categoria ATP World Tour 250 series nell'ambito dell'ATP World Tour 2010. Si \u00e8 giocato all'Impact Arena di Bangkok in Thailandia, dal 27 settembre al 3 ottobre 2010.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nIl seguente giocatore ha ricevuto uno special exempt per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Guillermo Garc\u00eda L\u00f3pez ha battuto in finale Jarkko Nieminen per 6-4, 3-6, 6-4.\nDoppio.\n Christopher Kas e Viktor Troicki hanno battuto in finale Jonathan Erlich e J\u00fcrgen Melzer per 6-4, 6-4."}
{"id": "3135504", "revid": "287204", "url": "https://it.wikipedia.org/wiki?curid=3135504", "title": "Keldeo", "text": ""}
{"id": "3135507", "revid": "287204", "url": "https://it.wikipedia.org/wiki?curid=3135507", "title": "Frederic Bolley", "text": ""}
{"id": "3135511", "revid": "287204", "url": "https://it.wikipedia.org/wiki?curid=3135511", "title": "Diego Rodriguez", "text": ""}
{"id": "3135512", "revid": "124829696", "url": "https://it.wikipedia.org/wiki?curid=3135512", "title": "Pio Fontana", "text": "Biografia.\nTerminati gli studi secondari, frequent\u00f2 l'Universit\u00e0 Cattolica del Sacro Cuore di Milano, laureandosi con una tesi sui \"Cinque Canti\" di Ludovico Ariosto.\nInsegn\u00f2 italiano al ginnasio di Mendrisio e fu assistente presso l'universit\u00e0 di Milano; dal 1963 fu professore universitario di letteratura italiana all'Universit\u00e0 di San Gallo mantenendo l'incarico fino 1992; fu anche professore invitato presso l'Universit\u00e0 di Zurigo e l'Universit\u00e0 di Basilea.\nNel 1965 pubblic\u00f2 un \"Commento all'Orlando Furioso\". In qualit\u00e0 di critico letterario si occup\u00f2 di autori italiani moderni come Giovanni Verga, Riccardo Bacchelli, Cesare Pavese, Camillo Sbarbaro, Clemente Rebora, oltre che del lombardo Carlo Linati e dei lombardo-ticinesi Francesco Chiesa e Giorgio Orelli.\nTra i suoi studi principali raccolti in volume, \"Arte e mito della piccola patria\", \"Lettere a Giovanni Castellano, 1908-1949\", \"Pavese ed altri saggi\"."}
{"id": "3135515", "revid": "80378350", "url": "https://it.wikipedia.org/wiki?curid=3135515", "title": "Perfluoroalcossi", "text": "Il perfluoroalcossi o PFA, \u00e8 un fluoropolimero con propriet\u00e0 simili a quelle del politetrafluoroetilene (PTFE) e dell'etilene propilene fluorurato (FEP).\nIl PFA e il FEP hanno entrambi un basso coefficiente di attrito e non-reattivit\u00e0 come il PTFE, ma sono meno facili da lavorare.\nFu inventato da DuPont e venduto con il nome \"Teflon\u00ae-PFA\" (Teflon\u00ae \u00e8 il nome commerciale del polimero PTFE, avente propriet\u00e0 simili). Un prodotto simile \u00e8 disponibile dalla Daikin con il nome \"Neoflon-PFA\" o dalla Solvay con il nome \"Hyflon-PFA\".\nApplicazioni.\nGrazie alla sua flessibilit\u00e0, grande resistenza agli attacchi chimici e alla sua trasparenza ottica, questo materiale \u00e8 utilizzato per materiale plastico di laboratorio e tubi coinvolti in processi critici o altamente corrosivi. "}
{"id": "3135516", "revid": "38120", "url": "https://it.wikipedia.org/wiki?curid=3135516", "title": "Teflon-PFA", "text": ""}
{"id": "3135522", "revid": "4711", "url": "https://it.wikipedia.org/wiki?curid=3135522", "title": "Pamesa Castell\u00f3n", "text": ""}
{"id": "3135526", "revid": "287204", "url": "https://it.wikipedia.org/wiki?curid=3135526", "title": "Pamesa Castellon", "text": ""}
{"id": "3135527", "revid": "88740", "url": "https://it.wikipedia.org/wiki?curid=3135527", "title": "Turchi (disambigua)", "text": ""}
{"id": "3135530", "revid": "599013", "url": "https://it.wikipedia.org/wiki?curid=3135530", "title": "Turci", "text": ""}
{"id": "3135532", "revid": "1543377", "url": "https://it.wikipedia.org/wiki?curid=3135532", "title": "Josef Hanauer", "text": "Ordinato prete nel 1938, divenne in seguito docente di Storia della Chiesa.\nInizialmente ha svolto il ruolo di cappellano e poi, per molti anni, di parroco di una parrocchia nella diocesi di Ratisbona. Ha lavorato come insegnante di religione a tempo pieno nella scuola. In seguito ha insegnato fino al suo ritiro all'Albertus Magnus-Gymnasium di Ratisbona.\nGiornalista e studioso, il suo lavoro pi\u00f9 noto \u00e8 uno studio accurato sulla mistica Teresa Neumann pubblicato nel 1967, dopo aver seguito per trent'anni la mistica, aver conosciuto a fondo i familiari, e aver osservato bene tutto il mondo e i personaggi che la circondavano.\nHa scritto numerosi libri, che sono fondamentali per la comprensione del fenomeno dei cosiddetti miracoli, sul fenomeno delle apparizioni mariane e delle cristofanie.\nTrovandosi spesso su posizioni scettiche e criticato per questo, Hanauer si \u00e8 sempre difeso dicendo che il primo dovere di un credente \u00e8 ricercare la verit\u00e0, e non credere a tutto quanto si racconta."}
{"id": "3135533", "revid": "767487", "url": "https://it.wikipedia.org/wiki?curid=3135533", "title": "Diego Rodr\u00edguez Cano", "text": "\u00c8 deceduto l'11 settembre 2010 in seguito alle gravi ferite riportate in un incidente stradale due giorni prima a Montevideo."}
{"id": "3135534", "revid": "287204", "url": "https://it.wikipedia.org/wiki?curid=3135534", "title": "Diego Rodriguez Cano", "text": ""}
{"id": "3135536", "revid": "288300", "url": "https://it.wikipedia.org/wiki?curid=3135536", "title": "Diego Sebasti\u00e1n Rodr\u00edguez Cano", "text": ""}
{"id": "3135538", "revid": "155634", "url": "https://it.wikipedia.org/wiki?curid=3135538", "title": "Mariella Voglreiter", "text": "Biografia.\nStagioni 2003-2010.\nAttiva in gare FIS dal dicembre del 2002, la Voglreiter esord\u00ec in Coppa Europa il 9 novembre 2007 a Neuss/Bottrop in slalom indoor (22\u00aa) e conquist\u00f2 il primo podio il 12 marzo 2009 a Crans-Montana in supergigante (3\u00aa). Sempre nel 2009 vinse la medaglia d'argento ai Mondiali juniores di Garmisch-Partenkirchen in supergigante piazzandosi alle spalle di Viktoria Rebensburg.\nDurante la stagione 2009-2010 l'atleta austriaca vinse tre gare in Coppa Europa (la prima il 14 gennaio a Caspoggio in discesa libera) e giunse altre tre volte a podio: grazie anche a questi piazzamenti arriv\u00f2 4\u00aa nella classifica generale e vinse quella di supergigante. Il 30 gennaio fece inoltre il suo esordio in Coppa del Mondo nella discesa libera di Sankt Moritz, chiusa con il 32\u00ba tempo.\nStagioni 2011-2013.\nNel 2011 ottenne l'ultima vittoria in Coppa Europa, il 23 febbraio a So\u010di Krasnaja Poljana in discesa libera, e l'ultimo podio, il giorno successivo nelle medesime localit\u00e0 e specialit\u00e0 (2\u00aa); il 2 dicembre dello stesso anno ottenne il suo miglior piazzamento in Coppa del Mondo, classificandosi 5\u00aa in discesa libera a Lake Louise.\nFu per l'ultima volta al via in Coppa del Mondo in occasione della discesa libera di Lake Louise del 1\u00ba dicembre 2012, che non complet\u00f2, e si ritir\u00f2 al termine di quella stessa stagione 2012-2013; la sua ultima gara fu lo slalom speciale dei Campionati mondiali militari 2013, disputato il 28 marzo a La Clusaz e non completato dalla Voglreiter. In carriera non prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "3135540", "revid": "184755", "url": "https://it.wikipedia.org/wiki?curid=3135540", "title": "Ronda", "text": ""}
{"id": "3135549", "revid": "767487", "url": "https://it.wikipedia.org/wiki?curid=3135549", "title": "Politeama Genovese", "text": "Il Politeama Genovese \u00e8 un teatro italiano con sede nel centro di Genova, vicino a Piazza Corvetto e innanzi alla base del parco di Villetta Di Negro. \u00c8 stato sede del Teatro Stabile di Genova dal 1936 al 1994. \nStoria.\nSull'altura situata nel centro di Genova al limite dello storico quartiere di Portoria, nel 1821 Carlo Barabino complet\u00f2 il progetto di un grande parco cittadino, l'Acquasola. Per completare l'offerta di intrattenimenti dell'attrazione, nel 1825 fu edificato un piccolo teatrino in legno, subito accanto al parco, presto ribattezzato col nome di Teatro Diurno, perch\u00e9 attivo durante le ore della giornata.\nSette anni pi\u00f9 tardi, il teatro fu trasformato in un'arena aperta con circa tremila posti, con progetto di Luigi Prato. Nel 1870, in seguito all'ampia urbanizzazione che coinvolgeva tutta la citt\u00e0 in quei decenni, fu riprogettato da Nicol\u00f2 Bruno e acquistato dai fratelli Chiarella, mentre quattro anni dopo fu costruito il tetto. L'architetto Mario Lab\u00f2 lo ristruttur\u00f2 nuovamente nel 1932, e l'edificio divenne sede del Teatro Stabile di Genova a partire dal 1936, ma la seconda guerra mondiale ebbe gravi ripercussioni sulla struttura, semi distrutta dai bombardamenti inglesi su Genova dei primi anni 1940.\nL'architetto Dante Datta firm\u00f2 il progetto di ricostruzione del 1955, alloggiandolo nei fondi di una palazzina a pianta rotonda in stile neoclassico, sempre dirimpetto al parco dell'Acquasola e accanto a Piazza Corvetto. \nTra i direttori d'orchestra pi\u00f9 celebri dell'800 che hanno diretto al Politeama Genovese, il maestro Antonino Palminteri, presente sul podio nell'ottobre del 1893, portando in scena l'opera \"Aida\" di Giuseppe Verdi.. Il Politeama rivaleggiava con il Teatro Carlo Felice nella stagione lirica e fu il primo teatro in citt\u00e0 a mettere in scena un'opera di Richard Wagner.\nNel 1994 termina la gestione da parte del Teatro Stabile di Genova e il Politeama Genovese viene acquistato dalla Politeama Spa, una societ\u00e0 di privati che vede tra i propri soci Savina Savini Scerni, presidente del teatro, e Danilo Staiti, direttore artistico del Teatro.\nPer buona parte degli anni 1990, la scrittrice Barbara Fiorio ha collaborato col Politeama in veste di promoter.\nIl cartellone.\nIl Politeama Genovese offre un cartellone che spazia fra teatro comico, prosa, commedia, musical, danza, balletto classico, ma anche teatro civile, prosa contemporanea e concerti."}
{"id": "3135552", "revid": "767487", "url": "https://it.wikipedia.org/wiki?curid=3135552", "title": "Lavori in corso (film)", "text": "Lavori in corso o anche Falegnami (\"Busy bodies\", nell'originale inglese) \u00e8 un cortometraggio del 1933 con Stanlio e Ollio.\nTrama.\nStanlio e Ollio sono due falegnami, che si dirigono al lavoro con la loro nuova automobile (con tanto di giradischi sotto il cofano) ricavata dalla vendita del loro vecchio negozio. Dopo aver volutamente fatto uno scherzo ad un operaio (Charlie Hall, che non l'ha apprezzato) inizieranno a combinare dei memorabili disastri che lo offenderanno fin tutto il filmato, finendo per esser costretti a fuggire, inseguiti anche dal proprietario, con la loro macchina tagliandola accidentalmente a met\u00e0 passando attraverso una grossa sega automatica.\nProduzione.\nLa location principale, dove si svolsero le riprese presso la falegnameria, fu presso il 517 N Canon Drive di Beverly Hills.\nOggi lo stesso sito non ospita pi\u00f9 la falegnameria in questione, ma una semplice villetta."}
{"id": "3135557", "revid": "599013", "url": "https://it.wikipedia.org/wiki?curid=3135557", "title": "Jury \u017da\u016dno\u016d", "text": "Assieme a Vincent Enyeama, Andr\u00e9s Palop, Peter Schmeichel, Gilbert Bodart e Marco Amelia rientra nella ristretta cerchia dei portieri che sono riusciti a realizzare una rete su azione in Coppa UEFA/UEFA Europa League.\nBiografia.\nPossiede la doppia cittadinanza russa e bielorussa.\nCarriera.\nClub.\nZhevnov inizi\u00f2 la sua carriera nella terza divisione. Nel 2000 fu ingaggiato dal BATE Borisov. Durante i preliminari per la Coppa UEFA 2001-2002 segn\u00f2 una rete contro la Dinamo Tbilisi. Nel 2005 fu ingaggiato dal FK Mosca. Il 23 febbraio 2010 lo Zenit acquist\u00f2 il giocatore e lo mise sotto contratto con un quadriennale.\nNazionale.\nZhevnov vanta oltre 30 presenze nella Nazionale della Bielorussia. Il 3 settembre 2010 Zhevnov fu il capitano della propria Nazionale durante la vittoria per 1-0 contro la Francia. La Bielorussia tuttavia non ha partecipato a nessun torneo continentale o mondiale."}
{"id": "3135559", "revid": "125983460", "url": "https://it.wikipedia.org/wiki?curid=3135559", "title": "Giorgia Sinicorni", "text": "Biografia.\nLavora come attrice teatrale, cinematografica e televisiva in Italia e all'estero. Inizia a formarsi come attrice a 16 anni con Claudia Negrin a Milano, poi si diploma alla Scuola di Teatro Colli di Bologna e continua la sua formazione con vari insegnati tra cui Tom Radcliffe con cui si forma dal 2016 sulla tecnica Meisner (Giorgia \u00e8 attualmente la sola attrice che Tom Radcliffe ha autorizzato a trasmettere la tecnica Meisner in Italia e Francia) \nHa iniziato in teatro con Carlo Giuffr\u00e9 e Gabriele Lavia. Nel 2010-2012 ha prodotto e recitato \"\", un testo di Neil LaBute con la regia di Leonarda Imbornone.\nNel 2018 porta in Italia lo spettacolo francese \"Comment \u00e9pouser un milliardaire che\" \u00e8 andato in scena al Teatro Franco Parenti di Milano ricevendo grande successo di critica. Per lo schermo ha lavorato tra gli altri con Gabriele Muccino, Pupi Avati, Gianluca Maria Tavarelli, Giulio Manfredonia e i Manetti Bros..\nIn Germania nel 2016 \u00e8 coprotagonista nel film \"Outside the Box\" del tedesco Philip Koch.\nDal 2016 \u00e8 una delle protagoniste della serie di fantascienza europea in 3 stagioni, diretta da Julien Lacombe, \"Missions\" trasmessa in tutto il mondo.\nSi \u00e8 laureata in Scienze della comunicazione a Bologna con una tesi sulla semiotica delle nuove tecnologie nello spettacolo contemporaneo."}
{"id": "3135564", "revid": "6923", "url": "https://it.wikipedia.org/wiki?curid=3135564", "title": "ACC (linguaggio di programmazione)", "text": "ACC \u00e8 un compilatore \"quasi\" C per il sistema operativo MS-DOS fornito sulla linea di computer IBM PC. Il compilatore e i programmi compilati girano sotto MS-DOS su qualsiasi processore Intel 80386 o superiore. Oltre al compilatore, ACC include un assembler 386 e un linker per combinare file multipli di oggetti."}
{"id": "3135569", "revid": "123838931", "url": "https://it.wikipedia.org/wiki?curid=3135569", "title": "Ronda (Spagna)", "text": "Ronda \u00e8 un comune spagnolo di 36.827 abitanti situato nella comunit\u00e0 autonoma dell'Andalusia.\n\u00c8 una delle pi\u00f9 antiche e belle cittadine andaluse che, in parte, conserva la sua antica struttura araba. \u00c8 situata su un pianoro a strapiombo verso occidente elevato a 200 metri sulla sottostante pianura nella regione detta Serran\u00eda. Una profonda impressionante spaccatura (\"tajo\") su una larghezza di 60-80 metri e con uno strapiombo di 160 metri sul torrente Guadalev\u00edn divide la citt\u00e0 in due parti unite dal \"Puente Nuevo\" costruito nel 1784-88. Altri due ponti sono: uno di costruzione romana (\"Puente de San Miguel\") e uno di origine araba (\"Puente Viejo\") ricostruito.\nLa citt\u00e0 confina ad est con il parco naturale della Sierra de las Nieves, a sud con la Valle del Genal, ad ovest con la Sierra de Grazalema ed a nord con delle pianure nella direzione di Campillos. Le comunicazioni con i territori confinanti \u00e8 garantita da una rete stradale che attraversa numerosi valichi di montagna offrendo alla vista dei viaggiatori un meraviglioso paesaggio. Il trasporto su rotaia \u00e8 effettuato con i treni \"Talgo\" che vanno verso Algeciras e Madrid.\nLa citt\u00e0 antica conserva gli edifici di origine araba con strade strette e tortuose. La citt\u00e0 \u00e8 anche nota per avere la pi\u00f9 antica \"Plaza de toros\" di Spagna per lo spettacolo della corrida, famosa anche per la sua rinomata scuola di equitazione.\nStoria.\nIntorno alla citt\u00e0 sono stati ritrovati resti preistorici risalenti al Neolitico tra i quali le pitture rupestri della \"Cueva de la Pileta\". Le origini di Ronda risalgono ai celti, che nel VI secolo a.C. la chiamarono \"Arunda\". Successivamente i fenici s'insediarono in un vicino villaggio, che chiamarono Acinipo. Arunda, dopo essere stata conquistata dai greci, cambi\u00f2 il proprio nome in Runda.\nRonda fu fondata come conseguenza della seconda guerra punica, durante la campagna che il generale romano Scipione comand\u00f2 contro i cartaginesi che dominavano la Penisola Iberica alla fine del III secolo a.C.. Con la costruzione del castello di Laurus si favor\u00ec l'insediamento della popolazione tutto intorno; finch\u00e9, al tempo di Giulio Cesare, venne riconosciuta come \"municipium\" e gli abitanti (insieme con quelli della vicina Acinipo) divennero cittadini romani.\nNel V secolo, con la fine dell'Impero Romano, la citt\u00e0 fu presa dai \"suevos\" al comando di Rechila, passando successivamente per un periodo bizantino, nel quale Acinipo fu definitivamente abbandonata, finch\u00e9 Leovigildo la integr\u00f2 nel regno visigoto.\nNel 711 ci fu l'invasione musulmana della penisola iberica e, nel 713, l'attuale Ronda apr\u00ec le porte, senza combattere, al capo berbero Zaide Ben Kesadi El Sebseki. La citt\u00e0 cambi\u00f2 nome in \"Izn-Rand Onda\" (la citt\u00e0 del castello) diventando la capitale della provincia andalusa di \"Takurunna\".\nCon la dissoluzione del califfato di Cordova, Ronda si convert\u00ec in un regno \"Taifa\" indipendente, retto da Abu Nur Hilal ben Abi Qurra: durante questo periodo venne costruita la maggior parte del patrimonio monumentale islamico di Ronda. Ad Abu Nur Hilal successe il figlio Ab\u00fa Nasar la cui morte (per assassinio) port\u00f2 Ronda a far parte del regno sivigliano di Abbad II al-Mu'tadid.\nIl periodo islamico della citt\u00e0 termin\u00f2 quando, il 22 maggio 1485, il re Ferdinando il Cattolico riusc\u00ec a prenderla dopo un prolungato assedio, strappandola al Sultanato di Granada. Molti monumenti eretti dai musulmani furono rimodellati adeguandosi alla nuova situazione che viveva la citt\u00e0, che inizi\u00f2 un nuovo periodo fiorente che la fece crescere estendendosi con nuovi quartieri come quelli di \"Mercadillo\" e \"San Francisco\", mentre il vecchio nucleo arabo prese a conoscersi come \"La Ciudad\" (La Citt\u00e0).\nNel 1572 venne fondata la Real Maestranza di Cavalleria di Ronda con finalit\u00e0 di allenamenti per la difesa e le guerre del regno. Nel XVIII secolo furono fatte importanti costruzioni tra i quali il \"Ponte Nuevo\", che \u00e8 diventato il simbolo della citt\u00e0, e la \"Plaza de toros\". A partire da questa epoca si crearono i miti romantici dei \"bandoleri\" e dei toreri. Il Castello del Laurel, fortezza di Ronda, venne abbattuto dai francesi nella loro ritirata. Durante l'Ottocento e il Novecento l'attivit\u00e0 economica di Ronda continu\u00f2 ad essere prevalentemente rurale, essendo il punto centrale dei paesi della Serran\u00eca e avendo il momento di massimo splendore all'inizio del Novecento con l'avvento della ferrovia.\nNel 1918 si celebr\u00f2 l'Assemblea di Ronda, nella quale venne deciso l'attuale disegno della bandiera, l'inno dell'Andalusia ed il suo stemma. In questa epoca inizi\u00f2 a consolidarsi la \"Caja Ahorros di Ronda\", che ha spinto fortemente l'economia della citt\u00e0 fino alla sua fusione nel 1990 con altre entit\u00e0 bancarie in Unicaja.\nEconomia.\nAd oggi, Ronda vive principalmente sul turismo culturale e rurale. Ci sono alcune industrie agroalimentari e mobilifici, ed una gran numero di piccole attivit\u00e0 commerciali e ristoranti pensati per soddisfare la domanda dei turisti che arrivano ogni giorno in escursione lungo la Costa del Sol.\nMonumenti.\n \nTra i monumenti cittadini, oltre al \"Puente Nuevo\", sono da segnalare la Chiesa Maggiore, la Chiesa dello Spirito Santo, il Municipio, la Casa del re Moro dalla quale si pu\u00f2 scendere nel fondo del burrone utilizzando le scale della miniera, la Casa del Gigante, il Manarete-Alminar di San Sebastian e il Ponte Arabo.\nA fianco del Ponte Arabo si possono visitare i resti dei bagni arabi, che comprendevano una sala fredda (\"frigidarium\"), una tiepida (\"tiepidarium\") e una calda (\"caldarium\"). Il sistema di riscaldamento riutilizzava in parte quello dei bagni romani che sorgevano nel medesimo luogo. L'acqua necessaria alla creazione del vapore era recuperata dal vicino torrente grazie a un sistema azionato da un mulo e a un piccolo acquedotto. \nNella zona moderna si trova il \"Parador de Turismo\", costruito al posto del vecchio municipio ed il mercato di Abastos; la \"Plaza de toros\" pi\u00f9 antica della Spagna e con il raggio pi\u00f9 grande del mondo; il parco della Alemada, che si affaccia sullo strapiombo, molta vegetazione e il nuovo Teatro Espinel.\nCasa del Rey Moro.\nLa Casa del Rey Moro \u00e8 un palazzo che si trova nel centro storico di Ronda, di pianta irregolare e con due torri di diverse altezze per assecondare la curva della strada. Il retro della casa si affaccia sul burrone e presenta giardini terrazzati a diversi livelli decorati con \"azulejos\", fontane e laghetti con ninfee.\nAll'interno dei giardini si trova una miniera di origine araba, che permette di raggiungere il fondo del burrone attraverso una scalinata di circa 60 metri.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "3135574", "revid": "306856", "url": "https://it.wikipedia.org/wiki?curid=3135574", "title": "Liber Croceus", "text": "Il Liber Croceus (libro giallo) \u00e8 stato l'ultimo libro statutario della Repubblica di Ragusa, comprendente atti legislativi del periodo 1460-1808.\nStoria e contenuto.\nIl \"Liber Croceus\" fu preceduto cronologicamente dalle seguenti collazioni:\nEsso contiene - in serie cronologica - i principali atti (\"provvedimenti\") del Maggior Consiglio (\"Consilium majus\"), il massimo organo costituzionale legislativo della Repubblica. Vista la sempre maggiore difficolt\u00e0 di consultazione di tale massa eterogenea di atti, nel corso del tempo vennero creati alcuni compendi: i due pi\u00f9 importanti rimangono quello del nobile Francesco de Gondola (XV secolo) e quello del cancelliere Achille Pozza (1624).\nIl \"Liber Croceus\" presenta in originale una doppia numerazione dei fogli che lo compongono: una pi\u00f9 antica (in alto a destra) ed una pi\u00f9 recente (in basso a sinistra): tradizionalmente i vari documenti vengono citati proprio in base alla numerazione della carta nella quale appaiono (es: \"in Libro Crocei\", ch. 125). Recentemente le determinazioni del Maggior Consiglio presenti nel \"Liber\" sono state per comodit\u00e0 suddivise anche in 460 capitoli.\nTutti gli atti sono in italiano e in latino.\nEdizioni.\nL'unica edizione completa ed annotata del \"Liber Croceus\" rimane quella curata dallo studioso serbo Branislav M. Nedeljkovi\u0107 nel 1997, per quanto presenti una serie di errori di trascrizione e di impostazione."}
{"id": "3135575", "revid": "1543377", "url": "https://it.wikipedia.org/wiki?curid=3135575", "title": "Antonio Puig", "text": "Ha scritto libri sulla letteratura di ricerca bibliografica, poesie, saggi, romanzi, racconti, aforismi e traduzioni. \nIl suo contributo metodologico principale \u00e8 di avere studiato da prima volta gli inventari del XV secolo, applicando metodi statistici per studiare gli incunaboli.\nIl suo lavoro \u00e8 stato tradotto in sedici lingue."}
{"id": "3135576", "revid": "164044", "url": "https://it.wikipedia.org/wiki?curid=3135576", "title": "Jukka Raitala", "text": "Carriera.\nIl 23 dicembre 2016 viene acquistato dal . Esordisce giocando da titolare la prima partita della stagione contro il . Confermatosi un buon elemento, termina la stagione con 30 presenze di cui due giocate durante i playoff.\nIl 12 dicembre 2017, in occasione dell'Expansion Draft, viene scelto dal Los Angeles FC, per poi essere ceduto insieme a Raheem Edwards, al Montr\u00e9al Impact in cambio di Laurent Ciman. Anche con i canadesi dimostra una buona qualit\u00e0 difensiva venendo spesso impiegato come terzino sinistro; il 12 agosto 2018 realizza la prima marcatura con gli Impact, segnando la rete del pareggio finale contro il . Nella stagione successiva viene confermato titolare giocando 26 partite in MLS e cinque nel Canadian Championship, trofeo poi conquistato dalla compagine nerazzurra.\nIl 22 febbraio 2020, l\u2019allenatore degli Impact Thierry Henry annuncia che Raitala \u00e8 il nuovo capitano della squadra, il terzo, dopo Arnaud e Bernier, da quando i canadesi giocano in MLS. \nIl 28 gennaio 2021 firma per il .\nNazionale.\nIl 4 febbraio 2009 esordisce in nazionale maggiore durante l'amichevole giocata a Tokyo contro il Giappone.\nStatistiche.\nPresenze e reti nei club.\n\"Statistiche aggiornate al 28 ottobre 2020.\""}
{"id": "3135579", "revid": "767487", "url": "https://it.wikipedia.org/wiki?curid=3135579", "title": "Andando a spasso", "text": "Andando a spasso (\"Going Bye-Bye!\") \u00e8 un cortometraggio del 1934 con Stanlio e Ollio.\nTrama.\nStanlio e Ollio assistono al processo del malvivente Butch, che hanno contribuito a consegnare alla giustizia. Questi viene condannato all'ergastolo, e minaccia i due amici che, se uscir\u00e0 di prigione, si vendicher\u00e0 legando loro le gambe attorno al collo. Impauriti, Stanlio e Ollio vogliono lasciare la citt\u00e0 ma, non possedendo abbastanza denaro, decidono di mettere un annuncio sul giornale cercando qualcuno con cui condividere le spese per il viaggio.\nLa sera seguente vengono contattati da una signora interessata all'annuncio. Mentre i due si dirigono a casa della donna, il marito - che si rivela essere Butch - fugge di galera e arriva a casa, nascosto dalla donna in un baule nel quale rimane chiuso senza poter uscire.\nLa donna chiede aiuto a Stanlio e Ollio, che riescono ad aprirlo con fatica. Attraverso un foro praticato nel baule Butch riconosce Ollio, cos\u00ec, appena il mobile viene distrutto dai getti d'acqua, insegue i due malcapitati fuggiti nella stanza vicina. A questo punto la polizia giunge nell'appartamento e arresta l'evaso, non prima che questi abbia posto in atto i suoi propositi vendicativi.\nProduzione.\nPer le riprese fuori dal tribunale, venne scelto il 9770 di Culver Boulevard a Culver City, mentre il resto della pellicola venne girato presso gli Hal Roach Studios.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 23 giugno 1934.\nLa versione doppiata da Mauro Zambuto e Alberto Sordi fa parte del film di montaggio del 1946 \"Fuori da quelle muraglie\"."}
{"id": "3135581", "revid": "767487", "url": "https://it.wikipedia.org/wiki?curid=3135581", "title": "The Fireman (gruppo musicale)", "text": "The Fireman \u00e8 il nome dato agli esperimenti di musica elettronica di Paul McCartney e Youth. \u00c8 molto probabile che Paul abbia scelto il nome The Fireman (che significa \"pompiere\") in omaggio alla metafora di George Harrison che descrive il peso della responsabilit\u00e0 di essere uno dei Beatles sopravvissuti. In una intervista del Rolling Stone nel 1987 Harrison disse: \u00abNon credo che ti possa mai ritirare. Diciamo che mi sento come un pompiere. Un pompiere non se ne sta seduto nella sua uniforme da pompiere tutta la vita. Ma quando va a lavorare, si fa coraggio e sale sulla sua autopompa\u00bb.\nNel 1993, il duo pubblic\u00f2 il primo album: \"Strawberries Oceans Ships Forest\", e prosegu\u00ec con \"Rushes\" nel 1998. Nel 2000, Youth prese parte all'album di McCartney \"Liverpool Sound Collage\", che per stile \u00e8 simile a quelli dei The Fireman. L'ultimo album, \"Electric Arguments\", \u00e8 disponibile sul loro sito internet.\nNel giugno del 2008, il sito ufficiale di McCartney annunci\u00f2 che il brano chiamato Lifelong Passion (Sail Away), proveniente dall'album \"Electric Arguments,\" sarebbe stato disponibile per il download esclusivo ai fan che avessero fatto una donazione all'associazione benefica Adopt-A-Minefield. L'album fu pubblicato con l'etichetta One Little Indian il 24 novembre del 2008. Il nuovo album presenta brani pi\u00f9 tradizionali, nei quali sono presenti parti cantate (\u00e8 la prima volta che compaiono nei dischi del duo). La maggior parte di queste canzoni \u00e8 eseguita da McCartney.\nIl duo ha tratto il titolo \"Electric Arguments\" dalla poesia \"Kansas City to St. Louis\" di Allen Ginsberg.\nNel febbraio del 2009, Sirius XM ha lanciato la Fireman Radio, un canale interamente dedicato alla musica del duo."}
{"id": "3135582", "revid": "767487", "url": "https://it.wikipedia.org/wiki?curid=3135582", "title": "Percussione (medicina)", "text": "La percussione \u00e8 una metodica della semeiotica in medicina che consiste nel tamburellare (con due dita sopra un dito medio interposto) sulla superficie corporea per indagare le strutture sottostanti, e dunque viene usata nell'esame obiettivo per stimare le condizioni del torace e dell'addome. Si tratta di uno dei quattro metodi classici dell'esame clinico, assieme all'ispezione, palpazione e auscultazione. Viene eseguito con il dito medio di una mano che tamburella sul dito medio dell'altra mano, che viene posto in modo firme sulla pelle che copre i tessuti molli, mai sull'osso.\nEsistono due tipi di percussione: diretta, che utilizza uno oppure due dita, e indiretta, che utilizza il dito medio come flessore. Si hanno quattro tipi di suoni alla percussione: risonante, iper-risonante, suono ottuso di coscia oppure ottuso. Un suono ottuso \"di coscia\" indica la presenza di una massa solida sotto la superficie pelle/fasce tendinee/piano muscolare/peritoneo. Un suono pi\u00f9 rimbombante indica cavit\u00e0 vuote, contenenti aria.\nLa percussione veniva utilizzata da secoli per distinguere tra barili pieni e vuoti di liquore, vino e di birra, e il Dr. Joseph Leopold Auenbrugger si ispir\u00f2 a questa tecnica per la percussione medica.\nPercussione del torace.\nViene utilizzata per diagnosticare l'ipertrofia cardiaca, lo pneumotorace, l'enfisema e altre malattie. Pu\u00f2 essere impiegata per stabilire la mobilit\u00e0 respiratoria del torace.\nPercussione dell'addome.\nViene utilizzata per scoprire se un organo mostra un \"aia\" (superficie di proiezione verso la pelle) allargata e/o alterata nei suoni. Si basa sul principio di discriminare i tessuti e gli spazi vuoti tra di loro grazie alle vibrazioni che i tessuti emettono alla percussione. Il suono generato viene utilizzato per stabilire se le dimensioni e la natura del tessuto sottostante \u00e8 normale (e dunque verosimilmente sano) oppure anormale, facendo pensare ad una patologia sottostante da indagare con ulteriori procedure.\nLa percussione dell'addome \u00e8 utile per rilevare:\nNote alla percussione.\nBasandosi sulla percezione tattile e uditiva, i toni/note che vengono uditi possono essere categorizzati come "}
{"id": "3135584", "revid": "1543377", "url": "https://it.wikipedia.org/wiki?curid=3135584", "title": "Off the Ground", "text": "Off the Ground \u00e8 un album di Paul McCartney, pubblicato nel 1993. Oltre ad essere il primo disco degli anni novanta dell'ex Beatle, \u00e8 anche l'atteso seguito di \"Flowers in the Dirt\" del 1989.\nIl disco.\nRegistrazione e struttura.\nQuando le sedute di registrazione per l'album ebbero inizio, nell'autunno del 1991, McCartney decise di utilizzare come musicisti di studio la band che lo aveva seguito nel precedente tour. In aggiunta, i brani \"Mistress and Maid\" e \"The Lovers That Never Were\", che risalivano alla collaborazione con Elvis Costello, fanno il loro debutto su vinile in quest'album. A differenza di \"Flowers in the Dirt\", comunque, Costello non appare in \"Off the Ground\".\nUna delle differenza principali tra \"Flowers in the Dirt\" e \"Off the Ground\" \u00e8 un sound generale pi\u00f9 diretto e lineare. Inoltre, si nota nei testi dei brani, un incremento di interesse e partecipazione in McCartney circa le cause sociali, come l'anti-vivisezione (\"Looking For Changes\") \u2013 McCartney e la moglie Linda erano gi\u00e0 da tempo vegetariani convinti \u2013 o la speranza in un mondo migliore (\"Hope of Deliverance\" e \"C'Mon People\").\n\"Hope of Deliverance\", brano pop dal sapore latino, fu registrata con chitarre in stile flamenco suonate da McCartney e Robbie McIntosh, mentre durante le sovraincisioni delle percussioni venne chiamato a contribuire il musicista italiano Maurizio Ravalico.\nPubblicazione.\nIl singolo di lancio, \"Hope of Deliverance\", fu pubblicato nell'ultima settimana di dicembre del 1992 e l'album segu\u00ec nel febbraio 1993. Anche se \"Off the Ground\" sal\u00ec alla posizione numero 5 in Gran Bretagna e raggiunse la posizione numero 17 nella classifica statunitense di \"Billboard\", il disco fu il primo album di Paul McCartney a non sfornare un singolo di successo da classifica negli Stati Uniti dai tempi di \"Wild Life\" degli Wings nel 1971. In Germania, invece, l'album riscosse un notevole successo, con il singolo \"Hope of Deliverance\" al terzo posto in classifica e il disco al secondo posto per quattro settimane di seguito.\nPoche settimane dopo l'uscita dell'album, McCartney intraprese il suo nuovo tour mondiale di concerti. Le esibizioni provenienti dai vari concerti possono essere ascoltate sul disco \"Paul Is Live\", che segu\u00ec alla fine del 1993.\nNonostante sia generalmente considerato dalla critica un seguito abbastanza deludente dell'acclamato predecessore \"Flowers in the Dirt\" e, il disco venga spesso sottovalutato anche dai fan, \"Off the Ground\" si \u00e8 ritagliato una fetta di ammiratori tra i fan pi\u00f9 devoti di McCartney.\nI piedi ritratti in copertina sono quelli di McCartney, della moglie Linda e dei componenti della sua touring band.\nTracce.\nTutti i brani sono opera di Paul McCartney, eccetto dove indicato.\nOff the Ground: The Complete Works.\n\"Off the Ground: The Complete Works\" \u00e8 una versione su doppio CD pubblicata solo in Giappone e nei Paesi Bassi. Questa versione contiene brani aggiuntivi come \"Big Boys Bickering\", una canzone di protesta, \"Long Leather Coat\" e \"I Can't Imagine\".\nTracce del CD 2.\nCuriosamente, anche se quest'edizione dell'album viene definita \"The Complete Works\", mancano da essa due b-side e tre promo remix. Le tracce mancanti sono: \"Deliverance\" e \"Deliverance (Dub Mix)\", rifacimenti in chiave dance del brano \"Hope of Deliverance\" pubblicati come lati B del CD singolo di \"C'Mon People\", e tre remix promozionali della canzone \"Off the Ground\", chiamate \"The Bob Clearmountain Remix\", \"The Keith Cohen Remix\", e \"The Keith Cohen AC Remix\"."}
{"id": "3135586", "revid": "547034", "url": "https://it.wikipedia.org/wiki?curid=3135586", "title": "Sanxia", "text": "Sanxia (cinese tradizionale: \u4e09\u5cfd\u93ae; cinese semplificato: \u4e09\u5cfd\u9547; pinyin: S\u0101nxi\u00e1 Zh\u00e8n; poj: Sam-kiap-t\u00ecn) \u00e8 una citt\u00e0 di Taiwan, situata nella parte sudoccidentale della contea settentrionale di Taipei. Il 25 dicembre 2010, l'intera contea diventer\u00e0 una megalopoli di nome Xinbei, mentre Sanxia diventer\u00e0 un distretto mantenendo lo stesso nome.\nIl vecchio nome della citt\u00e0 (\u4e09\u89d2\u6e67, poj: Sa\u207f-kak-\u00e9ng, letteralmente \"flutto triangolare\") si riferisce all'incontro dei tre fiumi Tahan, Sanxia ed il \"fiume orizzontale\" (\u6a6b\u6eaa). Nel 1920, il governo giapponese che dominava Taiwan ha designato Sanxia come area amministrativa, dandole il nome di Sankyo \u4e09\u5cfd (r\u014dmaji: Sanky\u014d; poj: Sam-kiap), che significa \"Tre Gole\"."}
{"id": "3135587", "revid": "117483600", "url": "https://it.wikipedia.org/wiki?curid=3135587", "title": "Alice (linguaggio di programmazione)", "text": "Alice \u00e8 un linguaggio di programmazione funzionale progettato presso l'Universit\u00e0 del Saarland. \u00c8 un dialetto di Standard ML, con il supporto aggiuntivo per la valutazione lazy, la concorrenza e la programmazione a vincoli.\nL'implementazione di Alice utilizza la macchina virtuale SEAM (Simple Extensible Abstract Machine). Alice \u00e8 distribuito come software libero e fornisce la compilazione just-in-time sia verso bytecode che in codice nativo per l'architettura x86.\nEsempio.\nAlice estende Standard ML con diverse primitive per la valutazione lazy e la concorrenza. Per esempio, i thread possono essere creati utilizzando la parola chiave codice_1. Si consideri il semplice algoritmo per il calcolo della successione di Fibonacci:\n fun fib 0 = 0\n | fib 1 = 1\n | fib n = fib(n-1) + fib(n-2);\nPer grandi valori di codice_2, codice_3 richieder\u00e0 un lungo tempo di calcolo. Questo calcolo pu\u00f2 essere effettuato in un thread separato da:\n val x = spawn fib n;\nLa variabile codice_4 \u00e8 ora legata a un \"valore futuro\". Quando un'operazione richiede il valore effettivo di codice_4, essa si blocca finch\u00e9 il thread corrispondente non ha completato la computazione. Per sfruttare il calcolo parallelo, si pu\u00f2 ridefinire la funzione codice_6 come segue:\n fun fib 0 = 0\n | fib 1 = 1\n | fib n = spawn fib(n-1) + fib(n-2);"}
{"id": "3135588", "revid": "729019", "url": "https://it.wikipedia.org/wiki?curid=3135588", "title": "Don Clarke", "text": "Internazionale con gli All Blacks, venne soprannominato \"The Boot\" per la sua abilit\u00e0 nel calciare il pallone.\nBiografia.\nClarke inizi\u00f2 a giocare a rugby con la Waikato all'et\u00e0 di 17 anni.\nNel 1956 contribu\u00ec alla vittoria 14-10 della Waikato contro il recatosi in tour in Nuova Zelanda. Grazie alla sua prestazione venne selezionato per giocare il terzo test degli All Blacks contro gli Springboks.\nDurante la sua carriera da All Black Clarke collezion\u00f2 in totale 89 presenze (31 test match disputati) realizzando in totale 781 punti, un record che dur\u00f2 24 anni prima di essere infranto da Grant Fox nel 1988.\nClarke aveva quattro fratelli che giocavano tutti con la Waikato. Solamente in una occasione giocarono contemporaneamente nello stesso incontro, a Te Aroha nel 1961.\nClarke gioc\u00f2 anche a cricket principalmente con Auckland e con Northern Districts.\nSi trasfer\u00ec in Sudafrica negli anni 1970 e intraprese la carriera di allenatore a Johannesburg. Nel 1997 Clarke rest\u00f2 gravemente ferito in un incidente automobilistico che vide coinvolti la sua auto e un autocarro di 15 tonnellate.\nNel 2001 venne indotto nella International Rugby Hall of Fame. Nel marzo dello stesso anno gli fu diagnosticato un melanoma che lo port\u00f2 alla morte il 29 dicembre 2002."}
{"id": "3135589", "revid": "214509", "url": "https://it.wikipedia.org/wiki?curid=3135589", "title": "Codice nativo", "text": ""}
{"id": "3135590", "revid": "1543377", "url": "https://it.wikipedia.org/wiki?curid=3135590", "title": "Willington Ortiz", "text": " Figura al settimo posto della classifica dei realizzatori della Categor\u00eda Primera A. L'IFFHS l'ha incluso nella lista dei migliori calciatori sudamericani del XX secolo, classificandolo al diciassettesimo posto, posizione che lo qualifica come miglior giocatore del suo paese.\nCaratteristiche tecniche.\nGioc\u00f2 come attaccante; si schierava solitamente sulla fascia destra, in una posizione tipica delle ali. Tra i suoi maggiori pregi vi erano la capacit\u00e0 nel dribbling, la velocit\u00e0 e la precisione nel tiro; abile tecnicamente, fu anche un calciatore tatticamente molto versatile.\nCarriera.\nClub.\nDopo un anno nel settore giovanile del Millonarios, a cui era giunto tramite segnalazione di Jaime Arroyaye, debutt\u00f2 in prima squadra nel 1972 contro l'Internacional di Porto Alegre, compagine brasiliana, marcando la rete della vittoria. Tra l'anno del suo primo incontro alla sua ultima apparizione con la maglia del Millonarios passarono otto stagioni, durante le quali Ortiz fu per due volte campione di Colombia (1972 e 1978) e partecip\u00f2 per quattro volte (di cui due consecutive) alla Coppa Libertadores. Trasferitosi al Deportivo Cali per tredici milioni di pesos, la cifra pi\u00f9 alta sborsata in Colombia a quel tempo, vi gioc\u00f2 due buone stagioni, mettendosi particolarmente in evidenza durante la Coppa Libertadores 1981; in seguito, pass\u00f2 all'Am\u00e9rica di Cali. Con la squadra dalla divisa rossa rimase fino al termine della carriera: vinse, sotto la guida del tecnico Gabriel Ochoa Uribe, quattro campionati nazionali consecutivi (dal 1983 al 1986) e raggiunse per tre volte in sequenza la finale della Libertadores, perdendo per\u00f2 in tutte le occasioni. Le sue prestazioni con l'Am\u00e9rica lo annoverano fra i giocatori pi\u00f9 rappresentativi di tale societ\u00e0. Al termine della sua carriera (avvenuto dopo la stagione 1988 e coronato da una partita d'addio il 15 marzo 1989 all'Estadio Ol\u00edmpico Pascual Guerrero) contava 215 reti segnate in 710 gare ufficiali, di cui, 19 in 92 partite di Copa Libertadores.\nNazionale.\nConvocato per la prima volta in Nazionale il 15 febbraio 1973, data del suo debutto, partecip\u00f2 alla fase eliminatoria di quattro Mondiali: , , e . La prima competizione ufficiale a cui prese parte fu la Copa Am\u00e9rica 1975: l\u00ec si fece notare per le sue prestazioni, impreziosite da due reti. In tale torneo, la sua selezione giunse in finale, persa poi a Caracas contro il . Fu presente anche durante la Copa Am\u00e9rica 1979 e quella del 1983. Ha chiuso la sua carriera internazionale il 3 novembre 1985."}
{"id": "3135591", "revid": "214509", "url": "https://it.wikipedia.org/wiki?curid=3135591", "title": "Compilazione just-in-time", "text": ""}
{"id": "3135592", "revid": "1214201", "url": "https://it.wikipedia.org/wiki?curid=3135592", "title": "Kasper H\u00e4m\u00e4l\u00e4inen", "text": ""}
{"id": "3135597", "revid": "287204", "url": "https://it.wikipedia.org/wiki?curid=3135597", "title": "Austrian Open 1976", "text": "L'Austrian Open 1976 \u00e8 stato un torneo di tennis giocato sulla terra battuta. \u00c8 stata la 6\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Kitzb\u00fchel in Austria dal 18 al 24 luglio 1976.\nCampioni.\nSingolare maschile.\n Manuel Orantes ha battuto in finale Jan Kode\u0161 7\u20136, 6\u20132, 7\u20136\nDoppio maschile.\n Ji\u0159\u00ed H\u0159ebec / Jan Kode\u0161 hanno battuto in finale J\u00fcrgen Fassbender / Hans-J\u00fcrgen Pohmann 6-7, 6-2, 6-4"}
{"id": "3135603", "revid": "479409", "url": "https://it.wikipedia.org/wiki?curid=3135603", "title": "Cuneo Gesso", "text": ""}
{"id": "3135604", "revid": "287204", "url": "https://it.wikipedia.org/wiki?curid=3135604", "title": "Washington Star International 1976", "text": "Il Washington Star International 1976 \u00e8 stato un torneo di tennis giocato sulla terra battuta. \u00c8 stata l'8\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Washington negli Stati Uniti dal 19 al 26 luglio 1976.\nCampioni.\nSingolare maschile.\n Jimmy Connors ha battuto in finale Ra\u00fal Ram\u00edrez 6-2, 6-4\nDoppio maschile.\n Brian Gottfried / Ra\u00fal Ram\u00edrez hanno battuto in finale Arthur Ashe / Jimmy Connors 6-3, 6-3"}
{"id": "3135607", "revid": "76963", "url": "https://it.wikipedia.org/wiki?curid=3135607", "title": "Sas\u00e0 Salvaggio", "text": "Biografia.\nNato a Milano da Gaetano Salvaggio e Giovanna Macaluso, all'et\u00e0 di 6 anni va a vivere a Palermo, terra d'origine dei suoi genitori.\nInizia la carriera nel mondo dello spettacolo nel 1992, quando debutta in una trasmissione comica di sua creazione intitolata \"Non \u00e8 la Rai, non \u00e8 Canale 5, ma allora che schifiu \u00e8\" dove ridoppiava in dialetto palermitano i personaggi nelle alcune scene dei film a cartoni animati Disney come Ariel (per gli amici Mariella), il principe Eric (Franco), Re Tritone (Nettuno, padre di Mariella), Sebastian il granchio giamaicano (il maresciallo) e Scuttle il gabbiano (un amico di Mariella) de \"La sirenetta\" (1989), inclusi Belle, il principe Adam nei panni della Bestia, Maurice, Gaston (Filippo di Cognamore) e Le Tont de \"La bella e la bestia\" (1991) senza scordare Aladdin nei panni del principe Ali Ababua (figlio dello zio Gino), il Genio della lampada, la principessa Jasmine (Rosalia), il Sultano di Agrabah (padre di Rosalia), Rajah la tigre e il Trovatore (il mercante Abduh) di \"Aladdin\" (1992) e non-Disney con quelli in live action come i personaggi delle alcune scene di \"Ben-Hur\" e altri film o serie televisive, di un film in bianco e nero a cartoni animati della fortunata saga di \"Asterix\" e i vari personaggi de \"Gli antenati\".\nDue anni dopo \u00e8 l'ideatore della trasmissione \"Sgrilla la Notizia\", parodia del pi\u00f9 ben noto telegiornale satirico \"Striscia la notizia\". Proprio l'ideatore della trasmissione di Canale 5, Antonio Ricci, si accorge di lui e lo arruola per il suo programma, inviandolo soprattutto nella sua citt\u00e0 d'adozione, Palermo. Dopo aver curato per anni la redazione siciliana del programma, nel periodo di aprile, maggio e giugno del 2004 conduce in studio insieme a Luca Laurenti, situazione che si ripeter\u00e0 negli anni seguenti.\nCome attore di teatro ha debuttato nel 1993 al Teatro Lelio di Palermo, facendo registrare il tutto esaurito per tre mesi. Nel 1996 recita nello spettacolo \"Sembra serio ma fa ridere\". Nel 1999 \u00e8 in scena con \"Dialetti e pubblicit\u00e0\". Nel 2002, il suo spettacolo \"Siciliani brava gente\" viene registrato e pubblicato in DVD; nel 2004, al Teatro Politeama di Palermo, \u00e8 in scena \"Siciliani brava gente 2\". Tra il 2007 e il 2008 ha recitato in \"Sas\u00e0o Meravigliao\", parodia della canzone \"Cacao Meravigliao\" della trasmissione televisiva di Rai 2 \"Indietro tutta!\" (1987-1988), con la conduzione di Renzo Arbore e Nino Frassica e \"I Love Sicilia\".\nNel 2002 presenta il Carnevale di Sciacca, nell'occasione, l'organizzazione gli dedica un carro. Nel 2008 ha partecipato al videoclip dei Combomastas intitolato \"U tagghiamu stu palluni\" (in italiano \"Lo tagliamo questo pallone\"), relativo al brano di un gruppo emergente che denuncia i disagi della quotidiana vita palermitana. Tale video ha ricevuto il premio dall'Universit\u00e0 IULM di Milano come \"miglior videoclip dell'anno per la comunicazione sociale\".\nDal 2009 \u00e8 testimonial del vino Sas\u00e0more, il cui scopo \u00e8 quello di rilanciare il territorio della Valle del Belice. Nel 2009 vince un Oscar al Sicilian Film Festival di Miami, con il DVD sottotitolato in inglese \"Racconti di Sicilia\" come miglior documentario sulla storia e l'ironia dei siciliani. Nel 2010 \u00e8 testimonial delle promozioni di Chateau d'Ax, in onda all'interno della trasmissione \"Zelig\" su Canale 5. Nel 2011 \u00e8 ospite su Rai Due dell'\"Isola dei famosi\" come opinionista; inoltre si esibisce al \"Saturday Night Live\" su Italia 1 ed \u00e8 testimonial dell'Associazione Giusta Causa che assiste e tutela le vittime di episodi di malasanit\u00e0 nel territorio Italiano.\nNel 2012 \u00e8 ospite di \"Quinta colonna\" nonch\u00e9 testimonial della Partita del cuore (trasmessa da Rai Uno in occasione del ventennale delle stragi di Falcone e Borsellino) e di Amg Gas luce, societ\u00e0 del gruppo Edison. Sempre nello stesso anno partecipa a qualche puntata di \"Cielo che Gol\" su Sky e alla produzione del DVD \u201cRacconti di Sicilia\u201d distribuito in tutto il mondo; inoltre debutta con lo spettacolo teatrale \"Miracolo a Broadway\", un musical comico di cui \u00e8 protagonista.\nNel 2013 debutta con il tour teatrale \"Risate all'italiana\" in scena nelle citt\u00e0 di Torino, Bologna, Milano (Zelig) e Roma. Il tour si conclude al teatro Al Massimo di Palermo con lo spettacolo \"I miei primi 20 anni\" registrando il tutto esaurito per ben 8 repliche. Per la tv va in onda sui migliori network televisivi regionali con la trasmissione \"Sas\u00e0 Salvaggio Show\", con il meglio dei video registrati durante la tourn\u00e9e internazionale che ha toccato Miami, Montreal, New York, Los Angeles e Barcellona.\nNel 2014: Testimonial presentatore della manifestazione \"Insieme per non dimenticare\" (Anniversario Stragi Falcone e Borsellino) e della Manifestazione \"Una vita da social\", per la Polizia di Stato. Commenta il Mondiale del Brasile in collaborazione con la SNAI in compagnia di campioni come Schillaci, Altafini, Cabrini, Tacconi. A novembre in onda sui canali regionali siciliani TRM e MED1 con la trasmissione satirica dal titolo \"Tele Sas\u00e0\".\nA dicembre ritorna sul palco del teatro Al Massimo di Palermo con il nuovo spettacolo: \"I miei primi 20 anni 2\"\nIn tutti questi anni ha sempre portato con s\u00e9, il chitarrista-cantante Jimmy Coraro, eclettico e camaleontico musicista sempre pronto ad ogni situazione e gag di Sas\u00e0, a cui si \u00e8 unito il virtuoso fisarmonicista Peppe Corsale.\nDal 3 maggio 2021 conduce \"Futtitinni News\" su Antenna Sicilia.\nL\u2019anno seguente prende parte ad \"Incastrati\", la serie in onda su Netflix scritta, diretta e interpretata da Ficarra e Picone.\nVita privata.\n\u00c8 sposato con Stefania, con cui vive a Palermo, e dalla quale ha avuto due figli gemelli, Andrea e Matteo nati il 17 agosto 2005."}
{"id": "3135608", "revid": "30610", "url": "https://it.wikipedia.org/wiki?curid=3135608", "title": "PySide", "text": "PySide \u00e8 un binding delle Qt per Python.\nNell'Agosto 2009, Nokia, che ha acquisito la propriet\u00e0 delle librerie Qt (grazie all'acquisizione della Trolltech\n), ha pubblicato PySide, fornendo funzionalit\u00e0 simili a PyQt, ma sotto licenza LGPL, dopo aver cercato di raggiungere un accordo con la societ\u00e0 Riverbank Computing, creatrice delle PyQt, al fine di convincerla a fornire come ulteriore licenza quella LGPL. Le librerie PyQt sono infatti disponibili sotto doppia Licenza: GPL e Commerciale.\nLo sviluppo \u00e8 curato da OpenBossa INdT in Brasile ed \u00e8 finanziato da Nokia stessa. Il finanziamento al progetto scadr\u00e0 a fine 2011.\nPySide attualmente supporta:\nEsempio di Hello world.\nimport sys\nfrom PySide import QtCore, QtGui\napp = QtGui.QApplication(sys.argv)\nwin = QtGui.QWidget()\nwin.resize(320, 240) \nwin.setWindowTitle(\"Hello, World!\") \nwin.show()\nsys.exit(app.exec_()) "}
{"id": "3135611", "revid": "1788047", "url": "https://it.wikipedia.org/wiki?curid=3135611", "title": "Louisville Open 1976", "text": "Il Louisville Open 1976 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a Louisville negli Stati Uniti dal 2 all'8 agosto 1976.\nCampioni.\nSingolare maschile.\n Harold Solomon ha battuto in finale Wojciech Fibak 6\u20132, 7\u20135\nDoppio maschile.\n Byron Bertram / Pat Cramer hanno battuto in finale Stan Smith / Erik Van Dillen 6\u20133, 6\u20134"}
{"id": "3135613", "revid": "287204", "url": "https://it.wikipedia.org/wiki?curid=3135613", "title": "Li Meishu", "text": "Il famoso tempio Zushih di Sanxia, citt\u00e0 che al tempo si chiamava Sanjiaoyong, \u00e8 stato ricostruito tre volte, di cui l'ultima sotto la supervisione di Li."}
{"id": "3135615", "revid": "92723", "url": "https://it.wikipedia.org/wiki?curid=3135615", "title": "Diocesi di Fordongianus", "text": "La diocesi di Fordongianus (in latino: \"Dioecesis Foritraianensis\") \u00e8 una sede soppressa e sede titolare della Chiesa cattolica.\nStoria.\n\"Forum Traiani\" \u00e8 un'antica citt\u00e0 romana, corrispondente all'odierna Fordongianus, nel centro della Sardegna, in provincia di Oristano.\nLa citt\u00e0 ospit\u00f2 una comunit\u00e0 cristiana gi\u00e0 in epoca precostantiniana. Il martirologio geronimiano ricorda, alla data del 21 agosto, il martire san Lussorio, che sarebbe stato ucciso all'inizio del IV secolo durante la persecuzione di Diocleziano. La sua sepoltura \u00e8 da identificare con il vano ipogeo della chiesa di San Lussorio, edificata nel XII secolo, e collocata in una vasta necropoli appena fuori dalle mura di \"Forum Traiani\". Secondo la tradizione, era originario di Forum Traiani anche sant'Archelao.\nLe prime notizie certe sull'esistenza di una diocesi si hanno nell'anno 484, quando al concilio di Cartagine convocato dal re vandalo Unerico partecipano anche i vescovi sardi, tra cui Martiniano di \"Forum Traiani\". Gli scavi condotti nelle vicinanze della chiesa di San Lussorio hanno portato alla luce i resti di una precedente chiesa paleocristiana, ampliamento dell'antico \"martyrium\" del santo, e databile al VI secolo, successivamente alla conquista bizantina dell'isola (534). In questa chiesa sono state scoperte le sepolture di altri tre vescovi, Stefano, Vittore e un altro di cui \u00e8 nota solo l'iniziale S. Tra il VI ed il VII secolo, la chiesa sub\u00ec dei sostanziali rifacimenti dovuti al vescovo Elia, la cui iscrizione \u00e8 oggi murata nella chiesa di San Lussorio. In una lettera indirizzata da Gregorio Magno al metropolita di Cagliari, Ianuarius, sono menzionati tutti i vescovi dell'isola senza per\u00f2 riferimento alla sede di appartenenza; \u00e8 presumibile che uno di questi sia stato vescovo di \"Forum Traiani\".\nDalle lettere di Gregorio Magno si evince che l'interno della Sardegna era ancora abitato da popolazioni dedite ai culti pagani, le \"civitates Barbariae\"; la comunit\u00e0 cristiana di \"Forum Traiani\", secondo le affermazioni di Fiocchi Nicolai, rappresentava \u00abun importante avamposto missionario per l'evangelizzazione delle popolazioni dell'interno\u00bb. Ancora le lettere di Gregorio Magno ci informano dell'esistenza a Cagliari di un monastero dedicato a san Lussorio, segno dell'importanza che ebbe in tutta l'isola la devozione per questo santo forotraianense.\nIncerta \u00e8 l'identificazione della cattedrale dell'antica diocesi. Potrebbe essere stata il santuario di San Lussorio, ma l'assenza di un battistero e di ambienti episcopali sono a sfavore di questa ipotesi; mentre una seconda ipotesi la colloca nell'area dell'odierna chiesa di San Pietro, edificata nell'Ottocento sui resti di un'antica chiesa.\nLa sede fu soppressa intorno al IX-X secolo ed i suoi territori uniti a quelli della diocesi di Santa Giusta.\nDal 1968 Fordongianus \u00e8 annoverata tra le sedi vescovili titolari della Chiesa cattolica; dal 9 dicembre 2003 il vescovo titolare \u00e8 J\u00f6rg Michael Peters, vescovo ausiliare di Treviri."}
{"id": "3135616", "revid": "767487", "url": "https://it.wikipedia.org/wiki?curid=3135616", "title": "Nicholas Otaru", "text": "Carriera.\nClub.\nHa giocato complessivamente 9 partite in Europa League con l'Honka, 8 delle quali nei turni preliminari della manifestazione.\nNazionale.\nHa giocato una partita negli Europei Under-21 del 2009 ed una partita amichevole con la Nazionale maggiore."}
{"id": "3135617", "revid": "767487", "url": "https://it.wikipedia.org/wiki?curid=3135617", "title": "Columbus Open 1976", "text": "Il Columbus Open 1976 \u00e8 stato un torneo di tennis giocato sulla cemento. \u00c8 stata la 7\u00aa edizione del Columbus Open, che fa parte del Commercial Union Assurance Grand Prix 1976. Si \u00e8 giocato a Columbus negli USA, dal 2 all'8 agosto 1976.\nCampioni.\nSingolare.\n Roscoe Tanner ha battuto in finale Stan Smith 6\u20134, 7\u20136\nDoppio.\n William Brown / Brian Teacher hanno battuto in finale Fred McNair / Sherwood Stewart 6\u20134, 6\u20133"}
{"id": "3135624", "revid": "287204", "url": "https://it.wikipedia.org/wiki?curid=3135624", "title": "Surstromming", "text": ""}
{"id": "3135626", "revid": "997840", "url": "https://it.wikipedia.org/wiki?curid=3135626", "title": "Rougena Z\u00e1tkov\u00e1", "text": "Originaria della Boemia si stabil\u00ec a Roma all'inizio del secolo. Fu compagna di Arturo Cappa, socialista e vicino ai futuristi russi. Fu allieva di Giacomo Balla anche se \u00e8 ignoto l'anno della sua adesione al futurismo. Fu un'artista poliedrica, si dedic\u00f2 alla pittura, alla scultura e alle opere polimaterica realizzando plastici, quadri-sensazione e pitture luminose. La sua produzione funge da unione tra il futurismo e suprematismo-costruttivismo russo.\nFamosa per il ritratto di Marinetti, il quale lo tenne fino alla sua morte nello studio di Milano.\nMor\u00ec nel 1923 a 38 anni di tubercolosi a Leysin in Svizzera dove era in cura. \nOpere.\nI dipinti della Zatkova rappresentavano paesaggi soprattutto marini e figure umane e immagini estrapolati dalle tradizioni popolari della Boemia. Poi passa alla creazione alle sperimentazioni artistiche di composizione polimaterica movibile d inserendo nei suoi lavori elementi eterogenei come ritagli metallici perline, stagnola, veline colorate, legno, ferro, pezzi di vetro, cartone ondulato. I plastici della Zatkova sono andati distrutti ci restano solo delle foto."}
{"id": "3135627", "revid": "287204", "url": "https://it.wikipedia.org/wiki?curid=3135627", "title": "U.S. Men's Clay Court Championships 1976", "text": "L'U.S. Men's Clay Court Championships 1976 \u00e8 stato un torneo di tennis giocato sulla terra. \u00c8 stata l'8\u00aa edizione del U.S. Men's Clay Court Championships, che fa parte del Commercial Union Assurance Grand Prix 1976. Si \u00e8 giocato a Indianapolis negli Stati Uniti dal 9 al 16 agosto 1976.\nCampioni.\nSingolare.\n Jimmy Connors ha battuto in finale Wojciech Fibak 6-2, 6-4\nDoppio.\n Brian Gottfried / Ra\u00fal Ram\u00edrez hanno battuto in finale Fred McNair / Sherwood Stewart 6-2, 6-2"}
{"id": "3135630", "revid": "716642", "url": "https://it.wikipedia.org/wiki?curid=3135630", "title": "Jarno Parikka", "text": "Carriera.\nClub.\nHa giocato per undici stagioni consecutive (dal 2005 al 2015) nella prima divisione finlandese, per un totale di 173 presenze e 35 reti. Ha inoltre segnato un gol in 6 presenze nei turni preliminari di Champions League ed un gol in 6 presenze nei turni preliminari di Europa League.\nNazionale.\nHa partecipato agli Europei Under-21 del 2009; nel medesimo anno ha anche giocato la sua unica partita in carriera con la maglia della nazionale finlandese."}
{"id": "3135635", "revid": "380453", "url": "https://it.wikipedia.org/wiki?curid=3135635", "title": "Llaneras de Toa Baja", "text": "Le Llaneras de Toa Baja furono una franchigia di pallavolo femminile portoricana, con sede a Toa Baja.\nStoria.\nLe Llaneras de Toa Baja vengono fondate nel 1991, esordendo nella Liga de Voleibol Superior Femenino del 1992. Raggiungono per la prima volta le finali scudetto nel 1997, venendo sconfitte dalle : nel 1999 le due franchigie si ritrovano nelle finali di campionato, in cui le Llaneras de Toa Baja conquistano il primo scudetto della propria storia. Un anno dopo le toabaje\u00f1as sono ancora protagoniste di una finale scudetto, ma vengono sconfitte dalle cag\u00fce\u00f1as.\nNel campionato 2009 conquistano la quarta finale della propria storia, laureandosi campionesse di Porto Rico ai danni delle , mentre nelle finali scudetto del campionato seguente sono le corozale\u00f1as a conquistare il titolo e ottenere la rivincita. Nel 2012 la franchigia cede i propri diritti di partecipazione alla LVSF alla citt\u00e0 di Carolina, dove vengono rifondate le .\nNel 2018, dopo sei anni di assenza, la franchigia torna in attivit\u00e0 grazie all'acquisto del titolo delle , tornando in campo durante la stagione 2019: questo rientro dura solo due campionati, finch\u00e9 nel 2021, le nuove Llaneras de Toa Baja cedono a loro volta i diritti di partecipazione alla citt\u00e0 di San Juan, dando vita alle ."}
{"id": "3135636", "revid": "547992", "url": "https://it.wikipedia.org/wiki?curid=3135636", "title": "Claudia Muzii", "text": "Biografia.\nLavora come attrice cinematografica e televisiva. \u00c8 diplomata in \"recitazione\" al Centro Sperimentale di Cinematografia a Roma.\nOttiene i suoi primi ruoli nel cinema a fine anni ottanta quando prende parte a \"Il nido nel ragno\" nel 1988 e a \"Scugnizzi\" diretto da Nanni Loy nel 1989. Dopo altri ruoli in film minori nel 1998 lavora in \"Simpatici e antipatici\" di Christian De Sica, nel 2000 \u00e8 nel cast di \"Mal\u00e8na\" di Giuseppe Tornatore, mentre nel 2002 \u00e8 in quello di \"Nemmeno in un sogno\" diretto da Gianluca Greco.\nNei primi anni Duemila gira anche alcuni cortometraggi come regista: \"Divani\" e \"Pillole di Natale\".\nDal 2006 al 2014 fa parte del cast de \"I Cesaroni\", dove interpreta Pamela, la prostituta di cui Cesare (Antonello Fassari) si innamora e che poi sposer\u00e0 nella quarta stagione."}
{"id": "3135637", "revid": "599013", "url": "https://it.wikipedia.org/wiki?curid=3135637", "title": "Jon Masalin", "text": "Carriera.\nClub.\nGli inizi.\nA livello giovanile, Masalin ha cominciato la carriera con l'HJK, per poi passare Jokerit. Nel 2002 ha debuttato nella prima squadra di questo club, per poi trasferirsi agli olandesi dell'Heerenveen. Nel 2003 \u00e8 entrato nelle giovanili dell'Aston Villa, dove \u00e8 rimasto fino al 2005. Ha poi fatto ritorno in patria, dove ha giocato nell'H\u00e4meenlinna.\nNotodden.\nNel 2006, Masalin ha lasciato la Finlandia per trasferirsi in Norvegia: ha infatti firmato per il Notodden, compagine militante in 2. divisjon, terzo livello del campionato locale. Al termine di quello stesso campionato, il Notodden si \u00e8 guadagnato la promozione in 1. divisjon.\nIl 9 aprile 2007, Masalin ha cos\u00ec debuttato in questa divisione, schierato titolare nel pareggio interno per 2-2 contro il Raufoss. Il suo Notodden ha chiuso il campionato al 9\u00ba posto finale, raggiungendo la salvezza.\nHamKam.\nIl 15 dicembre 2007, il suo agente Stig Lillejord ha confermato il suo passaggio all'HamKam a parametro zero. Il giocatore ha cos\u00ec avuto modo di esordire in Eliteserien in data 25 maggio 2008, quando ha sostituito il titolare Ivar R\u00f8nningen nel pareggio a reti inviolate maturato sul campo del Lillestr\u00f8m. Ha totalizzato 15 presenze nel corso di quello stesso campionato, che l'HamKam ha chiuso al 14\u00ba posto, retrocedendo pertanto in 1. divisjon.\nRimasto in squadra anche nell'annata successiva, ha continuato ad alternarsi ad Ivar R\u00f8nningen, mentre la sua squadra \u00e8 retrocessa nuovamente, stavolta in 2. divisjon. Masalin ha contestualmente lasciato l'HamKam in scadenza di contratto.\nFredrikstad.\nLibero da vincoli contrattuali, Masalin ha firmato per il Fredrikstad, dove avrebbe dovuto ricoprire l'incarico di secondo portiere, alle spalle del titolare Lasse Staw. Ha esordito in squadra il 16 maggio 2010, schierato titolare nella vittoria interna per 1-0 sul L\u00f8v-Ham. Nonostante fosse arrivato come riserva, nel corso di quella stessa stagione ha conquistato il posto da titolare. Il Fredrikstad ha poi chiuso l'annata al 3\u00ba posto, guadagnandosi la promozione attraverso le qualificazioni all'Eliteserien.\nL'anno successivo ha subito un infortunio, che ha costretto il Fredrikstad ad ingaggiare il portiere Arnold Origi Otieno per sopperire alla sua assenza, chiedendo una deroga alla Norges Fotballforbund per tesserarlo al di fuori della finestra di trasferimento. Il Fredrikstad ha terminato la stagione mantenendo il proprio posto nella massima divisione.\nIn vista del campionato 2012, la squadra ha ingaggiato il veterano Jon Knudsen, per sostituire il partente Lasse Staw. Masalin \u00e8 partito come sua riserva nelle gerarchie iniziali, ma a met\u00e0 stagione ha riconquistato il posto da titolare. Il Fredrikstad \u00e8 retrocesso in 1. divisjon al termine di questo campionato.\nMasalin ha mantenuto il suo posto in squadra nel campionato 2013, subendo per\u00f2 un infortunio che gli ha fatto chiudere anzitempo la stagione. Il 3 novembre dello stesso anno ha rinnovato il contratto che lo legava al Fredrikstad, fino al 31 dicembre 2015. A causa della difficile situazione economica del Fredrikstad, Masalin ha iniziato a ricoprire anche il ruolo di preparatore dei portieri, oltre a quello di calciatore attivo.\nAl termine del campionato 2017, il Fredrikstad \u00e8 retrocesso in 2. divisjon.\nNazionale.\nMasalin ha fatto parte dei 23 convocati del commissario tecnico Markku Kanerva in vista del campionato europeo Under-21 2009. Il portiere non ha disputato alcun incontro all'interno della manifestazione, in cui la squadra finnica \u00e8 stata eliminata alla fase a gironi.\nStatistiche.\nPresenze e reti nei club.\n\"Statistiche aggiornate al 19 novembre 2017.\""}
{"id": "3135638", "revid": "767487", "url": "https://it.wikipedia.org/wiki?curid=3135638", "title": "Kimberley Santos", "text": "Biografia.\nKimberley Santos \u00e8 stata incoronata trentesima Miss Mondo, dopo la rinuncia della tedesca Gabriella Brum, prima vincitrice eletta. \u00c8 stata la seconda Miss Mondo statunitense dopo Marjorie Wallace nel 1973, ma la prima Miss Guam a vincere il concorso."}
{"id": "3135645", "revid": "287204", "url": "https://it.wikipedia.org/wiki?curid=3135645", "title": "Sogut", "text": ""}
{"id": "3135647", "revid": "1543377", "url": "https://it.wikipedia.org/wiki?curid=3135647", "title": "Gina Swainson", "text": "Biografia.\nSeconda classificata a Miss Universo 1979, Gina Swainson \u00e8 stata incoronata ventinovesima Miss Mondo il 15 novembre 1979 presso il \"Royal Albert Hall\" di Londra all'et\u00e0 di ventuno anni, ricevendo la corona dalla Miss Mondo uscente, l'argentina Silvana S\u00faarez. \u00c8 stata la prima Miss Mondo proveniente dall'isola Bermuda."}
{"id": "3135650", "revid": "1573940", "url": "https://it.wikipedia.org/wiki?curid=3135650", "title": "Algiz", "text": "La forma della \"algiz\" pass\u00f2 in Fu\u00feark recente anche nella runa \"ma\u00f0r\", che sostitu\u00ec la \"mannaz\" del Fu\u00feark antico.\nCome la runa \"ingwaz\", la \"algiz\" differisce dalle altre rune poich\u00e9 il suo nome non inizia con il suono che rappresenta: il suono \u00e8 infatti un suffisso, ed esso si trova di conseguenza al termine del nome.\nPoemi runici.\nLa \"algiz\" \u00e8 nominata nel poema runico anglosassone:\nUsi recenti.\nLe rune dell'Armanen Fu\u00feark di Guido von List \"yr\" e \"man\" furono liberamente ispirate alle rune \"yr\" e \"ma\u00f0r\" del Fu\u00feark recente. Le rune di List furono poi riprese e modificate da Karl Maria Wiligut, che fu responsabile della loro adozione da parte del Partito Nazista, ed in seguito ampiamente utilizzate nella letteratura e nella propaganda del Terzo Reich.\nVarie forme della \"algiz\" sono comunemente utilizzate da diversi gruppi neopagani come simbolo della propria religione."}
{"id": "3135655", "revid": "114325", "url": "https://it.wikipedia.org/wiki?curid=3135655", "title": "Elhaz", "text": ""}
{"id": "3135657", "revid": "114325", "url": "https://it.wikipedia.org/wiki?curid=3135657", "title": "Eolh", "text": ""}
{"id": "3135660", "revid": "114325", "url": "https://it.wikipedia.org/wiki?curid=3135660", "title": "\u16c9", "text": ""}
{"id": "3135664", "revid": "857138", "url": "https://it.wikipedia.org/wiki?curid=3135664", "title": "S\u00f6\u011f\u00fct (disambigua)", "text": ""}
{"id": "3135665", "revid": "62004", "url": "https://it.wikipedia.org/wiki?curid=3135665", "title": "Lampre-Farnese Vini 2010", "text": "Questa voce raccoglie le informazioni riguardanti la Lampre-Farnese Vini nelle competizioni ufficiali della stagione 2010.\nStagione.\nAvendo licenza da UCI ProTeam, la squadra ciclistica italiana ha diritto di partecipare alle gare del Calendario mondiale UCI 2010, oltre a quelle dei circuiti continentali UCI.\nClassifiche UCI.\nCalendario mondiale UCI.\nPiazzamenti dei corridori della Lampre nella classifica individuale del Calendario mondiale UCI 2010.\nLa Lampre ha chiuso in quattordicesima posizione con 535 punti."}
{"id": "3135672", "revid": "110157", "url": "https://it.wikipedia.org/wiki?curid=3135672", "title": "Caaschwitz", "text": "Caaschwitz \u00e8 un comune di 680 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 amministrato dal \"comune amministratore\" (\"Erf\u00fcllende Gemeinde\") di Bad K\u00f6stritz."}
{"id": "3135674", "revid": "120914771", "url": "https://it.wikipedia.org/wiki?curid=3135674", "title": "Sementi elette", "text": "Sementi elette \u00e8 la definizione di alcune cultivar di frumento ottenute da Nazareno Strampelli a partire dal 1905 e che furono largamente introdotte in Italia e in altri paesi nel XX secolo, tra gli anni venti e gli anni trenta.\nStoria.\n Il primo incrocio di successo ottenuto da Strampelli fu il grano \"Carlotta\", dedicato alla moglie e assistente Carlotta Parisani. La scarsa resistenza alla \"stretta\" di questa variet\u00e0 lo condusse dopo anni di ricerche al triplice incrocio (\"Rieti\"x\"Wilhelmina\") x\"Akakomugi\" dal quale ottenne il grano \"Ardito\". Fu la svolta: la creazione del grano \"Ardito\" consent\u00ec di realizzare la prima cultivar che riuniva tutti i caratteri desiderabili dei vari grani del tempo: il grano \"Rieti\" era infatti resistente alla ruggine, l'olandese \"Wilhelmina Tarwe\" aveva un'alta resa per ettaro e infine il grano rosso giapponese ( \u8d64\u5c0f\u9ea6, \"Akakomugi\") - altrimenti di scarso o nullo valore commerciale - era resistente all'\"allettamento\" per lo sviluppo breve del fusto e grazie alla sua maturazione precoce sfuggiva alla \"stretta\". L'introduzione delle variet\u00e0 a basso fusto tramite il gene \"Rht8\" proveniente dall'\"Akakomugi\" \u00e8 considerata una delle pi\u00f9 importanti mutazioni del grano indotte nel XX secolo.\nDal successo dell'\"Ardito\" Strampelli prosegu\u00ec realizzando oltre ottocento incroci, dei quali una sessantina di valore commerciale.\nSulle sue sementi - inizialmente osteggiate per l'atteggiamento conservatore della cultura contadina - punt\u00f2 invece Benito Mussolini, che ne aveva colto il valore fin dal 1925. Con lo scopo di far raggiungere all'Italia l'autosufficienza nella produzione cerealicola, il dittatore lanci\u00f2 la cosiddetta \"Battaglia del Grano\", con la quale le \"sementi elette\" vennero diffuse grazie ad una capillare opera di propaganda e di istruzione.\nVennero raddoppiati gli stanziamenti per la sovvenzione delle Cattedre ambulanti che furono tutte motorizzate affinch\u00e9 potessero recarsi anche nelle localit\u00e0 pi\u00f9 remote a fare istruzione e propaganda. Cinque milioni di lire del 1925 vennero erogati agli Istituti Sperimentali perch\u00e9 intensificassero gli studi. Altri cinque milioni furono assegnati direttamente alla sovvenzione e alla diffusione delle variet\u00e0 nuove di grano e furono istituiti mille posti di selezione del grano da seme allo scopo di raffinare la semente. Per intensificare la propaganda a favore delle nuove cultivar furono realizzati migliaia di campi dimostrativi in tutto il Paese dove far vedere ai contadini l'efficacia delle \"sementi elette\" direttamente in pratica.\nNel giro di un decennio le sementi Strampelli erano le cultivar pi\u00f9 diffuse nel Settentrione del paese. Allo scoppio della Seconda guerra mondiale, anche il Mezzogiorno - dove pi\u00f9 lenta era stata la penetrazione delle nuove tecniche produttive a causa della resistenza o dell'incuria dei latifondisti reazionari - aveva ampiamente adottato queste variet\u00e0. \u00c8 stato sostenuto che le \"sementi elette\" abbiano consentito all'Italia di superare la crisi del conflitto mondiale senza subire le catastrofiche carestie che invece avevano colpito altri paesi, come la Grecia.\nNel dopoguerra diversi paesi mondiali avevano introdotto le variet\u00e0 Strampelli, fra cui la Cina, l'Argentina, il Messico, il Portogallo e la Jugoslavia. In altri paesi a partire dalle esperienze di Strampelli erano state realizzate cultivar locali, come in URSS e Australia. Dal Messico - dove lavorava l'agronomo Norman Borlaug - la presenza di coltivazioni di grani Strampelli consent\u00ec allo scienziato americano (che tuttavia era all'oscuro delle ricerche del suo predecessore italiano) basi su cui realizzare la cosiddetta Rivoluzione verde degli anni Sessanta.\nCaratteristiche.\nVennero ottenute in massima parte per ibridazione con lo scopo di selezionare i caratteri desiderabili delle diverse variet\u00e0 di frumento. Oltre a perseguire una maggiore produttivit\u00e0 per ettaro ottenuta non solo riducendo l'impatto di questi flagelli sulle coltivazioni, ma anche selezionando le variet\u00e0 pi\u00f9 fruttifere In particolare Strampelli si impegn\u00f2 sui seguenti obbiettivi immediati:\nNomenclatura.\nNazareno Strampelli nomin\u00f2 le variet\u00e0 di frumento che i suoi esperimenti produssero in vari filoni.\nIl frumento \"Bruno\" fu anche denominato \"San Pastore\" (nomenclatura con cui \u00e8 universalmente noto oggi), dalla tenuta dove Strampelli lavor\u00f2 a lungo."}
{"id": "3135675", "revid": "287204", "url": "https://it.wikipedia.org/wiki?curid=3135675", "title": "Hartmannsdorf (Greiz)", "text": "Hartmannsdorf \u00e8 un comune di 393 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 amministrato dal \"comune amministratore\" (\"Erf\u00fcllende Gemeinde\") di Bad K\u00f6stritz."}
{"id": "3135678", "revid": "1305772", "url": "https://it.wikipedia.org/wiki?curid=3135678", "title": "Silvana S\u00faarez", "text": "Biografia.\nEx Miss Argentina, Silvana Su\u00e1rez \u00e8 stata incoronata ventottesima Miss Mondo il 16 novembre 1978 presso il \"Royal Albert Hall\" di Londra all'et\u00e0 di vent'anni, ricevendo la corona dalla Miss Mondo uscente, la svedese Mary Stavin. \u00c8 stata la seconda Miss Mondo argentina dopo Norma Gladys Cappagli nel 1960.\nEx aspirante cantante (all'et\u00e0 di diciassette anni, la Su\u00e1rez era stata anche direttrice di un coro locale), Silvana Su\u00e1rez \u00e8 stata una delle prime Miss Mondo a posare nuda per Playboy, facendosi fotografare senza veli nel 1985. Nel 1988 ha sposato l'uomo d'affari Julio Ramos, dal quale ha divorziato nel 1999."}
{"id": "3135681", "revid": "599013", "url": "https://it.wikipedia.org/wiki?curid=3135681", "title": "Ren\u00ea Sim\u00f5es", "text": ""}
{"id": "3135683", "revid": "110157", "url": "https://it.wikipedia.org/wiki?curid=3135683", "title": "Mohlsdorf", "text": "Mohlsdorf \u00e8 una frazione di 2 812 abitanti del comune tedesco di Mohlsdorf-Teichwolframsdorf, nel circondario di Greiz (Turingia). Gi\u00e0 comune autonomo, il 1\u00ba gennaio 2012 \u00e8 stato fuso con il comune di Teichwolframsdorf per costituire il nuovo comune."}
{"id": "3135686", "revid": "110157", "url": "https://it.wikipedia.org/wiki?curid=3135686", "title": "Teichwolframsdorf", "text": "Teichwolframsdorf \u00e8 una frazione di 2 465 abitanti del comune tedesco di Mohlsdorf-Teichwolframsdorf, nel circondario di Greiz (Turingia). Gi\u00e0 comune autonomo, il 1\u00ba gennaio 2012 \u00e8 stato fuso con il comune di Mohlsdorf per costituire il nuovo comune."}
{"id": "3135691", "revid": "767487", "url": "https://it.wikipedia.org/wiki?curid=3135691", "title": "U.S. Pro Tennis Championships 1976", "text": "Lo U.S. Pro Tennis Championships 1976 \u00e8 stato un torneo di tennis giocato sulla terra battuta. \u00c8 stata la 49\u00aa edizione del torneo, che fa parte del Commercial Union Assurance Grand Prix 1976. Il torneo si \u00e8 giocato al Longwood Cricket Club di Boston negli USA, dal 23 al 29 agosto 1976.\nCampioni.\nSingolare maschile.\n Bj\u00f6rn Borg ha battuto in finale Harold Solomon 6-7, 6-4, 6-1, 6-2\nDoppio maschile.\n Ray Ruffels / Allan Stone hanno battuto in finale Mike Cahill / John Whitlinger 3-6, 6-3, 7-6"}
{"id": "3135693", "revid": "113956209", "url": "https://it.wikipedia.org/wiki?curid=3135693", "title": "Neum\u00fchle/Elster", "text": "Neum\u00fchle/Elster \u00e8 una frazione della citt\u00e0 tedesca di Greiz.\nStoria.\nIl 31 dicembre 2019 il comune di Neum\u00fchle/Elster venne aggregato alla citt\u00e0 di Greiz."}
{"id": "3135695", "revid": "287204", "url": "https://it.wikipedia.org/wiki?curid=3135695", "title": "Danube", "text": ""}
{"id": "3135697", "revid": "116065784", "url": "https://it.wikipedia.org/wiki?curid=3135697", "title": "Crimla", "text": "Crimla \u00e8 un comune di 302 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 amministrato dal \"comune amministratore\" (\"Erf\u00fcllende Gemeinde\") di Weida."}
{"id": "3135698", "revid": "1305772", "url": "https://it.wikipedia.org/wiki?curid=3135698", "title": "Darby", "text": ""}
{"id": "3135699", "revid": "1982", "url": "https://it.wikipedia.org/wiki?curid=3135699", "title": "Antonio del Puig", "text": ""}
{"id": "3135701", "revid": "767487", "url": "https://it.wikipedia.org/wiki?curid=3135701", "title": "South Orange Open 1976", "text": "Il South Orange Open 1976 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte del Commercial Union Assurance Grand Prix 1976. Si \u00e8 giocato a South Orange negli USA dal 23 al 28 agosto 1976.\nCampioni.\nSingolare maschile.\n Ilie N\u0103stase ha battuto in finale Roscoe Tanner 6\u20134, 6\u20132\nDoppio maschile.\n Fred McNair / Marty Riessen hanno battuto in finale Vitas Gerulaitis / Ilie N\u0103stase 7\u20135, 4\u20136, 6\u20132"}
{"id": "3135702", "revid": "110157", "url": "https://it.wikipedia.org/wiki?curid=3135702", "title": "Langenwolschendorf", "text": "Langenwolschendorf \u00e8 un comune di 860 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 amministrato dal \"comune amministratore\" (\"Erf\u00fcllende Gemeinde\") di Zeulenroda-Triebes."}
{"id": "3135704", "revid": "2373", "url": "https://it.wikipedia.org/wiki?curid=3135704", "title": "Coro nuziale", "text": "Il Coro nuziale (o, erroneamente, Marcia nuziale) \u00e8 una marcia (\"Treulich gef\u00fchrt\") facente parte dell'opera \"Lohengrin\" di Richard Wagner eseguita all'inizio del terzo atto. Viene comunemente associata all'entrata della sposa durante le nozze. In numerosi film si fa uso della marcia nelle scene relative al matrimonio.\nNon essendo un brano religioso, la sua esecuzione pu\u00f2 non essere sempre autorizzata all'interno di luoghi di culto. Alcuni esponenti del luteranesimo e dell'ebraismo si sono inoltre espressi negativamente nei confronti dell'utilizzo della musica di Wagner.\nTesto.\nAnche se, durante i matrimoni, il brano \u00e8 solitamente suonato su un organo senza canto vocale, in \"Lohengrin\" la festa di nozze si svolge sul seguente testo cantato all'inizio del terzo atto.\nOtto donne cantano una benedizione su una melodia separata.\nIl coro poi ripete la prima sezione, avviandosi gradualmente fuori scena."}
{"id": "3135705", "revid": "968255", "url": "https://it.wikipedia.org/wiki?curid=3135705", "title": "De Graff", "text": ""}
{"id": "3135706", "revid": "1305772", "url": "https://it.wikipedia.org/wiki?curid=3135706", "title": "Deer Lake", "text": ""}
{"id": "3135707", "revid": "287204", "url": "https://it.wikipedia.org/wiki?curid=3135707", "title": "Wei\u00dfendorf", "text": "Wei\u00dfendorf \u00e8 un comune di 333 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 amministrato dal \"comune amministratore\" (\"Erf\u00fcllende Gemeinde\") di Zeulenroda-Triebes."}
{"id": "3135708", "revid": "1305772", "url": "https://it.wikipedia.org/wiki?curid=3135708", "title": "Delano", "text": ""}
{"id": "3135709", "revid": "119349605", "url": "https://it.wikipedia.org/wiki?curid=3135709", "title": "William Kunstler", "text": "Annoverato tra i pi\u00f9 celebri avvocati della storia americana e membro attivo del movimento per i diritti civili degli afroamericani, Kunstler deve la sua fama alla difesa di clienti discussi e controversi, in processi che sono stati per anni al centro dell'attenzione dei mass media: da Martin Luther King ai membri delle Pantere Nere come Assata Shakur, dal gruppo degli attivisti Chicago Seven legato al Partito Yippie (caso che lo port\u00f2 alla fama in tutto il paese) a El Sayyid Nosair, presunto responsabile materiale dell'uccisione del rabbino fondamentalista Meir Kahane nel 1990, dai nativi pellerossa dell\"'American Indian Movement\" (1973-1976) al cestista dell'NBA Marvin Barnes (1979).\nAutodefinitosi \"radical lawyer\" e soprannominato anche \"l'avvocato pi\u00f9 odiato d'America\", Kunstler \u00e8 stato un membro del consiglio della \"American Civil Liberties Union\" (ACLU) e cofondatore del \"Centro di legge per i Diritti Costituzionali\" (CCR), il \"principale punto d'incontro per gli avvocati radicali nel Paese\", nonch\u00e9 un rinomato \"principe del foro\".\nA differenza di altri legali \"anti-sistema\" e garantisti (come il francese Jacques Verg\u00e8s) e di molti rappresentanti della stessa ACLU (es. Alan Dershowitz, che lo ha criticato per essere un avvocato \"politicizzato\"), Kunstler si rifiut\u00f2 sempre di difendere persone e gruppi di estrema destra (come i Minutemen negli anni sessanta e membri del Ku Klux Klan) dichiarando di voler rappresentare \"solo gente che amo e di cui condivido mire e ideali\", in particolare ha dichiarato: \"\u00abIo difendo solo persone di cui condivido gli obiettivi. Non sono un avvocato che tutti possono assumere. Difendo solo coloro che amo\u00bb\"..\nOccasionalmente e per motivi di principio difese anche persone estranee alla sua area politica, ad esempio clienti particolarmente invisi all'opinione pubblica e al sistema, in nome del diritto di difesa, come lo sceicco terrorista Omar Abd al-Rahman.\nSolo in alcune occasioni circostanziate, \"pro bono\" (cio\u00e8 completamente gratis, non volendo il loro denaro di provenienza illegale), ha difeso assieme all'allievo Ron Kuby anche alcuni appartenenti alla mafia italoamericana (tra essi, John Gotti), ma perch\u00e9 li riteneva, per quanto riguardava specifiche accuse o violazioni procedurali, dei diritti umani o processuali nei loro confronti, \"vittime del sistema\".\nTra i suoi molti altri clienti famosi, i carcerati della rivolta di Attica e le loro famiglie, il comico Lenny Bruce, la leader comunista Angela Davis, il cantante Jim Morrison, i membri della Weather Underground, Christian Brando, Stokely Carmichael, Qubilah Shabazz, figlia di Malcolm X e numerose persone comuni spesso di fasce sociali disagiate.\nBiografia.\nWilliam Kunstler nacque a New York, figlio di un medico specializzato in proctologia, Monroe Bradford Kunstler, e di Frances Mandelbaum Kunstler. Kunstler aveva un fratello, Michael, e una sorella, Maria. La famiglia \u00e8 di origine ebraica.\nSi spos\u00f2 due volte ed ebbe quattro figli dai due matrimoni. Il suo primo matrimonio con Lotte Rosenberger fin\u00ec con un divorzio a met\u00e0 degli anni '70. Ebbero due figlie, Karin e Jane. Kunstler ha dichiarato come causa della rottura i suoi lunghi periodi lontano da casa, a difendere i diritti civili in tutto il paese. Il suo secondo matrimonio fu con Margaret Ratner, avvocato; ebbero due figlie, Sarah (divenuta avvocato) e Emily (attivista e regista).\nInizio della carriera legale.\nKunstler si diplom\u00f2 alla DeWitt Clinton High School di Manhattan e in seguito frequent\u00f2 l'Universit\u00e0 Yale Dopo aver prestato servizio nell'esercito durante la Seconda Guerra Mondiale, durante la quale partecip\u00f2 agli scontri nelle Filippine ottenendo la Bronze Star Medal, Kunstler torn\u00f2 a casa e si iscrisse alla Columbia Law School, laureandosi nel 1948. In seguito Kunstler e suo fratello, Michael, aprirono uno studio legale denominato Kunstler &amp; Kunstler. Nei primi anni '50, Kunstler insegn\u00f2 legge alla Law School di New York.\nLa carriera di Kunstler cambi\u00f2 radicalmente nel 1956 quando rappresent\u00f2 un giornalista nero, William Worthy Jr., arrestato perch\u00e9 non aveva il passaporto quando era tornato da un viaggio a Cuba. Kunstler sostenne con successo che la legge era arcaica e incostituzionale e il caso fu archiviato nel 1961. Nella sua autobiografia sosterr\u00e0 che questo fu il caso che ha lanciato la sua carriera come avvocato per i diritti civili. Nella sua arringa davanti alla Corte d'Appello degli Stati Uniti, Kunstler invent\u00f2 uno dei suoi segni distintivi: la recita di alcuni versi poetici prima dell'arringa finale. In quel processo, Kunstler apr\u00ec la sua arringa finale con un verso di sir Walter Scott tratto da \"The Lay of The Last Minstrel\".\nIn aggiunta alle sue trovate non ortodosse, Kunstler ebbe sempre un aspetto colorito in tribunale. Il suo volto spigoloso era accentuato da una voce roca, capelli spettinati, e occhiali da vista sulla sommit\u00e0 del capo. I critici lo accusavano di essere solo in cerca di notoriet\u00e0; in un'intervista con David Margolick, inviato del New York Time disse: \nI diritti civili e il pacifismo.\nDopo il caso Worthy, Kunstler pass\u00f2 molto tempo nel sud degli Stati Uniti, rappresentando i Freedom Riders, arrestati per violazione della quiete e condotta disordinata mentre mettevano in scena le proteste per i diritti civili in luoghi come Birmingham (Alabama), e Biloxi, Mississippi. Kunstler marci\u00f2 anche in alcune delle proteste e talvolta arring\u00f2 la folla salutando a pugno chiuso. \nDa questo avr\u00e0 moltissima popolarit\u00e0. Molti dei clienti di Kunstler furono afroamericani, spesso accusati di aver ucciso poliziotti o di altri crimini di alto profilo a sfondo politico, e ci\u00f2 lo rese impopolare con alcuni segmenti della societ\u00e0: \u00abPer pi\u00f9 di 20 anni, la mia difesa di imputati neri \u00e8 stata motivata da una delle mie pi\u00f9 forti convinzioni: che la nostra societ\u00e0 \u00e8 razzista\u00bb.\nDurante le proteste sociali nel Sud Kunstler conobbe e difese Martin Luther King, il leader nonviolento del movimento per i diritti civili. Kunstler ader\u00ec anche al pacifismo e al movimento contro la guerra del Vietnam. \nNel 1979 rifiut\u00f2 di firmare una lettera aperta alla Repubblica socialista del Vietnam in cui molti ex attivisti contro la guerra, inclusa Joan Baez, protestavano contro le violazioni dei diritti umani da parte del governo comunista di Hanoi cos\u00ec giustificandosi: \"\u00abNon credo nel criticare pubblicamente i governi socialisti, anche se ci sono violazioni dei diritti umani (...) L'intera campagna di Baez potrebbe essere un complotto della CIA\u00bb\".\nI Chicago Seven e la rivolta di Attica.\nAlla fine degli anni '60 fu coinvolto come legale con il processo dei cosiddetti Chicago Seven, 8 imputati poi divenuti 7. I sospetti erano andati alla Convention democratica del 1968 a Chicago per protestare contro la guerra in Vietnam. Tra gli arrestati, Abbie Hoffman, tratto in arresto mentre il partito Yippie stava cercando di candidare alla presidenza un maiale di nome Pigasus the Immortal. Assieme a lui furono arrestati anche Jerry Rubin, il futuro senatore della California Tom Hayden e l'attivista delle Pantere Nere Bobby Seale, che tent\u00f2 di difendersi da solo, ma gli venne rifiutato. Durante il processo le trovate teatrali di Abbie Hoffman conquistarono spesso i titoli dei giornali, come ad esempio quando, invitato a deporre, prest\u00f2 giuramento alzando il dito medio invece dell'intera mano. Il giorno della sentenza Hoffman invit\u00f2 il giudice a provare l'LSD.\nIl dibattito processuale fu quindi interrotto pi\u00f9 volte da scontri tra Kunstler e il procuratore distrettuale Julius Jennings Hoffman (non imparentato con Abbie, che per deriderlo lo chiamava \"pap\u00e0\"), che chiam\u00f2 \"rivoluzione dei finocchi\" le idee degli imputati.\nBobby Seale, presidente nazionale delle Pantere Nere, a un certo punto durante il processo venne fatto legare e imbavagliare dal giudice, perch\u00e9 interrompeva di continuo (verr\u00e0 condannato a quattro anni). Kunstler paragoner\u00e0 il procuratore Hoffman alla Regina Rossa di \"Alice nel paese delle meraviglie\" e chiam\u00f2 il tribunale \"camera medievale delle torture\"; il caso di Seale - essendo l'unico imputato nero vi era il rischio di pregiudizio razziale - venne stralciato e Seale fu condannato separatamente a quattro anni per oltraggio. L'avvocato chiam\u00f2 a deporre fra i testimoni anche lo psicologo e \"guru\" della controcultura Timothy Leary, e invent\u00f2 nuove strategie difensive d'impatto. Leary in seguito sar\u00e0 fatto evadere dal carcere (dopo che fu condannato a 30 anni di reclusione per possesso di una modica quantit\u00e0 di marijuana in un processo di alcuni anni dopo) ad opera della Weather Underground, altra organizzazione difesa da Kunstler.\nTutti gli imputati del processo Chicago Seven furono assolti dell'accusa pi\u00f9 grave, cospirazione per incitare alla rivolta. Cinque furono condannati per accuse minori, ma riuscirono a ribaltare la sentenza con l'appello (1970). Mentre la giuria stava deliberando il destino dei Chicago Seven, Hoffman accus\u00f2 Kunstler (e un altro legale) di essere colpevole di 24 capi di imputazione per oltraggio alla corte, un'imputazione per ogni volta che il procuratore aveva pensato che Kunstler stesse mostrando mancanza di rispetto e maleducazione durante il processo di cinque mesi, e chiese una condanna da due mesi e mezzo a quattro anni e 13 giorni di prigione, accolto dal giudice. Kunstler fece immediatamente appello, che fu accolto, e non fu arrestato; le accuse furono annullate due anni dopo dal giudice della Corte d'Appello, che ordin\u00f2 un nuovo processo per Kunstler. Kunstler venne giudicato colpevole, dalla giuria che assolse i Chicago Seven, per sole due accuse di \"oltraggio alla Corte\", ma senza condanna al carcere, ottenendo la sospensione condizionale della pena.\nA seguito del processo dei Chicago Seven, Kunstler credeva che sarebbe caduto nell'oblio, ma fu presto di nuovo nella cronaca nazionale nel 1971, quando scoppi\u00f2 la rivolta carceraria di Attica State Prison a New York, dove 1280 detenuti neri e ispanici presero in ostaggio 33 secondini e 5 impiegati. L'episodio scatenante della rivolta fu la protesta contro l'uccisione, da parte di alcune guardie carcerarie, dell'attivista politico George Jackson, membro del movimento per l'emancipazione dei diritti dei neri \"Black Panther\", avvenuto il 21 agosto precedente nella prigione californiana di San Quintino, e i maltrattamenti delle guardie bianche ai detenuti neri.\nTrentanove prigionieri vennero massacrati nel corso di cinque giorni di disordini, in seguito all'irruzione della polizia, dopo il rifiuto di cedere ad alcune richieste dei rivoltosi, tra cui quella di non venire puniti per i disordini e la concessione di cure per i malati gravi. Un detenuto chiese di non scontare la condanna per guida senza patente in un carcere di massima sicurezza. Il governatore Nelson Rockefeller per\u00f2 rifiut\u00f2 ogni accordo e ordin\u00f2 l'intervento delle forze speciali. Oltre alle vittime decedute - 39 rivoltosi e 10 secondini - pi\u00f9 di 200 prigionieri rimasero feriti, di cui 80 in modo grave; i superstiti, inoltre, furono sottoposti a torture e pestaggi. Nei giorni seguenti la stampa locale afferm\u00f2 che le gole degli ostaggi erano state tagliate dai rivoltosi, cosa che risult\u00f2 del tutto infondata: dalle successive autopsie fu appurato che tutti i decessi erano stati provocati dalle pallottole delle forze dell'ordine. Kunstler venne prima chiamato come intermediario e successivamente intent\u00f2 cause a favore dei prigionieri torturati assieme ad altri legali come Anna Fink, definendo quanto accaduto loro come un trattamento disumano. Ci fu anche una commissione d'inchiesta e varie condanne. Nel 1997, due anni dopo la morte di Kunstler, le famiglie di molti ex detenuti di Attica ottennero risarcimenti milionari dal governo dello Stato di New York.\nAltri famosi processi.\nKunstler fu anche legale di Jim Morrison, il cantante-poeta leader dei \"Doors\", accusato di oscenit\u00e0 in luogo pubblico, di Angela Davis (leader del Partito Comunista degli Stati Uniti d'America), del comico Lenny Bruce in una causa per la libert\u00e0 di espressione, di Morton Sobell (ingegnere condannato per spionaggio a favore dell'URSS) e di molti appartenenti all'organizzazione comunista e rivoluzionaria Weather Underground, per aver organizzato evasioni e attentati contro poliziotti e militari. Tra il 1973 e il 1976 fu il legale di Russell Means e dell'American Indian Movement, associazione per i diritti dei nativi americani. Nel 1975 fu assunto da John Lennon come consulente legale di un gruppo che si batteva per l'innocenza di un membro del Black Liberation Army, Michael X, accusato e poi impiccato a Trinidad e Tobago per l'omicidio di due bianchi membri della sua comune, Joseph Skerritt e Gale Banson.\nNel 1975 difese invece la militante delle Black Panthers e del Black Liberation Army Assata Shakur (vero nome JoAnne Chesimard), accusata nel 1973 dell'omicidio di un poliziotto e di altri crimini federali. Un gruppo vicino alle Pantere Nere e al BLA, l\"'Organizzazione 19 maggio\", si batteva per la libert\u00e0 dei prigionieri politici, protestando contro le condizioni di isolamento in cui era stata confinata Assata, inizialmente in un carcere maschile e in una cella senza luce naturale. Chiedevano inoltre un giudizio pi\u00f9 equo e affermavano che Shakur rischiava di essere assassinata in prigione, timore nutrito anche dalla stessa Assata, che afferm\u00f2 anche di aver subito delle violenze. La Shakur, che si dichiarava innocente per l'omicidio, fu infine condannata da una giuria composta solo da bianchi all'ergastolo e contemporaneamente a 33 anni di carcere; Kunstler fece appello ma nel frattempo, temendo per la propria vita, Shakur evase nel 1979 col supporto di un commando del gruppo \"19 maggio\", legato al BLA, di cui facevano parte il fratello Mutulu Shakur e l'italiana Silvia Baraldini. L'attivista si rifugi\u00f2 dopo alcuni anni a Cuba, dove ottenne asilo politico da Fidel Castro nel 1984; il leader cubano defin\u00ec le accuse contro di lei \"una bugia infame\".\nSecondo Kunstler la salute di Shakur stava rapidamente deteriorandosi in carcere, e disse quindi ai cronisti di essere \"molto felice della sua evasione in quanto penso che fosse processata in maniera ingiusta\" (\"unfairly tried\"), cio\u00e8 violando il diritto costituzionale al giusto processo.\nQuale capo dello staff difensivo delle Pantere Nere e di Shakur, Kunstler ricevette intimidazioni anche dai giudici. Egli fu anche consulente esterno di un testimone del processo contro il BLA, il quale aveva accusato di tortura le autorit\u00e0, e support\u00f2 come attivista anche il giornalista Mumia Abu-Jamal, condannato a morte con l'accusa di aver assassinato un poliziotto, e difeso da altri legali.\nDurante la guerra del Golfo (1991), Kunstler e il suo collega e socio Ron Kuby difesero diversi militari americani che rifiutavano di partecipare alle operazioni belliche contro l'Iraq, chiedendo l'obiezione di coscienza.\nL'avvocato Kunstler fu spesso bersaglio di abusi fisici e verbali a causa dei clienti che rappresentava, ma non fu nulla in confronto alle minacce e vessazioni che ricevette in seguito per aver rappresentato clienti islamici nel 1993 e nel 1994. Kunstler, essendo ebreo, era considerato un traditore da parte di alcuni ebrei di destra.\nUno dei suoi clienti, il nazionalista arabo El Sayyid Nosair, era accusato di aver ucciso materialmente il rabbino Meir Kahane, fondatore del gruppo paramilitare Lega di Difesa Ebraica e del partito anti-arabo Kach in Israele, organizzazioni terroristiche proponenti la superiorit\u00e0 religiosa ebraica in Medio Oriente e la pulizia etnica nei confronti dei musulmani. Kahane, un fautore della Grande Israele, era un dichiarato razzista e fondamentalista, sostenitore di un'ideologia sionista di matrice religiosa estremista, dal suo nome nota come kahanismo. Il partito Kach sar\u00e0 sciolto, come gruppo terrorista, anche in Israele per decisione di Yitzhak Rabin (1994).\nKunstler chiese l'assoluzione per infermit\u00e0 mentale, ma Nosair rifiut\u00f2 la proposta. Una giuria di New York trov\u00f2 Nossair innocente dall'accusa di omicidio, ma il giudice lo condann\u00f2 per cospirazione. Durante il processo, picchetti sfilarono davanti alla casa di Kunstler nel Greenwich Village a Manhattan e le finestre vennero rotte; ricevette minacce anche al telefono, quando difese il cugino di Nossair, Ibrahim A. Elgabrowny, per l'attentato al World Trade Center del 1993. Entrambi i clienti, difesi con Ron Kuby, erano legati allo sceicco Omar Abd al-Rahman.\nResidente a New York City, \u02bfUmar \u02bfAbd al-Ra\u1e25m\u0101n - un religioso musulmano integralista non vedente - e nove altre persone furono arrestate per \"cospirazione sediziosa\", un reato che punisce la semplice pianificazione di un crimine, senza neppure tentare di metterlo in pratica (lo sceicco non aveva partecipato direttamente all'organizzazione del crimine). Rahman fu portato in giudizio in seguito alle indagini sull'attentato al World Trade Center del 1993 e Kunstler fu uno dei consulenti difensivi, assumendone poi direttamente la difesa; pur senza condividere le idee dello sceicco, considerava incostituzionale punire un reato non attuato. Rahman, che fu l'ultimo cliente di Kunstler, fu condannato all'ergastolo da scontare nell'infermeria del penitenziario di massima sicurezza statunitense di Butner.\nAltri clienti famosi furono: l'ex sindaco di Washington Marion Barry per uso e possesso di droga (in senso antiproibizionista); l'infermiera scolastica e aspirante attrice di 22 anni : accusata nel 1985 e poi condannata inizialmente nel 1988 a 47 anni di carcere per 235 capi d'imputazione di violenza sessuale, abusi e torture su diversi bambini, la condanna poi ribaltata in appello per inattendibilit\u00e0 e fantasiosit\u00e0 delle testimonianze dei minorenni, ottenendo la piena assoluzione nel 1993, poi confermata dalla Corte suprema di New York l'anno dopo (questo \u00e8 ricordato come uno dei pi\u00f9 celebri casi di isteria collettiva e moderna caccia alle streghe della storia americana recente); Christian Brando (figlio di Marlon Brando) per l'omicidio del fidanzato della sorella; e Glenn Harris, un insegnante di ginnastica afroamericano che era scappato con una sua allieva 15enne dichiarando di averlo fatto per proteggerla da abusi famigliari. Si offr\u00ec inoltre di rappresentare gratis qualunque lavavetri di strada di New York che fosse stato arrestato o incriminato per la politica del sindaco Rudolph Giuliani di tolleranza zero. Kunstler e Kuby difesero anche Qubilah Shabazz, figlia di Malcolm X, accusata di aver pianificato il tentato omicidio di Louis Farrakhan, leader fondamentalista islamico afroamericano della Nation of Islam (membri del gruppo furono responsabili della morte di Malcolm X); Colin Ferguson, un afroamericano con disturbi psichici, responsabile della sparatoria del 1993 alla ferrovia di Long Island, ma che pi\u00f9 tardi decise di rappresentarsi da solo; Nico Minardos, un attore e socio dell'imprenditore saudita Adnan Khashoggi, incriminato da Rudy Giuliani, quando era procuratore, per cospirazione al fine di trasportare armi in Iran (cosiddetto scandalo Iran-Contra); Leonard Peltier, militante pellerossa accusato dell'omicidio di due agenti dell'FBI; Stokely Carmichael, attivista; Darrell Cabey, giovane afroamericano disabile, una delle persone ferite da Bernard Goetz detto \"il vigilante del Subway\" (un uomo bianco che uccise quattro ragazzi afroamericani per difendersi da una rapina nella metropolitana di New York, ferendo diverse persone): Cabey era rimasto paraplegico e con una lesione cerebrale proprio in seguito ai colpi di pistola; il mafioso John Gotti (pro bono) in alcune cause minori, e altri criminali italoamericani accusati di avere connessioni con la famiglia Gambino, per reati minori e sempre pro bono.\nNel periodo 1980-84 Kunstler patrocin\u00f2, in causa che metteva assieme diritti delle donne e diritti dei disabili, Fred Cherry, un uomo con una malattia invalidante che era ricorso numerose volte ai servizi di prostitute, e intentava causa assieme alla prostituta Margo St. James (a nome di altre lavoratrici del sesso): Kunstler e Kuby tentarono di far dichiarare incostituzionale la legge anti-prostituzione dello stato di New York, argomentando che impediva a persone come Cherry di avere normali rapporti sessuali, intervenendo su attivit\u00e0 che si svolgevano nel privato. St. James e la sua associazione di femminismo \"positivo\" - contrario al cosiddetto femminismo radicale, anti-pornografia e anti-prostituzione - la COYOTE, era gi\u00e0 riuscita a far depenalizzare l'atto di prostituirsi nel Rhode Island nel 1980 (rester\u00e0 lecito fino al 2009).\nNoto \u00e8 il suo rifiuto a rappresentare elementi dell'estrema destra, quali membri dei Minutemen o del Ku Klux Klan, e i suoi scontri a distanza col leader suprematista bianco e antisemita David Duke (ex capo del KKK e membro del Partito Nazista Americano), che nel 1968 (quando l'avvocato tenne un discorso pubblico alla Tulane University) lo contest\u00f2 vestito in uniforme nazista chiamandolo \"comunista ebreo\".\nIn una causa argoment\u00f2 inoltre che fosse lecito bruciare la bandiera come gesto di protesta secondo lui protetto dalla libert\u00e0 di manifestazione del pensiero garantita dal primo emendamento, patrocin\u00f2 negli anni '80 e '90 cause per i diritti degli animali e delle persone omosessuali, membri della minoranza ispanica, altre cause per la libert\u00e0 d'espressione a volte legate alla rivoluzione sessuale, su libert\u00e0 civili, diritti umani, psichiatria non forzata e antipsichiatria per i malati internati a forza in manicomio, e numerosissime vittime di brutalit\u00e0 poliziesca, sia detenuti (oltre a quelli di Attica) sia cittadini liberi.\nPoesia.\nKunstler, amante da sempre della poesia, ha pubblicato molti dei suoi testi. Una delle sue ultime opere trattava l'arresto dell'ex stella afroamericana del football americano O. J. Simpson (difeso da Alan Dershowitz, Robert Kardashian, Johnnie Cochran e altri, e poi assolto in un processo molto controverso) con l'accusa di aver assassinato la sua ex moglie, Nicole Brown Simpson, e un amico, Ronald Goldman, entrambi bianchi; Kunstler comment\u00f2: \u00abMi ha colpito il paradosso di quanto velocemente un idolo sportivo pu\u00f2 cadere in una tragedia di proporzioni immense... Di una cosa sono certo, questo non sar\u00e0 il mio ultimo sonetto sulla questione\u00bb.\nMorte ed eredit\u00e0.\nKunstler mor\u00ec sette mesi dopo, il 4 settembre 1995, a New York, un mese dopo l'assoluzione di Simpson.\nSi spense improvvisamente per insufficienza cardiaca all'et\u00e0 di 76 anni, mentre era ricoverato dopo l'impianto di un pacemaker. Nella sua ultima apparizione pubblica importante, alle cerimonie di apertura per l'Universit\u00e0 presso la Scuola di Architettura e Pianificazione di Buffalo, Kunstler critic\u00f2 aspramente la pena di morte, dicendo: \u00abNoi siamo diventati il pi\u00f9 grande ossario del mondo occidentale, in riferimento alle esecuzioni, il prossimo pi\u00f9 vicino a noi \u00e8 la Repubblica del Sud Africa\u00bb, che era da poco uscita dal regime dell'Apartheid.\nWilliam Kunstler lasci\u00f2 la moglie Margaret Ratner Kunstler (che sar\u00e0 uno dei legali di Julian Assange) e le figlie Karin Kunstler Goldman, Jane Drazek, Sarah Kunstler e Emily Kunstler, oltre che i nipoti Jessica Goldman, Daniel Goldman e Andrew Drazek. Emily Kunstler e Sarah Kunstler hanno realizzato un documentario sul loro padre dal titolo \"William Kunstler: Disturbing the Universe\", che ha avuto la sua prima mondiale nell'ambito del Concorso Documentari del Sundance Film Festival 2009. Karin Goldman \u00e8 attualmente il capo sezione dell'ufficio beneficenza presso l'ufficio del procuratore generale di New York.\nAlcuni mesi dopo, presso la Cattedrale di Saint John the Divine a New York City, l'avvocato venne commemorato da amici e clienti, tra essi: i poeti Amiri Baraka e Allen Ginsberg, la leader dei diritti civili Betty Shabazz (moglie di Malcolm X) e Bobby Seale, oltre che dai famigliari.\nIl New York Times cit\u00f2 Jimmy Breslin, in un necrologio in memoria del legale scomparso: \"Il signor Bill Kunstler viveva. Viveva con un ritmo bruciante, una furiosa energia, e travolgente amore del giusto e un'antipatia verso lo sbagliato\".\nElenco di clienti noti difesi o assistiti da Kunstler.\nCasi in Corte Suprema.\nSentenze giurisprudenziali della Corte suprema che divennero precedenti legali di common law:"}
{"id": "3135710", "revid": "88740", "url": "https://it.wikipedia.org/wiki?curid=3135710", "title": "Delphos", "text": ""}
{"id": "3135713", "revid": "1305772", "url": "https://it.wikipedia.org/wiki?curid=3135713", "title": "Deming", "text": ""}
{"id": "3135714", "revid": "1305772", "url": "https://it.wikipedia.org/wiki?curid=3135714", "title": "Denison", "text": ""}
{"id": "3135718", "revid": "88740", "url": "https://it.wikipedia.org/wiki?curid=3135718", "title": "Dennison", "text": ""}
{"id": "3135719", "revid": "287204", "url": "https://it.wikipedia.org/wiki?curid=3135719", "title": "Dent", "text": ""}
{"id": "3135720", "revid": "131358", "url": "https://it.wikipedia.org/wiki?curid=3135720", "title": "Sammargheritese", "text": ""}
{"id": "3135722", "revid": "125068039", "url": "https://it.wikipedia.org/wiki?curid=3135722", "title": "Peugeot 508", "text": "La Peugeot 508 \u00e8 un'autovettura di fascia media a tre volumi, presentata al salone dell'automobile di Parigi nell'ottobre 2010. La sua commercializzazione \u00e8 stata avviata nel marzo del 2011. Nel 2018 \u00e8 stata avviata la produzione della seconda generazione.\nLe generazioni.\nStoria.\nI deludenti risultati commerciali che nel corso dei primi anni del XXI secolo hanno accompagnato la carriera dell'ammiraglia 607, nonostante il buon successo della Peugeot 407, hanno costretto i vertici Peugeot a rivedere i propri piani strategici e a considerare l'eventualit\u00e0 di sostituire entrambi i modelli con un unico nuovo modello di dimensioni intermedie.\nAl salone dell'automobile di Ginevra del 2010 vennero presentate le concept \"5byPeugeot\" ed \"SR1\", che anticiparono alcuni dei tratti stilistici del futuro modello, tratti stilistici che si annunciarono di rottura rispetto a quanto gi\u00e0 visto negli ultimi anni sugli altri modelli della gamma. Volendo posizionare la vettura quasi come a cavallo fra le due progenitrici, come denominazione fu scelto di rispolverare quella della serie \"50x\", non pi\u00f9 utilizzata da quasi vent'anni, vale a dire dall'uscita di produzione della 505 SW, avvenuta nel 1992. Venne quindi stabilita la nuova denominazione per la futura berlina, ossia \"508\".\nPrima generazione (2010-2018).\nLa prima generazione della \"508\" \u00e8 stata presentata al Salone di Parigi del 2010: la produzione inizi\u00f2 subito dopo, mentre la commercializzazione venne avviata nel marzo dell'anno seguente. Caratterizzata da linee piuttosto slanciate, eleganti e con pochi spigoli, la prima \"508\" condivideva il pianale della \"cugina\" C5, rispetto alla quale montava per\u00f2 sospensioni classiche anzich\u00e9 idropneumatiche. La nuova berlina venne proposta gi\u00e0 al suo debutto in sette motorizzazioni. \nNumerose anche le varianti di trasmissione previste in abbinamento con tali motorizzazioni: ben quattro motorizzazioni che spaziavano dal cambio manuale a 5 o a 6 marce, per arrivare ad un automatico a 6 rapporti passando per il robotizzato, sempre a 6 marce.\nLa prima generazione della \"508\" venne proposta da subito anche con carrozzeria SW, ed in seguito venne proposta anche in due versioni ibride: la \"508 RXH\" (com carrozzeria SW) e successivamente la \"Hybrid4\" (con carrozzeria berlina).\nSeconda generazione (dal 2018).\nLa seconda generazione della \"508\" (o \"508 II\") viene presentata al pubblico al Salone di Ginevra del 2018 e rompe in maniera decisa con la generazione precedente: pi\u00f9 corta, pi\u00f9 bassa e pi\u00f9 aggressiva nello styling, essa tende a quella nicchia di mercato tipicamente presidiata dalle cosiddette \"coup\u00e9 a 4 porte\" di segmento D, come le tedesche Audi A5 Sportback e BMW Serie 4 Gran Coup\u00e9. Stilisticamente la nuova generazione della \"508\" inaugura un nuovo corso stilistico anticipato alcuni anni prima dalla concept Exalt, caratterizzato questa volta da spigoli pi\u00f9 accentuati. Dal punto di vista tecnico, la \"508 II\" nasce sul pianale allungato della contemporanea 308 II, un pianale modulare, perci\u00f2 allungabile facilmente per la produzione di modelli di maggiori dimensioni. Al suo debutto la \"508\" \u00e8 disponibile in quattro motorizzazioni: 1.6 THP benzina da 180 e 225 CV, 1.5 HDi da 130 CV e 2.0 BlueHDi da 180 CV. Pur essendo stata presentata nel mese di marzo, la commercializzazione \u00e8 iniziataa nel mese di settembre. Nel giugno 2019 viene introdotta anche la versione SW, pi\u00f9 lunga e dotata anche del sistema di visione notturna."}
{"id": "3135723", "revid": "88740", "url": "https://it.wikipedia.org/wiki?curid=3135723", "title": "Deshler", "text": ""}
{"id": "3135724", "revid": "1305772", "url": "https://it.wikipedia.org/wiki?curid=3135724", "title": "Deweyville", "text": ""}
{"id": "3135725", "revid": "228587", "url": "https://it.wikipedia.org/wiki?curid=3135725", "title": "Dillonvale", "text": ""}
{"id": "3135726", "revid": "114084308", "url": "https://it.wikipedia.org/wiki?curid=3135726", "title": "Ahlst\u00e4dt", "text": "Ahlst\u00e4dt \u00e8 un comune di abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135727", "revid": "1305772", "url": "https://it.wikipedia.org/wiki?curid=3135727", "title": "Doolittle", "text": ""}
{"id": "3135729", "revid": "287204", "url": "https://it.wikipedia.org/wiki?curid=3135729", "title": "Beinerstadt", "text": "Beinerstadt \u00e8 un comune di 383 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135730", "revid": "88740", "url": "https://it.wikipedia.org/wiki?curid=3135730", "title": "Dorrance", "text": ""}
{"id": "3135731", "revid": "110157", "url": "https://it.wikipedia.org/wiki?curid=3135731", "title": "Bischofrod", "text": "Bischofrod \u00e8 un comune di 187 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135733", "revid": "287204", "url": "https://it.wikipedia.org/wiki?curid=3135733", "title": "Dingsleben", "text": "Dingsleben \u00e8 un comune di 271 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135734", "revid": "287204", "url": "https://it.wikipedia.org/wiki?curid=3135734", "title": "Ehrenberg (Germania)", "text": "Ehrenberg \u00e8 un comune di 198 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135736", "revid": "767487", "url": "https://it.wikipedia.org/wiki?curid=3135736", "title": "Incanto di mezzanotte", "text": "Incanto di mezzanotte \u00e8 un film del 1940 diretto da Mario Baffico.\nTrama.\nUna casa cinematografica ottiene il permesso di girare alcune scene in un castello di propriet\u00e0 di un nobile decaduto. La trama rievoca una storia d'amore dei suoi avi. Avi che, separati in vita dalla gelosia dell'uomo, si ritrovano come fantasmi ogni notte tra le stanze del castello accusandosi a vicenda: lui, accecato dalla gelosia, di tradimento, e lei, professando la sua innocenza, accusa l'uomo che, con la sua gelosia ingiustificata, li ha portati alla separazione durante la vita terrena e a continue discussioni da fantasmi. A seguito per\u00f2 della enorme confusione provocata nel castello dalle riprese e dalla troupe cinematografica, i due spettri rintracciano un documento che dimostra in maniera inconfutabile l'innocenza della donna. Mentre attori e tecnici, all'apparizione dei fantasmi, fuggno spaventati a morte, i due, riconciliatisi, vanno via insieme finalmente in pace.\nProduzione.\nProdotto dalla Diana Film \u00e8 stato realizzato negli stabilimenti Titanus ottenendo il \"visto censura\" n. 31030 del 28 giugno 1940."}
{"id": "3135737", "revid": "1573940", "url": "https://it.wikipedia.org/wiki?curid=3135737", "title": "Eichenberg (Hildburghausen)", "text": "Eichenberg \u00e8 un comune di 178 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135738", "revid": "149587", "url": "https://it.wikipedia.org/wiki?curid=3135738", "title": "Lago Van", "text": ""}
{"id": "3135741", "revid": "287204", "url": "https://it.wikipedia.org/wiki?curid=3135741", "title": "Grimmelshausen (Germania)", "text": "Grimmelshausen \u00e8 un comune di 181 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135743", "revid": "697352", "url": "https://it.wikipedia.org/wiki?curid=3135743", "title": "Grub (Germania)", "text": "Grub \u00e8 un comune di 183 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135744", "revid": "2034231", "url": "https://it.wikipedia.org/wiki?curid=3135744", "title": "Daniel J. Boorstin", "text": "Biografia.\nNato ad Atlanta, suo padre era avvocato e partecip\u00f2 come difensore nel famigerato caso di Leo Frank, un capoturno di una fabbrica locale di origini ebraiche che venne accusato di avere rapito ed ucciso una minorenne e che venne in seguito linciato nel 1915 da una folla inferocita nella tranquilla cittadina di Marietta. A causa della feroce ondata di antisemitismo che si scaten\u00f2 a seguito di questi fatti, la famiglia di Boorstin fu costretta a lasciare la citt\u00e0 e a trasferirsi a Tulsa in Oklahoma, dove il giovane Boorstin pot\u00e9 crescere serenamente. Dopo essersi diplomato alle scuole superiori frequent\u00f2 il Balliol College di Oxford in veste di \"Rhodes Scholar\", ottenendo in seguito un dottorato in filosofia presso l'Universit\u00e0 di Yale. Ottenuto il titolo professionale di avvocato divenne insegnante universitario presso l'Universit\u00e0 di Chicago, dove rimase in servizio per circa 25 anni, per trasferirsi successivamente a Cambridge nel 1964 per ottenere la cattedra di \"Pitt Professor of American History and Institutions\"."}
{"id": "3135745", "revid": "287204", "url": "https://it.wikipedia.org/wiki?curid=3135745", "title": "Henfst\u00e4dt", "text": "Henfst\u00e4dt \u00e8 un comune di 363 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135747", "revid": "537521", "url": "https://it.wikipedia.org/wiki?curid=3135747", "title": "Orange Fish Tunnel", "text": "L'Orange Fish Tunnel si trova in Sudafrica, ha una lunghezza di 82,8\u00a0km ed \u00e8 una galleria per scopi di irrigazione scavata sotto il deserto del Karoo negli anni 1968-1975. L'opera devia le acque del fiume Orange, all'altezza della Diga di Gariep al di sotto dell'altopiano montuoso del Suurberg fino al Fish river e alla zona semi arida della Provincia del Capo Orientale, con una portata massima di 54 m3/s.\nIl tunnel ha un diametro di 5,3 metri e la sua profondit\u00e0 varia fra 80 e 380 metri.\nQuanto venne ultimato era il pi\u00f9 lungo acquedotto continuo e intubato dell'emisfero australe e il secondo tunnel per lunghezza, costruito per scopi di rifornimento idrico, nel mondo."}
{"id": "3135748", "revid": "287204", "url": "https://it.wikipedia.org/wiki?curid=3135748", "title": "Kloster Ve\u00dfra", "text": "Kloster Ve\u00dfra \u00e8 un comune di 339 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein.\nNel territorio comunale il fiume Schleuse confluisce nel Werra."}
{"id": "3135752", "revid": "287204", "url": "https://it.wikipedia.org/wiki?curid=3135752", "title": "Lengfeld", "text": "Lengfeld \u00e8 un comune di 449 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135757", "revid": "110157", "url": "https://it.wikipedia.org/wiki?curid=3135757", "title": "Marisfeld", "text": "Marisfeld \u00e8 un comune di 436 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135760", "revid": "113836399", "url": "https://it.wikipedia.org/wiki?curid=3135760", "title": "Oberstadt", "text": "Oberstadt \u00e8 un comune di 393 abitanti della Turingia, in Germania.\nAppartiene al circondario (\"Landkreis\") di Hildburghausen (targa HBN) ed \u00e8 parte della comunit\u00e0 amministrativa (\"Verwaltungsgemeinschaft\") di Feldstein."}
{"id": "3135761", "revid": "1543377", "url": "https://it.wikipedia.org/wiki?curid=3135761", "title": "Run Devil Run", "text": "Run Devil Run \u00e8 un album di Paul McCartney pubblicato nel 1999. Il disco contiene cover di celebri e meno celebri canzoni rock and roll degli anni cinquanta, insieme a tre nuove composizioni originali firmate da McCartney e scritte nello stesso stile. Questo \u00e8 stato l'album che ha messo fine al periodo di pausa che McCartney si era preso in seguito alla tragica morte di sua moglie Linda, e aveva necessit\u00e0 di tornare in sala per suonare ci\u00f2 che amava da ragazzo, per sfogarsi. Il 14 dicembre 1999, per promuovere il disco in uscita, McCartney fece ritorno al Cavern Club per suonare una selezione dei brani contenuti nell'album.\nRegistrazione e struttura.\nNel disco sono presenti numerosi celebri musicisti ospiti come il chitarrista dei Pink Floyd David Gilmour, il chitarrista Mick Green (che aveva suonato in precedenza sull'altro album di cover di McCartney, \"\u0421\u043d\u043e\u0432\u0430 \u0432 \u0421\u0421\u0421\u0420\"), i tastieristi Pete Wingfield e Geraint Watkins, e il batterista storico dei Deep Purple Ian Paice. Le sedute iniziali per il disco si tennero ai primi di marzo, dopo qualche altra sessione in aprile e maggio, Paul decise di includere nell'album anche tre sue nuove composizioni.\nIl titolo \"Run Devil Run\" deriva da un prodotto in vendita in un negozio di erbe medicinali ad Atlanta che appare in copertina (la foto modifica l'insegna originale che reca la scritta \"Miller's Rexall\"). Il negozio si trova al numero 87 di Broad Street nella citt\u00e0 di Atlanta.\nAccoglienza.\nPubblicato in ottobre, \"Run Devil Run\", una sorta di seguito a \"\u0421\u043d\u043e\u0432\u0430 \u0432 \u0421\u0421\u0421\u0420\", ricevette buone recensioni e si comport\u00f2 dignitosamente in classifica, raggiungendo la posizione numero 12 in Gran Bretagna e la numero 27 negli Stati Uniti.\nBonus disc e singoli.\nPer incentivare le vendite, furono immesse sul mercato varie edizioni speciali dell'album e numerosi singoli.\n\"No Other Baby\" venne pubblicata come singolo nel Regno Unito con 2 brani come B-Side, \"Brown Eyed Handsome Man\" e \"Fabulous\" (non presente nel disco). In America, \"No Other Baby\" fu pubblicata come singolo speciale da juke-box, con \"Try Not to Cry\" sul lato B.\nInoltre, in Gran Bretagna, tutte e quindici le canzoni dell'album, insieme a \"Fabulous\", furono pubblicate in un set di otto singoli riuniti nell'edizione limitata \"Run Devil Run Limited Edition Collector's Box\", studiata per sembrare un raccoglitore di dischi anni cinquanta."}
{"id": "3135765", "revid": "119982", "url": "https://it.wikipedia.org/wiki?curid=3135765", "title": "Bilancio statale", "text": ""}
{"id": "3135766", "revid": "697352", "url": "https://it.wikipedia.org/wiki?curid=3135766", "title": "Cliff Hanger", "text": "Cliff Hanger \u00e8 un videogioco arcade per laserdisc pubblicato dalla statunitense Stern Electronics nel 1983. Il videogioco utilizza animazioni dai film d'animazione \"Lupin III\" e \"Lupin III - Il castello di Cagliostro\", appartenenti alla saga di \"Lupin III\".\nTrama.\nCliff (basato sul personaggio di Arsenio Lupin III) ha il compito di salvare Clarissa (Lady Clarisse di Cagliostro, dal film \"Il castello di Cagliostro\"), giovane ragazza rapita dal malvagio conte Draco (riportato anche come \"Dreyco\", o \"Dragoe\"), che vuole sposarla senza il suo consenso.\nModalit\u00e0 di gioco.\nCome molti lasergiochi, \"Cliff Hanger\" richiede che il giocatore prema un tasto o muova il joystick in una particolare direzione appena gli viene comandato, affinch\u00e9 la storia del videogioco possa andare avanti.\nA differenza dei primissimi lasergiochi pubblicati, si dispone di due pulsanti atti a controllare rispettivamente le mani e i piedi di Cliff: ad esempio le mani per aprire una porta o usare la pistola, i piedi per saltare un ostacolo.\nUn'altra particolarit\u00e0 sono delle scritte che compaiono sul fondo dello schermo quando si fa una mossa sbagliata e si perde una vita, suggerendo quale sarebbe stata la mossa giusta da fare e facilitando l'apprendimento delle sequenze di azioni, che altrimenti in giochi simili andavano scoperte a tentativi.\nLa versione base di \"Cliff Hanger\" prevede una sequenza di Cliff appeso al patibolo nel momento in cui il giocatore perde, proveniente dalla scena iniziale del film \"Lupin III\" (a cui viene aggiunta una sequenza mostrata pi\u00f9 avanti nel lungometraggio). Poich\u00e9 la scena sembr\u00f2 un po' troppo macabra ad alcuni gestori, nella seconda versione del cabinato venne aggiunta un'opzione DIP switch che permette al proprietario di mostrare la sequenza o meno.\nDoppiaggio.\nNella realizzazione del gioco fu utilizzato il primo doppiaggio inglese del film \"Lupin III\" (realizzato per i voli intercontinentali nel 1978) per le parti tratte da tale lungometraggio, mentre per le parti tratte da \"Il castello di Cagliostro\" furono doppiate appositamente. Nonostante questo, ci sono due punti nel gioco in cui si sentono le voci giapponesi dei personaggi originarie da \"Il castello di Cagliostro\": il primo quando Cliff raggiunge la camera di Clarissa dice \"Clarisse?\", detto dall'originale doppiatore di Lupin Yasuo Yamada, e il secondo una battuta dopo, quando si sente il conte, con la voce giapponese del film di Tar\u014d Ishida, dire \"Ute!\" (fuoco!)."}
{"id": "3135781", "revid": "322321", "url": "https://it.wikipedia.org/wiki?curid=3135781", "title": "Diocesi di Ottana", "text": "La diocesi di Ottana (in latino: \"Dioecesis Othanensis\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi, posta al centro della Sardegna, comprendeva il Marghine, parte del Goceano e il Dore, con una parte della Barbagia di Ollolai. Confinava a nord con la diocesi di Castro e l'arcidiocesi di Torres, ad est con le diocesi di Galtell\u00ec e di Suelli, a sud con la diocesi di Santa Giusta e ad ovest con quella di Bosa.\nFacevano parte della diocesi gli abitati di Macomer, Vivore, Gorore, Molaria, Orticali, Sabuco, Silanus, Dualque, Nuracucuma, Lexay, Golossene, Ottana, Orotelli, Univer, Orane, Suarell, Nuoro, Noroloe, Gossilla, Sporlazo, Illortay e Bortiochoro. Accanto a queste \"ville\" principali vi era un certo numero di insediamenti minori, attestati dall'XI al XIII secolo, ma in seguito scomparsi in concomitanza con il decremento demografico a partire dalla met\u00e0 del XIV secolo. La popolazione si aggirava attorno ai 3.000 - 3.500 abitanti.\nSede vescovile era la citt\u00e0 di Ottana, dove si trovava la cattedrale di San Nicola, consacrata nel 1160 dal vescovo Zaccaria, come attesta la pergamena originale, ritrovata sotto l'altare maggiore nel 1912, che recita:\nSecondo le \"Rationes decimarum\" del 1341/1350, la diocesi comprendeva 21 parrocchie.\nStoria.\nLa diocesi di Ottana fu istituita con tutta probabilit\u00e0 nella seconda met\u00e0 dell'XI secolo, durante il pontificato di papa Alessandro II (1061-1073), in concomitanza con la generale riorganizzazione della chiesa sarda, che ha portato all'istituzione di diverse nuove diocesi nell'isola. Il primo vescovo documentato \u00e8 Giovanni, che prese parte, il 16 dicembre 1112, alla consacrazione dell'abbazia camaldolese della Santissima Trinit\u00e0 di Saccargia. Fin dalla sua istituzione, la diocesi era suffraganea dell'arcidiocesi di Torres.\nIn occasione della ricostruzione della cattedrale (prima del 1160), la sede fu momentaneamente trasferita a Orotelli; con questo titolo cos\u00ec si firma il vescovo Ugo o Ugone nel 1139 nell'atto di donazione della chiesa di San Pietro di Oddini all'ordine camaldolese.\nLa riorganizzazione della Chiesa sarda e l'affermarsi della riforma gregoriana nell'isola furono all'origine di una sempre pi\u00f9 consistente presenza monastica su tutto il territorio sardo. Nella diocesi di Ottana sono documentati il monastero cistercense di San Lorenzo di Silanus, e quelli camaldolesi di San Nicola di Trullas e di San Pietro di Oddini.\nNel 1473 si celebr\u00f2 l'unico sinodo diocesano di cui si ha conoscenza, convocato e celebrato dal vescovo Antonio di Alcal\u00e1. Gli atti del sinodo ci sono giunti con il nome di \"Constitutiones, statudos et ordinationes de sa Ecclesia de Ottana\", scritti non in latino ma in sardo lugudorese. Interessanti sono gli statuti \"de vita et honestate clericorum\", che rappresentano uno spaccato della vita dei chierici e del clero nel XIV secolo: essi devono possedere il breviario e recitarlo quotidianamente; \u00e8 proibito ai sacerdoti vestire come gli uomini di mondo, frequentare le taverne, entrare in chiesa durante le funzioni con armi e sproni ai piedi; \u00e8 dovere del sacerdote tenere i libri parrocchiali, in particolare quelli delle comunioni, dei matrimoni, dei defunti, dei battesimi e dei conti economici. Tra le altre costituzioni sinodali, \u00e8 da rilevare l'importanza data alla gestione del patrimonio e della mensa vescovile, e alle regole per un buon rapporto tra il vescovo titolare ed il capitolo diocesano.\nL'8 dicembre 1503 fu eretta la diocesi di Alghero con la bolla \"Aequum reputamus\" di papa Giulio II, che diede attuazione ad una disposizione del suo predecessore Alessandro VI: con questa bolla il papa sopprimeva le sedi vescovili di Castro e di Bisarcio, che venivano unite a quella di Ottana, il cui vescovo contestualmente trasferiva la sua sede ad Alghero.\nL'attuazione di queste disposizioni non furono immediate e sollevarono diverso malumore. Il primo vescovo di Alghero fu Pedro Parente, il quale tuttavia, ancora nel 1512, compare nel Concilio Lateranense V con il titolo di \"vescovo di Ottana\". Cos\u00ec anche il suo successore, Juan Loaysa. Ed \u00e8 solo nel 1543, durante l'episcopato di Pedro Vaguer, che si ebbe la formale presa di possesso da parte del vescovo di Alghero delle antiche sedi di Castro, di Bisarcio e di Ottana. Ma i malumori dovettero continuare ancora a lungo, perch\u00e9 nel 1572 papa Gregorio XIII dovette intervenire per confermare e ribadire la soppressione delle antiche sedi episcopali.\nIl 31 dicembre 1938, con decreto della Congregazione Concistoriale, il comune di Ottana fu scorporato dalla diocesi di Alghero e annesso alla giurisdizione della diocesi di Nuoro.\nDal 2004 Ottana \u00e8 annoverata tra le sedi vescovili titolari della Chiesa cattolica; la sede \u00e8 vacante dal 17 giugno 2019."}
{"id": "3135782", "revid": "184755", "url": "https://it.wikipedia.org/wiki?curid=3135782", "title": "Grande citt\u00e0", "text": "Una grande citt\u00e0 \u00e8 una citt\u00e0 con un numero di abitanti superiore a 100.000 unit\u00e0. Il termine venne stabilito dall'Istituto internazionale di statistica nell'assemblea del 1887 a Roma. Il termine analogo in inglese \u00e8 \"large city\" o \"major city\" (in alcuni contesti semplicemente \"city\" o \"metropolis\"), in francese \u00e8 \"grande ville\", in tedesco \u00e8 \"Gro\u00dfstadt\".\nUna citt\u00e0 piccola \u00e8 detta cittadina, una citt\u00e0 ancora pi\u00f9 grande si chiama metropoli (solitamente con pi\u00f9 di un milione di abitanti), mentre una citt\u00e0 enorme con pi\u00f9 di dieci milioni di abitanti (secondo altri la soglia \u00e8 cinque milioni) \u00e8 definita megalopoli.\nIn Italia.\nLe grandi citt\u00e0 italiane sono 45 (dati ISTAT aggiornati al 31 dicembre 2018), ma altre 25 citt\u00e0 superano gli 80.000 abitanti. Giugliano in Campania \u00e8 l'unica a non essere capoluogo di provincia.\nIn Francia.\nIn Francia le grandi citt\u00e0, o \"grande ville\" in francese, sono 39 (dati 2006), ma altre 16 citt\u00e0 superano gli 80.000 abitanti. Parigi \u00e8 l'unica citt\u00e0 a superare il milione di persone (2\u00a0181\u00a0371 abitanti): la seconda citt\u00e0 francese \u2013 Marsiglia \u2013 raggiunge infatti gli 839.043 abitanti.\nIn Germania.\nIn Germania ci sono 81 grandi citt\u00e0 (dati 2008). Berlino \u00e8 stata la citt\u00e0 che ha sub\u00ecto il maggior calo di popolazione: nel 1942 aveva 4,5 milioni di abitanti, la terza citt\u00e0 del mondo dopo New York e Londra, dopo la Seconda guerra mondiale ne erano rimasti solo 2,8 milioni. Oggi ha 3,4 milioni di abitanti.\nIn Austria.\nIn Austria ci sono 5 grandi citt\u00e0 (dati 2009): Vienna (1.678.271 abitanti), Graz (253.994 abitanti), Linz (189.122 abitanti), Salisburgo (147.732 abitanti) e Innsbruck (118.035 abitanti).\nIn Svizzera.\nIn Svizzera ci sono 5 grandi citt\u00e0 (dati 2009): Berna (122.925 abitanti), Zurigo (365.132 abitanti), Ginevra (183.287 abitanti), Basilea (164.937 abitanti) e Losanna (122.284 abitanti).\nIn Svezia.\nIn Svezia ci sono 5 grandi citt\u00e0 (dati 2005): Stoccolma (1.252.020 abitanti), G\u00f6teborg (510.491 abitanti), Malm\u00f6 (258.020 abitanti), Uppsala (128.409 abitanti) e V\u00e4ster\u00e5s (107.005 abitanti).\nIn Giappone.\nIn Giappone ci sono 109 citt\u00e0 sopra i 100.000 abitanti e quindi definite grandi citt\u00e0, e 12 superano il milione di abitanti. Tokyo la citt\u00e0 maggiore e capitale del Giappone supera addirittura i 10.000.000 di abitanti."}
{"id": "3135784", "revid": "767487", "url": "https://it.wikipedia.org/wiki?curid=3135784", "title": "Francesco Borello", "text": "Carriera.\nFatta eccezione per una breve parentesi alla in uno dei suoi ultimi anni, Borello gioc\u00f2 per tutta la carriera nella Pro Vercelli, con cui debutt\u00f2 in Prima Categoria il 14 marzo 1920 (nella gara casalinga contro il Legnano vinta per 2-1) e conquist\u00f2 due scudetti nel 1920-1921 e nel 1921-1922.\nGioc\u00f2 in Nazionale una sola volta, nell'amichevole contro la Spagna del 9 marzo 1924."}
{"id": "3135786", "revid": "767487", "url": "https://it.wikipedia.org/wiki?curid=3135786", "title": "Il tempio di fuoco", "text": "Il tempio di fuoco (\"Firewalker\") \u00e8 un film del 1986 diretto da J. Lee Thompson, e interpretato da Chuck Norris e Louis Gossett Jr. Il film \u00e8 il quinto prodotto dalla Cannon Films di Menahem Golan e Yoram Globus; la sceneggiatura \u00e8 firmata da Robert Gosnell.\nIn USA il film \u00e8 stato pubblicato in Home Video il 22 marzo 2005 dalla MGM.\nTrama.\nMax Donigan e Leo Porter sono due amici avventurieri, che amano passare il tempo a scoprire luoghi e tesori inesplorati, finendo molto spesso nei guai, anche seri, ma che riescono sempre a cavarsela. Un giorno i due conoscono Patricia Goodwin in un locale, la quale confida che \u00e8 in possesso di una mappa che li porter\u00e0 ad un favoloso tesoro. Cos\u00ec seguendo le indicazioni del posto della mappa, i tre scalano una montagna e trovano l'ingresso di una caverna, all'interno della quale trovano un teschio, all'interno del quale \u00e8 nascosto un pugnale d'oro massiccio. Quel pugnale \u00e8 collegato a El Coyote, un indiano convinto di essere il discendente di un sacerdote azteco. I tre si recano cos\u00ec a San Miguel, esattamente a met\u00e0 tra gli aztechi e i maya. Dopo una serie di mirabolanti avventure, i tre si accampano in una giungla, dove decidono che passeranno la notte, ma alla sera Leo scompare. Max e Patricia seguendo le indicazioni della mappa trovano il tempio in cui \u00e8 nascosto il tesoro; e dopo vari passaggi segreti trovano Leo appeso per una corda sull'acqua bollente. Fa la sua presenza anche El Coyote il quale gli chiede il pugnale che ha trovato nella grotta in cambio della libert\u00e0 del loro amico. El Coyote cerca poi di usare Patricia per fare un sacrificio umano che gli consentir\u00e0 di ricevere dei poteri sovrannaturali. Max e Leo, dopo essersi liberati, salvano Patricia uccidendo l'indiano con il coltello, tramite il quale aprono anche una stanza segreta e trovano il tesoro tanto ambito. Grazie al ricavato del tesoro Leo compra il veliero che gli permetter\u00e0 di girare il mondo.\nProduzione.\nIl film \u00e8 stato girato interamente negli studi cinematografici di Citt\u00e0 del Messico. I produttori Menahem Golan e Yoram Globus chiesero alla MGM di poter effettuare almeno la met\u00e0 delle riprese negli Stati Uniti, ma videro l'ostilit\u00e0 della compagnia americana, che rifiut\u00f2 anche la proposta del regista J. Lee Thompson di poter girare le scene a Roma anzich\u00e9 a San Miguel in Italia, ma l'accordo sfum\u00f2 per gli eccessivi finanziamenti richiesti dalla MGM. L'attore Louis Gossett Jr. chiese inoltre di poter effettuare le sue riprese per prime, a causa di conflitti di programmazione con altre pellicole.\nPer le riprese sono stati impegnati ben quattro mesi, dal giugno al settembre 1986, pi\u00f9 4 mesi di postproduzione. In un'intervista del 24 marzo 1986 al Time il regista J. Lee Thompson, dichiar\u00f2 \"\u00c8 stata davvero dura e soprattutto per i costi di produzione. I luoghi, le scene, \u00e8 stato tutto molto complicato e speriamo di essere ripagati\".\nInizialmente la pellicola doveva durare 124 minuti, ma nella fase di montaggio, il responsabile Richard Marx cancell\u00f2 quasi venti minuti dalla durata del film, che scomparvero anche dalla sceneggiatura.\nDistribuzione.\nIl film usc\u00ec nelle sale statunitensi il 21 novembre 1986, su distribuzione Cannon Films.\nDate di uscita.\nLa pellicola viene presentata in anteprima mondiale il 5 gennaio 1987 al Festival internazionale del cinema di San Sebasti\u00e1n\nAccoglienza.\nIncassi.\nIl film risult\u00f2 un insuccesso clamoroso al botteghino. Il costo stimato \u00e8 di circa 80 milioni di dollari, una delle produzioni pi\u00f9 costose all'epoca della sua uscita. Alla sua uscita il film risult\u00f2 sconfortante, a causa del montaggio frettoloso, e del taglio di molte scene in fase di post-produzione che non fecero comprendere a fondo la trama del film e saltarono molti dialoghi fondamentali.\nNelle prime due settimane di programmazione la pellicola incass\u00f2 solo $ 4.340.302 dollari. In seguito a questo insuccesso la Cannon decise di promuovere il film all'estero attraverso il lancio di numerosi spot di vecchi successi al botteghino di Norris, ma i risultati non cambiarono. Dopo un mese il film aveva incassato $ 7.407.117 dollari. Anche all'estero i riscontri furono deludenti, con un incasso totale di circa 6,5 milioni di dollari nel resto del mondo. Al luglio 1987, il film ha incassato in tutto il mondo solo $ 21.008.590 dollari, risultando un insuccesso anche nei suoi passaggi televisivi sulla televisione italiana. La tremenda disfatta de \"Il tempio di fuoco\" fu uno dei motivi che portarono alla bancarotta la Cannon Films negli anni successivi.\nCritica.\nLa critica statunitense stronc\u00f2 ampiamente la pellicola. Come era avvenuto in precedenza con \"Rombo di tuono\", per le sue analogie con \"Rambo 2 - La vendetta\", il film \u00e8 stato ampiamente criticato come un'imitazione di molti film d'avventura di quel periodo, in particolare con \"I predatori dell'arca perduta\", \"All'inseguimento della pietra verde\" e \"Beverly Hills Cop - Un piedipiatti a Beverly Hills\". Critici come Gene Siskel e Roger Ebert hanno attaccato aspramente la sceneggiatura del film, ritenendola \"uno dei pi\u00f9 grandi disastri del decennio\"\nSul sito Rotten Tomatoes lo 0% della critica ha dato al film una valutazione positiva, con un voto medio di 2,8 su 10, mentre su Internet Movie Database \u00e8 stata data una valutazione pari a 4,9 su 10. Su Il Morandini dice che \"Chuck Norris gioca la carta dell'autoironia, per lui insolita, ma non riesce a salvare un copione sgangherato, aggravato da un montaggio indecente\". Molti critici hanno definito il film \"una brutta combinazione di avventura e commedia\" e la cosa che ha dato pi\u00f9 fastidio \u00e8 stato il plagio di molti film d'avventura gi\u00e0 sopra citati. Altri hanno osservato come Norris si trovi meglio nel genere dei film d'azione e non nelle commedie."}
{"id": "3135800", "revid": "217591", "url": "https://it.wikipedia.org/wiki?curid=3135800", "title": "Tesoro delle Sante Croci", "text": "Il tesoro delle Sante Croci \u00e8 un gruppo di beni di alto interesse storico, artistico e religioso custodito nel Duomo vecchio di Brescia nella cappella delle Sante Croci, nel transetto nord. Il tesoro, di regola chiuso all'interno di una cassaforte tranne durante le brevi esposizioni, \u00e8 composto da:\nIl tesoro, conservato nella cattedrale da quasi mille anni e ampliato nel corso dei secoli, \u00e8 curato dalla compagnia dei Custodi delle Sante Croci, che si occupa della manutenzione dei pezzi e, soprattutto, della loro salvaguardia durante le esposizioni ordinarie, che avvengono l'ultimo venerd\u00ec di Quaresima e nella festa dell'Esaltazione della Santa Croce, il 14 settembre, e straordinarie, legate in genere a importanti eventi liturgici.\nStoria.\nLe origini del tesoro.\nLa prima notizia documentaria sull'esistenza del tesoro \u00e8 una disposizione contenuta negli Statuti di Brescia del 1260 circa o del 1251, con la quale il podest\u00e0 prende accordi con il capitano e agli anziani del popolo su dove custodire il tesoro e a chi affidarne le chiavi. Non sono note fonti archivistiche precedenti e, pertanto, non \u00e8 possibile ricavare dai documenti le origini del tesoro, in particolare la storia della Reliquia Insigne, che ne costituisce il filo conduttore.\nLa reliquia della Santa Croce: leggende e verit\u00e0.\nLa leggenda pi\u00f9 nota che spiega l'origine del tesoro \u00e8 quella narrata per la prima volta da Jacopo Malvezzi nella prima met\u00e0 del Quattrocento: lo storico racconta che all'inizio del IX secolo, durante la traslazione delle reliquie dei santi Faustino e Giovita dalla basilica di San Faustino ad Sanguinem (dal 1956 rinominata in chiesa di Sant'Angela Merici), i resti dei due patroni, durante una sosta accanto a Porta Bruciata, avrebbero trasudato sangue. Il duca Namo di Baviera, governatore di Brescia, trovatosi casualmente nel corteo, assistendo al miracolo si convert\u00ec immediatamente e pubblicamente al cattolicesimo, donando subito dopo la Reliquia Insigne, la Croce del Campo e lo stendardo dell'Orifiamma all'abate del monastero dei Santi Faustino e Giovita ed entrando lui stesso come monaco nel cenobio. Il duca Namo, oltretutto, non era il primo proprietario della reliquia bens\u00ec, sempre secondo il racconto, l'aveva avuta in dono direttamente da Carlo Magno. Verso la fine dell'XI secolo, dopo un tentativo di furto, le due croci sarebbero state trasferite in Duomo vecchio, per una migliore e sicura custodia.\nNon esiste documentazione in grado di supportare tale leggenda, tanto che non \u00e8 nemmeno possibile confermare o smentire l'effettiva esistenza di Namo di Baviera, personaggio che appare solamente in alcuni brani del ciclo carolingio. L'unico fatto documentato dell'intera leggenda \u00e8 la traslazione dei corpi dei due santi, che effettivamente avvenne il 9 maggio 806. Pu\u00f2 dirsi per\u00f2 documentato, ma con margine di dubbio, anche il miracolo avvenuto durante la processione, poich\u00e9 sul luogo dove i due corpi trasudarono sangue fu fondata proprio nel IX secolo la chiesa di San Faustino in Riposo, che ha conservato l'antico appellativo in riferimento al \"riposo\", cio\u00e8 alla sosta che il corteo comp\u00ec durante il miracolo.\nAndrea Valentini, nel 1882, fa un sunto di altre leggende legate alle origini della reliquia e del tesoro, recuperate da scritti di autori precedenti. Lo studioso, fra le altre, riporta le ipotesi che la Reliquia Insigne sia legata alla quarta crociata, partita da Venezia nel 1202, oppure che sia stata portata a Brescia da Alberto da Reggio, vescovo cittadino presente alla quinta crociata tra il 1219 e il 1221, oppure che sia un dono di Gaudenzio o addirittura di Filastrio, il quale l'avrebbe ricevuta direttamente da sant'Elena.\nLa leggenda pi\u00f9 radicata nella letteratura storica successiva al Malvezzi rimane comunque quella legata alla figura di Namo, almeno fino al Settecento quando, prima con gli studi di Giovanni Girolamo Gradenigo, seguiti da quelli di Giuseppe Brunati, Alessandro Sala e Federico Odorici, il mondo critico, legando lo stile delle decorazioni sulla reliquia a quelle della stauroteca, ritenuta opera bizantina del XII-XIII secolo, colloca alla prima met\u00e0 del Duecento il suo arrivo a Brescia, ridando credito alla leggenda che vedeva in Alberto da Reggio il donatore della Reliquia Insigne. Nemmeno tale conclusione, per\u00f2, \u00e8 ritenuta oggi valida, poich\u00e9 nuovi studi formulati durante il Novecento hanno convintamente separato, dal punto di vista cronologico, la reliquia dalla stauroteca.\nIn ogni caso, la nota leggenda di Namo di Baviera narrata dal Malvezzi \u00e8 ormai da ritenersi priva di fondamento, come gi\u00e0 commentava il Valentini nel 1882 suggerendo di \"relegarla tra le favole\", ed \u00e8 assumibile come leggenda gi\u00e0 probabilmente fissata nel Duecento e in seguito radicata da una grande fortuna letteraria. Diventa inoltre impossibile, pertanto, connettere alla storia della Reliquia Insigne la Croce del Campo: anche dal punto di vista storico, i due manufatti ebbero origini diverse e finirono per essere affiancati, in epoca medievale, a causa della sempre pi\u00f9 accreditata leggenda di Namo, per il solo fatto di essere custoditi assieme nel tesoro della cattedrale.\nLa Croce del Campo e la stauroteca.\nNon sono ugualmente note le vicende all'origine della Croce del Campo, fabbricata nell'et\u00e0 dei Comuni come croce comunale di Brescia, da issare sul carroccio durante le battaglie. La croce era chiamata anche Croce dell'Orifiamma, poich\u00e9 sul carroccio dove era fissata svettava sullo stendardo comunale, chiamato appunto Orifiamma. Un riferimento alla Croce del Campo \u00e8 forse riscontrabile nell'inno della battaglia della Malamorte ed \u00e8 nuovamente il Malvezzi a dare notizia che, oltre a Rudiano, la croce fu innalzata sul carroccio bresciano nella battaglia delle Grumore e nella battaglia di Legnano. Terminata l'epoca comunale, dovette finire semplicemente custodita nel tesoro, acquistando man mano valore spirituale in quanto affiancata alla Reliquia Insigne dalla leggenda di Namo di Baviera.\nSempre a partire dal Duecento, peraltro, \u00e8 rilevabile nei documenti una certa confusione nei nominativi delle croci: mentre la Croce del Campo mantiene invariato il proprio nome, la reliquia insigne assume il titolo di Croce dell'Orifiamma, quando quest'ultimo era invece il secondo nome della Croce del Campo. L'errore, mantenutosi invariato per secoli, \u00e8 stato corretto solo a partire dall'Ottocento, quando con il titolo di \"Croce dell'Orifiamma\" si \u00e8 tornati ad intendere il secondo nome della Croce del Campo.\nAnche della stauroteca, l'originale cofanetto della Reliquia Insigne, non sono note le vicende all'origine, ma \u00e8 chiaro che fu realizzata appositamente. Per contro, non \u00e8 dato sapere se arriv\u00f2 in sostituzione a una teca precedente, anche se la puntigliosa volont\u00e0 di custodia nel tempo di tutto ci\u00f2 che ebbe a che fare con la Reliquia Insigne basterebbe per escludere la possibilit\u00e0 che un cofanetto posteriore sia esistito e in seguito eliminato.\nLa dominazione viscontea.\nDurante la dominazione dei Visconti su Brescia, iniziata nella prima met\u00e0 del Trecento e conclusa un secolo dopo, il tesoro non dovette godere di buona reputazione fra i signori della casata milanese, probabilmente a causa del grande fervore devozionale che i bresciani provavano nei confronti della Reliquia Insigne. Durante la sua reggenza, Bernab\u00f2 Visconti contrast\u00f2 la memoria del tesoro, facendo bruciare tutti i libri delle cronache, comprese le scritture pubbliche e private, riguardanti la memoria della Reliquia Insigne e dei manufatti conservati assieme ad essa.\nSotto Gian Galeazzo Visconti, per\u00f2, la situazione pare nettamente migliorare: il 13 maggio 1400 viene riunito un folto gruppo di notai, abati e avvocati con l'obiettivo di ricostruire la memoria del tesoro attraverso i racconti e le testimonianze dei cittadini colti, anziani o che semplicemente erano in grado di dare informazioni: i vari contributi, dopo essere stati vagliati e selezionati dal gruppo, vennero raccolti in una grande pergamena, nota come \"Memoria delle Sante Croci\". La principale testimonianza raccolta \u00e8 quella dello speziale Leoncino Ceresoli, il quale racconta che da ragazzo lavorava come chierichetto nella chiesa dei Santi Faustino e Giovita e nei momenti liberi conversava con i monaci, fra i quali il novantenne priore Antonio il quale gli aveva raccontato la leggenda di Namo di Baviera, che viene interamente trascritta nella pergamena della \"Memoria\". Il racconto dello speziale viene confermato, sotto giuramento, da altri anziani cittadini, i quali a loro volta affermano di aver udito lo stesso racconto da altre fonti.\nLa leggenda viene ripresa alla lettera dallo storico Jacopo Malvezzi nel suo \"Chronicon Brixianum ab origine urbis\" pubblicato entro pochi anni dalla stesura delle memorie, inaugurando la fortuna letteraria della leggenda di Namo di Baviera.\nIl tesoro nel Rinascimento.\nIl primo pezzo noto del tesoro ad aggiungersi ai tre originali (Croce del Campo, Reliquia Insigne e stauroteca) \u00e8 il piccolo bauletto fabbricato nella prima met\u00e0 del Quattrocento per contenere alcuni oggetti secondari, quasi tutti perduti. Il nuovo, grande arrivo si ha invece nella seconda met\u00e0 del secolo: il 12 agosto 1474 il Consiglio Speciale della citt\u00e0 e il Consiglio Generale il 30 dello stesso mese commissionano all'orafo Bernardino delle Croci un nuovo reliquiario per il frammento della croce, simile a quello che l'artista stava gi\u00e0 assemblando per il convento di San Domenico (perduto), da consegnare entro il maggio 1475, cio\u00e8 l'anno successivo.\nIl lavoro, nonostante il termine fissato, non dovette essere eseguito subito, oppure richiese molto tempo: il 15 giugno 1486 il Consiglio deliber\u00f2 di recuperare il denaro con cui pagare Bernardino mediante la vendita dell'argenteria donata da Domenico de Dominici alla fabbrica del Duomo. Il saldo dell'orafo per il suo lavoro arriva finalmente nel 1487, ben tredici anni dopo la commissione. Il reliquiario eseguito dal Delle Croci non assolveva, inizialmente, a nuova custodia della reliquia: in un primo periodo, essa veniva semplicemente fissata sulla sommit\u00e0 e quindi portata in processione, come si pu\u00f2 vedere nello \"Stendardo delle Sante Croci\" del Moretto eseguito nel 1520. A esposizione terminata, la reliquia veniva nuovamente riposta nella stauroteca e il foro lasciato al sommo del piedistallo veniva chiuso con una vite d'argento decorata ancora oggi custodita nel tesoro, nel piccolo bauletto.\nLa bellezza del nuovo piedistallo processionale e, probabilmente, l'innovativa ventata rinascimentale nelle arti portarono il Consiglio Speciale a deliberare il 29 agosto 1532, con conferma del Consiglio Generale il 31 luglio 1533, l'esecuzione di una nuova teca per la Reliquia Insigne da fissare in cima al piedistallo gi\u00e0 predisposto, creando un unico, grande reliquiario in sostituzione della vecchia stauroteca. L'incarico viene affidato all'orafo Giovanni Maria Mondella, che lo complet\u00f2 verosimilmente negli anni successivi.\nIl 12 marzo 1531, nel Palazzo Vescovile di Brescia, alla presenza di un notaio e di varie autorit\u00e0 del mondo civile e religioso, il vescovo Paolo Zane don\u00f2 alla comunit\u00e0 una crocetta di legno, di sua propriet\u00e0, composta da altri due frammenti ritenuti provenienti dalla Vera Croce. La crocetta entr\u00f2 a far parte del patrimonio di reliquie del Duomo vecchio, ma probabilmente non come componente del tesoro delle Sante Croci. Essa trover\u00e0 definitiva collocazione solamente nel 1841 nell'omonimo reliquiario dell'orafo Antonio Pedrina, diventando da allora membro stabile del tesoro.\nNel 1764 il conte Bartolomeo Martinengo, presidente della Compagnia dei Custodi delle Sante Croci, fece eseguire una copia esatta della Croce del Campo da utilizzare come croce astile per le regolari processioni organizzate dalla compagnia, evitando cos\u00ec di dover estrarre la vera croce in ogni occasione. Alla nuova croce viene aggiunta una riproduzione dello stendardo dell'Orifiamma, ritenuto dal Valentini anch'esso una copia dell'originale perduto.\nL'Ottocento.\nCon la soppressione dei monasteri cittadini condotta dalla Repubblica bresciana nel 1797, il tesoro delle Sante Croci si arricch\u00ec di due nuove opere qui trasferite dal monastero di Santa Giulia: il reliquiario delle Sante Spine e la Croce di San Faustino, entrambi pregevoli pezzi di arte gotica e rinascimentale che ampliano il \"corpus\" di reliquie religiose del tesoro. Il reliquiario custodiva infatti due spine ritenute provenienti dalla corona di spine, mentre la croce conteneva un altro, consistente frammento del crocifisso di Ges\u00f9.\nDurante la processione organizzata per il Giubileo del 1826, per\u00f2, la Croce di San Faustino e la reliquia in essa contenuta vennero esposte ai fedeli nella chiesa dei Santi Faustino e Giovita, riscuotendo un grande successo devozionale. Il parroco Giovanni Battista Lurani Cernuschi, accompagnato dall'entusiasmo popolare, ne chiese la custodia, per la quale si offr\u00ec di far costruire un nuovo, importante altare nella chiesa dove posizionare la reliquia. La richiesta venne accolta e, gi\u00e0 nel 1828, il frammento della Vera Croce fu accolto nel nuovo altare, il primo a destra, all'interno di una nuova croce-reliquiario fabbricata appositamente. La croce originale, per una migliore custodia, venne trasferita nel tesoro della chiesa, lasciando il tesoro delle Sante Croci.\nDurante i suoi studi sulla Croce del Campo, condotti nel 1837, Giuseppe Brunati scopr\u00ec che sotto l'immagine di Ges\u00f9 \u00e8 scavato nel legno un incavo rettangolare dalle ginocchia all'incrocio dei bracci, contenente numerose reliquie avvolte in fettucce o pergamene con le scritte esplicative: una piccola pietra proveniente dal Santo Sepolcro, una reliquia di sant'Andrea, una di san Faustino e una di san Cristoforo.\nI progetti di trasferimento del tesoro.\nRisale al 1829 la prima proposta, avanzata da Rodolfo Vantini mediante un progetto, di erigere un nuovo, maestoso altare in Duomo nuovo nel quale trasferire l'intero tesoro. L'altare sarebbe stato costruito sulla parete nord della crociera, specchiato a quello del Santissimo Sacramento dello stesso Vantini, appena ultimato. La proposta, sebbene ci\u00f2 non traspaia dai documenti, dovette trovare subito largo seguito: nel 1845 vennero acquistate, per occasione di mercato, due colonne in cipollino \"onde non andassero altrimenti perdute, e nello scopo che potessero impiegarsi, quando che fosse, nell'altare da erigersi nella nuova cattedrale\". Altri progetti, nel medesimo anno, vennero presentati dall'Accademia nazionale di San Luca di Roma e dall'architetto bresciano Gaetano Clerici, entrambi per\u00f2 ritenuti in disarmonia con il gi\u00e0 presente altare del Santissimo Sacramento. Negli anni immediatamente successivi prosegu\u00ec l'acceso dibattito sul nuovo altare con la continua presentazione di progetti e di consultazioni con scuole e istituzioni, tra cui l'Accademia di Brera. Gi\u00e0 nel 1849, per\u00f2, fu proprio il presidente della compagnia dei Custodi, Antonio Valotti, a lasciar cadere l'intera questione, cos\u00ec come si ricava da una lettera tra lui e il Clerici, rimandandola \"a tempi migliori\" data la turbante situazione politica delle guerre di indipendenza italiane.\nBisogna attendere il 1921 per avere nuove notizie sulla questione: in quell'anno, la fabbrica del Duomo bandisce un concorso per il nuovo altare delle Sante Croci in Duomo nuovo, fissando prima a 3000 e poi a 4000 lire il premio per il miglior disegno&lt;ref name=\"arch1/12\" &gt;Archivio della Compagnia dei Custodi delle Sante Croci, B 1/12.&lt;/ref&gt;. Dall'apertura al termine del concorso, nel dicembre del 1922, vengono consegnati quaranta progetti, esaminati da una folta giuria. Sorprendentemente, il concorso viene dichiarato nullo, \"non trovando alcuno dei progetti presentati rispondente in linea generali ai concetti essenziali\" richiesti. Venne comunque stabilito di assegnare, in premio, la somma di 2000 lire al progetto di Giovanni Silvestrini e di 1000 lire a quello di Luigi Pellini. La questione venne cos\u00ec lasciata nuovamente in sospeso e, anche a causa della difficile situazione politica e sociale dei successivi decenni, non sar\u00e0 pi\u00f9 ripresa.\nIl progetto di trasferimento del tesoro e di erezione di un altare apposito tramonteranno definitivamente negli anni ottanta del Novecento quando, in onore di papa Paolo VI, per il lato nord della crociera sar\u00e0 ideato il monumento bronzeo a lui dedicato, opera di Lello Scorzelli, infine installato nel 1984.\nIl Novecento.\nIl 22 aprile 1917, in piena prima guerra mondiale, la Reliquia Insigne venne esposta sull'altare maggiore del Duomo nuovo alla presenza del vescovo Giacinto Gaggia e della quasi totalit\u00e0 dei cittadini per impetrare la protezione divina sulla citt\u00e0 e sui militari al fronte. Il 10 novembre dello stesso anno il tesoro venne estratto in via straordinaria per essere protetto da eventuali danni derivanti dalla guerra: la Reliquia Insigne fu rimossa dalla teca del reliquiario e consegnata a Giacinto Gaggia, mentre il resto and\u00f2 in affidamento al soprintendente Ettore Modigliani e nascosto.\nSimile situazione si ripet\u00e9 il 13 aprile 1945, durante la seconda guerra mondiale. In totale segretezza, il tesoro venne estratto e nascosto: il piedistallo di Bernardino delle Croci, la stauroteca, la Croce del Campo, il reliquiario delle Sante Spine e altri oggetti furono trasferiti in una villa di Castenedolo, mentre la teca di Giovanni Maria Mondella, contenente la Reliquia Insigne, fu consegnata al vescovo Giacinto Tredici e da questi occultata nella nicchia di una parete del Duomo nuovo. Esistono comunque altre versioni di come e dove il tesoro fu nascosto, non tutte concordanti tra loro.\nNel 1957-58 l'intero tesoro venne restaurato dall'orefice milanese Agostino Figini. La stauroteca sub\u00ec l'intervento pi\u00f9 consistente: il cofanetto presentava molte ammaccature, diverse parti di lamina d'argento si erano staccate e la \"Crocifissione\" sul coperchio risultava corrosa da un agente acido molto potente, versato in epoca imprecisabile e per motivi sconosciuti. Durante l'operazione vennero rimosse tutte le lamine lavorate per essere restaurate singolarmente, mentre le parti mancanti vennero integrate utilizzando lamine d'argento liscio. L'area corrosa, ormai molto friabile, fu ripulita e le figure rafforzate da riempimenti in argento puro fissato con mastice. Vennero infine rimessi, dove mancanti, i piccoli chiodi d'argento. Anche la Croce del Campo, nello stesso intervento di restauro, venne ripulita e integrata dei frammenti mancanti, pur essendo molto meno danneggiata della stauroteca. Allo stesso modo vennero ripuliti e sistemati il reliquiario e il bauletto.\nIl tesoro.\nLa Reliquia Insigne della Santa Croce.\nDescrizione e stile.\nLa Reliquia Insigne, il pi\u00f9 importante pezzo del tesoro dal punto di vista religioso, consiste in tre frammenti lignei ritenuti appartenenti alla Vera Croce, cio\u00e8 il crocifisso in legno sul quale Ges\u00f9 sarebbe morto. Si tratta di tre elementi rettangolari in legno di cedro, uno lungo 14,5 centimetri, uno 6,5 centimetri e il terzo poco meno, ognuno largo un centimetro circa.\nI tre pezzi sono montati fra loro a riprodurre una croce latina con doppia trasversa, solitamente definita \"croce di Lorena\" o \"croce patriarcale\": il pezzo pi\u00f9 lungo costituisce il corpo centrale, mentre i due pi\u00f9 corti sono i bracci trasversali, dei quali il pi\u00f9 corto consisterebbe nella riproduzione del \"titulus crucis\". Le estremit\u00e0 di ogni pezzo sono incappucciate in guaine d'oro decorato da smalti con motivi floreali e geometrici di colore verde, azzurro e rosso su fondo bianco. I tre pezzi, inoltre, sono legati tra loro a formare la croce mediante fili d'oro incrociati.\nLa decorazione a smalto \u00e8 di gusto tradizionale bizantino del X secolo, sicuramente prodotta a Costantinopoli. Vi sono forti analogie con quella della stauroteca di Limburg an der Lahn del 960 circa e con il reliquiario della Santa Croce della basilica Palatina di Santa Barbara a Mantova, proveniente anch'esso da Costantinopoli.\nValore storico e spirituale.\nLa Reliquia Insigne \u00e8 stata, per almeno mille anni, la pi\u00f9 importante reliquia che abbia mai calamitato la fede religiosa della cittadinanza bresciana. Scrive Lodovico Baitelli nel 1663:\nNei secoli si sono svolte, oltre alle due esposizioni ordinarie annuali, innumerevoli esposizioni straordinarie per portare la reliquia in processione nelle vie cittadine, invocando la grazia divina per i pi\u00f9 disparati motivi: guerre, carestie, assedi, siccit\u00e0, epidemie. Si ricordano, fra le molte, la processione organizzata durante l'assedio di Nicol\u00f2 Piccinino del 1438, i cortei per invocare la pioggia attuati dal 13 al 15 aprile 1491, la processione contro la carestia del 20 marzo 1523, quella indetta dopo la vittoria veneziana alla battaglia di Lepanto, quelle contro le incessanti piogge del 20, 22 e 24 aprile 1663 e del dicembre 1727, quelle, al contrario, per invocare la pioggia del 4, 9 e 20 aprile 1683, l'esposizione del 1705 contro l'occupazione tedesca e francese dei territori attorno alla citt\u00e0 e le imponenti processioni del 27 aprile, 3 e 11 maggio del 1732 per la protezione contro l'epidemia di peste bovina.\nDal punto di vista storico, la reliquia ha influenzato notevolmente l'iconografia della croce in ambito bresciano, facendo molto spesso preferire il simbolo della croce patriarcale, al posto della croce latina, in numerosissimi contesti iconografici, dalla pittura, alla scultura, alla miniatura.\nLa stauroteca.\nDescrizione.\nLa stauroteca \u00e8 il cofanetto che fece da custodia alla Reliquia Insigne fino al 1532, quando questa fu trasferita nel nuovo reliquiario. Si tratta di una teca rettangolare, alta 17,8 centimetri, larga 9,5 e spessa tre, in legno ricoperto da una sottile lamina d'argento puro in origine dorata a mercurio su ogni superficie, anche se della patina d'oro restano solo sfumati accenni. La lamina ricopre ogni superficie del cofanetto: il coperchio, l'interno e i quattro lati di contorno. La decorazione che caratterizza la stauroteca \u00e8 ricca di simboli religiosi, il cui tema principale verte sulla crocifissione di Ges\u00f9. Da notare che non si tratta di una vera e propria lavorazione a sbalzo, poich\u00e9 la lamina non fu lavorata picchiettandola dal retro, bens\u00ec fu forzata utilizzando ferri e pietre.\nUn bordo cinge su tre lati il coperchio (il quarto \u00e8 collegato con l'interno della teca) diviso da sottili cordoncini in riquadri occupati alternatamente, ma senza una rigida successione, da motivi decorativi quadrati, a rombo o ovoidali, a loro volta racchiusi in un cordoncino. Il motivo imita efficacemente un giro di pietre incastonate, ma \u00e8 andato in gran parte perduto. Sul coperchio \u00e8 raffigurata la scena della crocifissione: nel centro domina la croce lignea sul quale \u00e8 inchiodato Ges\u00f9, con aureola crociata attorno al capo reclinato a sinistra e un panno legato attorno ai fianchi. Le gambe scendono parallele e i piedi sono inchiodati separatamente su un suppedaneo quadrato.\nA sinistra \u00e8 posta Maria con il volto esprimente dolore, mentre a destra si trova San Giovanni con il libro dei Vangeli stretto al petto, entrambi riccamente abbigliati. Sia la croce, sia le due figure laterali sono poste in cima a montagnole piramidali e quella centrale, dalla quale si alza il crocifisso, presenta alla base il volto di un uomo ad occhi chiusi con tre legni conficcati nella testa. Costui \u00e8 identificabile con Adamo, simbolo della moltitudine dei giusti resuscitati al momento della morte di Ges\u00f9. Al sommo della croce \u00e8 appeso il \"titulus crucis\" con l'iscrizione \"IC XC\", cio\u00e8 \"I\u00e9sus Christ\u00f3s\", completando l'iconografia della croce a doppia trasversa. Sopra il braccio orizzontale della croce, ai lati del \"titulus\", sono raffigurati due angeli a mezzo busto con ali e tunica e un velo tra le mani, in atteggiamento di dolorosa venerazione. Al di sopra, in ricordo dell'eclissi solare avvenuta alla morte di Ges\u00f9, vi sono il Sole a sinistra, raffigurato come un disco raggiato, e una mezzaluna e destra, simbolo della Luna. Sulla cima della croce, infine, \u00e8 fissato l'anello che permette di aprire il cofanetto. La stauroteca \u00e8 apribile sfilando verso il basso il coperchio, che scorre lungo due guide.\nAll'interno della teca \u00e8 incavata la sede della reliquia che ripete la forma a croce patriarcale, ricoperta di velluto rosso. Attorno all'incavo rimangono quattro settori pieni: i due riquadri rettangolari inferiori sono decorati con le figure di Costantino a sinistra e di Flavia Giulia Elena a destra, frontali, rigide e assorte. I due imperatori si ergono su montagnole piramidali appena abbozzate e sono raffigurati entro sontuose vesti gemmate, eseguite in profondo dettaglio. A fianco delle due figure sono iscritti, in lingua greca, i rispettivi nomi: \"\"A\"KOCT / ANTINC\" per Costantino e \"HA\u0393IAE / \u039bENH\" per Elena (la prima \"A\" di Costantino \u00e8 inscritta in un cerchio). Fanno da base ai due imperatori due cornici decorate a fogliami e palmette contrapposti, mentre in alto, fra gli incavi che ospitano i bracci trasversali della croce, sono posti due angeli che ripetono quelli sul coperchio. La costa del cofanetto, infine, \u00e8 decorata da una successione di medaglioni circolari con motivo floreale interno, ma non si \u00e8 conservata nella sua interezza.\nStile.\nLa lavorazione a sottile sbalzo dell'argento \u00e8 da ritenersi stilisticamente conforme alla tradizione artistica lombarda dell'XI secolo, con numerosi elementi bizantini e richiami all'arte ottoniana del periodo. Molto forti sono i contatti con la coperta del perduto evangeliario di Ariberto da Intimiano di Monza, mentre altri richiami, specie nell'incorniciatura a finte pietre incastonate, si hanno con l'evangeliario sempre di Ariberto conservato nel tesoro del Duomo di Milano, entrambe opere lombarde dell'XI secolo. Altre somiglianze si hanno con la copertina del \"Liber Evangeliorum\" nella Biblioteca Capitolare di Vercelli, nuovamente di arte lombarda della seconda met\u00e0 dell'XI secolo per la composizione generale delle cornici e dei cordoli.\nAncora pi\u00f9 notevoli sono le affinit\u00e0 con la stauroteca conservata nella Galleria Nazionale delle Marche di Urbino proveniente dal monastero di Fonte Avellana, con la quale la stauroteca di Brescia condivide l'accentuato bizantinismo. Mentre la stauroteca di Urbino si presenta, per\u00f2, pi\u00f9 raffinata e dotata di un maggiore senso di stilizzazione, quella di Brescia si caratterizza per un pi\u00f9 evidente espressionismo dato dal modellato, dal contorno mosso delle figure e dalla resa psicologica dei sentimenti. Si tratta pertanto di elementi che testimoniano un'influenza post-ottoniana su maestranze lombarde che lavorano con basi bizantine, clima artistico entro il quale la stauroteca di Brescia \u00e8 stata prodotta.\nIl reliquiario.\nDescrizione.\nIl grande reliquiario dorato \u00e8 la custodia della Reliquia Insigne dal 1532, quando fu aggiunta la teca superiore. Il piedistallo inferiore, come detto, fu invece realizzato nella seconda met\u00e0 del Quattrocento da Bernardino delle Croci come supporto della reliquia durante le processioni. Si tratta di una finissima opera di scultura e gioielleria alta 44,5 centimetri e larga 21,5 alla base, realizzata in oro, argento e smalti, il tutto tempestato da svariate gemme e materiali preziosi.\nL'opera, completamente lavorata a fusione, poggia su otto sfere d'oro tenute da bocche di delfini che scendono da sopra, collocate al centro dei lati concavi della base ottagonale mistilinea adornata con motivi a fogliami e con modanature ad astragali e perline. Il primo ripiano di base \u00e8 suddiviso in otto spicchi ad arco inflesso alternatamente decorati da smalto blu e verde, a sua volta ricoperto da un fitto ricamo di filigrana d'argento raffigurante, su ogni spicchio, un'anfora sullo spigolo esterno dalla quale si dipartono simmetrici rami a girali con palline d'argento. Su questa base \u00e8 impostato il primo alzato ottagonale, inquadrato agli spigoli da ricche lesene di ordine corinzio molto aggettate e ornate da candelabre, sulla cui sommit\u00e0 si innalzano pinnacoli a forma di fiore lavorati a cesello. Su ogni lato dell'ottagono si aprono bifore architravate sormontate da cimase con cornucopie, fogliami, rosette e pigna centrale. Le stesse lesene delle bifore sono decorate da candelabre, astragali e dentelli, mentre su ogni fondo argentato vi \u00e8 un'anfora con ramoscello verticale e fiore di giglio all'estremit\u00e0. Questo primo livello ottagonale \u00e8 coronato da una porzione di calotta emisferica anch'essa divisa in scomparti smaltati decorati come alla base.\nSulla calotta si imposta il secondo livello che ripete per forma e tipologia quello sottostante, ma le lesene angolari e i relativi pinnacoli sono pi\u00f9 ricchi e compositi per l'alternarsi di elementi architettonici e floreali. Le nicchie non sono pi\u00f9 a bifora ma presentano solamente due lesene laterali con architrave superiore, completato da una cimasa semicircolare con conchiglia centrale e palmetta a coronamento. All'interno delle nicchie, leggermente concave e smaltate di verde molto cupo, spiccano figurette a mezzo busto in argento, a fusione piena: sei sono identificabili come profeti poich\u00e9 recano cartigli, mentre due raffigurano vecchi con la barba e un grosso volume aperto tra le mani, forse Apostoli. Anche il secondo livello si conclude con una calotta emisferica smaltata, identica alla sottostante per alternanza di smalti e ricamo in filigrana. Al centro della calotta, da un anello pure decorato a filigrana, nasce una serie di foglie dalle quali si innalza un calice con superficie rivestita da un motivo a squame e la parte superiore rivestita nuovamente di filigrana. Da questo esce un cespo di foglie di acanto che racchiude il foro dove in origine si inseriva la reliquia in esposizione, chiuso da una vite a capocchia decorata quando quest'ultima era rimossa. Termina qui il piedistallo di Bernardino delle Croci, completato in seguito con la teca di Giovanni Maria Mondella commissionata nel 1533.\nLa teca, a forma di croce a doppia traversa come la reliquia, \u00e8 costituita da due cristalli di quarzo molto spessi, incorniciati in oro. La costolatura, che circonda e serra le due lastre di quarzo, \u00e8 un lavoro in oro puro (1000/1000) in parte eseguito a cesello, sui fianchi, e in parte a fusione, nei decori sulle testate dei bracci. Il perimetro \u00e8 adorno di un continuo ramo di vite con fittissimo fogliame e grappoli d'uva dove sono posati, con regolare successione, fiori quadrilobati smaltati di rosso, verde e blu con un diamante a taglio quadrato incastonato al centro, mentre altre capocchie con diamante ornano la costa. In totale, si contano ventotto tra fiori e capocchie con incastonati altrettanti diamanti, pi\u00f9 quattro perle nei fiori su ognuna delle testate dei due bracci orizzontali. La teca poggia su un anello di sicurezza, che concorre all'apertura della teca stessa, formato da un lastrone quadrato in oro massiccio decorato a fogliami smaltati in rosso e verde con un rubino al centro su ogni lato. All'interno della teca vi sono infine sei calici in oro a forma di giglio che reggono la reliquia alle testate dei bracci.\nLe due parti del reliquiario conservano ancora le firme degli autori: sul fondo del piedistallo \u00e8 leggibile la firma di Bernardino delle Croci con l'iscrizione \". BER'. PARA. ARG. OPERA.\", mentre sotto l'anello di sicurezza della teca vi \u00e8 quella del Mondella, \". 10. M. MONDELLA. AURIF. FECIT\".\nStile.\nLa differenza stilistica e di artefice tra il piedistallo e la teca appare evidente, anche dal punto di vista dei materiali e della tecnica d'esecuzione. Nel piedistallo vige un nobile senso costruttivo: la decorazione, comunque ricchissima ma molto minuta, \u00e8 solo un'aggiunta al predominante concetto architettonico mutuato dalle chiese a pianta centrale, dal significato spirituale gi\u00e0 molto in voga nel centro Italia dell'epoca e che stava sviluppandosi con sempre maggiore vitalit\u00e0 anche in territorio lombardo. La lavorazione \u00e8 minuziosa, sottile, tipica del gusto decorativo che caratterizza il Rinascimento lombardo, ma non riesce a distogliere l'attenzione dallo schema architettonico. Nel reliquiario del Delle Croci permane comunque qualche elemento goticizzante, rilevabile nei vari pinnacoli, specie in quelli del secondo livello, e nella concezione generale delle parti architettoniche, nient'altro che una pura traduzione formale delle bifore gotiche e delle cuspidi tranquillamente utilizzate in opere coeve (se non addirittura pi\u00f9 tarde) quali la Croce di San Faustino o il reliquiario delle Sante Spine. L'opera, pertanto, si pone qualitativamente come una delle maggiori realizzazioni dell'oreficeria lombarda proto-rinascimentale.\nNella teca del Mondella, al contrario, appare prevalente l'elemento decorativo: la concezione architettonica decade per essere sostituita da una visione unicamente pittorica, un ricco preziosismo raffinato, oltretutto perfetto dal lato tecnico. Nella teca \u00e8 inoltre dispiegato l'utilizzo di gemme preziose (ventotto diamanti, sedici perle e quattro rubini) e il pezzo \u00e8 realizzato completamente in oro puro, al contrario dell'argento dorato del piedistallo. Nonostante queste differenze stilistiche, comunque, le due parti sono fra loro concordi e si legano ugualmente bene in un'unit\u00e0 che, a una visione complessiva, appare reale.\nPer quanto riguarda il piedistallo, infine, si pu\u00f2 osservare che i delfini alla base sono vuoti all'interno e sono lavorati a cesello, mentre in corrispondenza delle sfere, sul fondo del reliquiario, sono presenti sei fori. Ci\u00f2 porterebbe alla conclusione che sia i delfini, sia le palline siano posteriori e che, in origine, vi fosse un altro tipo di sostegno. Il resto del piedistallo, infatti, \u00e8 completamente lavorato a fusione, come detto precedentemente, mentre non si troverebbe altra giustificazione nei sei fori sotto il piedistallo se non quella di un rifacimento dei sostegni. Si conserva, al riguardo della questione, un atto di pagamento, datato 17 aprile 1517, in cui la Compagnia dei Custodi salda un \"restauro dello zoccolo\" del piedistallo eseguito per riportarlo in \"bona et laudabili forma\", intervento identificabile con questa supposta revisione del basamento. Eloquente, inoltre, \u00e8 ancora la riproduzione del reliquiario visibile nello \"Stendardo delle Sante Croci\" del Moretto che, dipinto nel 1520, pare stilizzare la presenza dei delfini.\nSi conserva, ed \u00e8 tuttora utilizzato, il cofano di custodia del reliquiario dove riporlo quando il tesoro non \u00e8 esposto, chiuso all'interno della cassaforte della cappella delle Sante Croci. \u00c8 il cofano originale del Quattrocento, in legno, alto e a pianta esagonale, con la maniglia, i cardini e i ganci dell'epoca. Aggiunte settecentesche sono invece le bordure sugli spigoli, in metallo dorato, e il rivestimento esterno in stoffa rossa. Il cofano, in passato, doveva essere tenuto in non poca considerazione se, in un resoconto del cerimoniale di apertura del tesoro redatto nel 1683, viene definito \"il Santo Deposito, \u00f2 vogliam dire Santuario\".\nLa Croce del Campo.\nDescrizione.\nLa Croce del Campo, nota anche come Croce dell'Orifiamma, \u00e8 una croce greca con bracci lievemente espansi alle estremit\u00e0, con un prolungamento sul braccio inferiore che la rende una croce latina. \u00c8 alta 42 centimetri, larga 28,5 e spessa 5, costituita da un'anima in legno di noce interamente rivestito da una lamina d'argento puro con bordi in argento dorato fissati da chiodini. Su un lato i bracci sono raccordati da un disco, sull'altro da brevi tratti diagonali. Il tutto \u00e8 adornato da gemme incastonate e da figure lavorate in forte rilievo nella lamina d'argento.\nSul fronte si trova la figura in rilievo di Ges\u00f9, affisso a una croce di minore sbalzo ricoperta da un motivo unitario bulinato di punti e listelli. La testa \u00e8 reclinata, le braccia leggermente piegate, le gambe parallele e i piedi inchiodati separatamente su un suppedaneo circolare. Ai fianchi \u00e8 annodato un lungo panno. Nelle quattro estremit\u00e0 dei bracci vi sono, anch'esse a forte sbalzo, le altre figure chiave della Crocifissione di Ges\u00f9, similmente alla stauroteca: Maria a sinistra, san Giovanni a destra con il libro dei Vangeli al petto, il Sole e la Luna in alto, in questo caso personificati in due volti tra i quali, coerentemente, solo il primo \u00e8 dorato. In basso, invece, \u00e8 posto Adamo ravvolto nelle bende.\nSul retro della croce, le quattro braccia convergono in un tondo centrale, anch'esso bordato in oro, dove \u00e8 posto l'\"Agnus Dei\", lavorato a forte sbalzo. L'animale regge una croce che ripete la forma della stessa Croce del Campo, mentre la testa \u00e8 circondata da un'aureola, il tutto secondo la tradizionale simbologia. Non sono presenti altri rilievi su questo lato. La Croce \u00e8 fissata su un basamento in legno rivestito d'argento, cavo all'interno, dove veniva infilata la sommit\u00e0 di un'asta e quindi, una volta assicurata con un ferro fatto passare tra i due fori centrali, eretta sul Carroccio. Dai lati pendono due cordoni con nappe che, stando ad Andrea Valentini, sono stati aggiunti nel 1837.\nStile.\nLa datazione della Croce del Campo \u00e8 stato argomento di ampia discussione per tutto l'Ottocento e per buona parte del Novecento. I primi commentatori ottocenteschi (Giuseppe Brunati, Alessandro Sala, Federico Odorici e altri) assegnavano la croce a un orefice lombardo della fine del XII secolo o dell'inizio del XIII. Adolfo Venturi, nel 1904, la dice similmente opera di oreficeria dell'Italia settentrionale del XII secolo. Paolo Guerrini, nel 1924, ritorna alle proposte ottocentesche, mentre a partire dal commento di Antonio Morassi del 1939 la critica si assesta sulla conclusione condivisa che la croce sia opera lombarda del XII secolo.\nGaetano Panazza, nel 2001, ha proceduto a un confronto con altre opere del periodo, trovando analogie compositive con la Croce di Ariberto nel tesoro del Duomo di Milano e rilevando che in quest'ultima \"la figura del Redentore sembra affondare nella croce, per il peso del corpo, con effetto simile a quello notato nella croce bresciana\". Altre somiglianze si possono riscontrare nel motivo bulinato che ricopre il crocifisso della Croce del Campo con lo stesso motivo sullo sfondo del crocifisso del Duomo di Vercelli, nella coperta dell'Evangeliario di Ariberto nel tesoro del Duomo di Milano o in quella dell'Evangeliario di Matilde di Canossa, alla Morgan Library di New York, oppure ancora nella Pace di Chiavenna. Lo studioso conclude ritenendo la Croce del Campo un'opera di oreficeria lombarda della fine dell'XI secolo o dell'inizio del XII.\nIl bauletto.\n\u00c8 un manufatto di importanza secondaria all'interno del tesoro, nel quale \u00e8 oggi custodita solamente una vite con capocchia a fogliame d'argento, proveniente dal Reliquiario. Vi erano inoltre custoditi una moneta di Onorio e una medaglietta votiva, perduti (vedi dopo). Il bauletto \u00e8 rettangolare e misura solamente 6 x 4,5 centimetri per 5,5 d'altezza. Si tratta di un lavoro modesto della prima met\u00e0 del Quattrocento.\nIl cofanetto \u00e8 interamente in legno comune rivestito di velluto verde, a sua volta fasciato da listelli verticali e orizzontali in una lega metallica di oro, argento e rame. Il coperchio, ribaltabile, \u00e8 a sezione semicilindrica e presenta al centro un'elegante maniglia, mentre sul fronte del bauletto, al centro, \u00e8 posta una piastra metallica sagomata per la serratura. Il rivestimento interno \u00e8 in carta rosata, filigranata a righe.\nNel bauletto si conserva una piccola borsetta in velluto rosso con ricami in oro fatta realizzare nella seconda met\u00e0 del Cinquecento dal vescovo Gianfrancesco Morosini per custodirvi la moneta e la medaglietta prima citate. Sotto la borsetta, invece, vi \u00e8 una scatoletta d'argento con coperchio, semplice e liscia, contenente la vite che chiudeva la sommit\u00e0 del piedistallo di Bernardino delle Croci una volta rimossa la Reliquia Insigne, prima che venisse apposta la teca del Mondella.\nIl reliquiario delle Sante Spine.\nCommissionato agli inizi del Cinquecento dalle monache del monastero di Santa Giulia per custodire due spine ritenute provenienti dalla corona di spine di Ges\u00f9, \u00e8 rimasto nel tesoro del monastero fino alla sua soppressione, avvenuta nel 1797 per mano della Repubblica bresciana.\nSottratto alle monache, il reliquiario venne trasferito nel tesoro delle Sante Croci, aggiungendosi ai componenti tradizionali. Successivamente, il suo contenuto fu arricchito: il vescovo Girolamo Verzeri, durante il suo episcopato, don\u00f2 e fece aggiungere nella teca una terza spina, mentre Giacinto Gaggia, nel 1933, inser\u00ec una piccola croce in cristallo contenente un supposto frammento della Vera Croce.\nSi tratta di una pregevole opera di inizio Cinquecento, realizzata da manifattura bresciana nell'ambito della bottega dei Delle Croci.\nLa Croce del vescovo Zane.\nLa croce \u00e8 stata realizzata nel 1841 dall'orafo bresciano Antonio Pedrina e, da allora, fa parte stabilmente del tesoro delle Sante Croci. Nel reliquiario \u00e8 contenuta la crocetta donata alla comunit\u00e0 bresciana dal vescovo Paolo Zane nel 1531, la cui custodia precedente a quella del Pedrina non \u00e8 nota. L'opera rappresenta un esempio di pregio dell'oreficeria neoclassica bresciana di met\u00e0 Ottocento, il cui maggiore rilievo artistico \u00e8 concentrato nell'intricato rilievo del piedistallo.\nPezzi perduti.\nIl tesoro, durante il Novecento, ha visto la perdita di cinque pezzi secondari che erano custoditi con esso, verosimilmente rubati e mai pi\u00f9 trovati o restituiti.\nNel 1917 andarono perduti i tre bastoni di legno argentato che, montati assieme, componevano l'asta della Croce del Campo: il verbale del 1\u00ba novembre 1917 della Compagnia dei Custodi, che in quel giorno apr\u00ec in via straordinaria il tesoro per nasconderlo e metterlo in salvo dalla guerra, registr\u00f2 la loro mancanza, il che significa che furono lasciati fuori dopo l'ultima esposizione, avvenuta il 22 aprile di quell'anno.\nGli altri due pezzi erano una moneta d'oro coniata durante il regno dell'imperatore Onorio e una medaglietta in rame. La moneta era stata donata al vescovo Gianfrancesco Morosini da Sisto V, il quale l'aveva recuperata, insieme a molte altre poi distribuite a varie diocesi, durante la ricostruzione del Palazzo Lateranense. La medaglietta, invece, era di carattere votivo ma non ci sono pervenuti n\u00e9 l'aspetto n\u00e9 l'epoca di fabbricazione, non essendo in effetti mai rientrata nell'interesse degli studiosi.\nI due oggetti, conservati nella borsetta di velluto prima descritta, andarono perduti durante gli studi sulla Croce del Campo condotti nel 1951. Della loro effettiva scomparsa ci si accorger\u00e0 solamente cinque anni dopo, il 16 novembre 1956, in occasione della prima esposizione effettuata al termine degli studi.\nPerduti, trasferiti o non pi\u00f9 rintracciabili sono anche i vari reliquiari e altri oggetti liturgici, quali pissidi, tabernacoli e cassettine, citati nell'inventario del contenuto di un armadio della cappella redatto da Benettino Calino nel 1623.\nPu\u00f2 considerarsi \"perduta\", ma in realt\u00e0 solamente trasferita, anche la Croce di San Faustino, entrata a far parte del tesoro nel 1797 assieme al reliquiario delle Sante Spine e ceduta nel 1828 alla chiesa dei Santi Faustino e Giovita con la reliquia in essa contenuta. Il manufatto, da quel giorno di propriet\u00e0 della parrocchia dei Santi Faustino e Giovita, non fa pi\u00f9 parte, di fatto, del tesoro delle Sante Croci.\nLo stendardo dell'Orifiamma.\nPi\u00f9 complessa \u00e8 la storia dello stendardo dell'Orifiamma, il vessillo comunale che veniva issato sul carroccio al di sotto della Croce del Campo. Una prima menzione, fu riportata verso la fine del XIV secolo dallo speziale Leoncino Ceresolo, il quale attest\u00f2 d'aver veduto \"de visu\", in occasione d'una pubblica esposizione, l'Orifiamma che era del colore del fuoco, ma logoro a causa della sua antichit\u00e0. Vi aggiunse come verso il 1400 lo stendardo, seppur ancora esistente, non fosse pi\u00f9 mostrato al popolo.\nIl manufatto \u00e8 citato solamente due volte, ma molto chiaramente, nelle fonti documentarie: ne parla, per prima, un'accurata descrizione dei principali componenti del tesoro redatta nel 1663 da Lodovico Baitelli, il quale accenna anche a una fantasiosa ma errata storia, derivata dalle errate credenze sull'origine della Reliquia Insigne. Parlando dei due fori alla base della Croce del Campo, scrive lo studioso:\nDalla preziosa testimonianza del Baitelli si ricavano numerose informazioni. Innanzitutto, si deduce che il vessillo non faceva fisicamente parte del tesoro delle Sante Croci, bens\u00ec era custodito nella primitiva arca dei santi Faustino e Giovita e, poich\u00e9 avvolgeva la terra bagnata dal sangue dei patroni trasudato durante il noto miracolo del IX secolo, era pi\u00f9 legato al culto dei due patroni che a quello della Reliquia Insigne. Le fantasiose origini dello stendardo alle quali il Baitelli accenna sono legate al leggendario racconto sviluppatosi nei secoli come \"ampliamento\" dell'episodio di Namo: secondo tale leggenda, l'Orifiamma bresciano era il labaro fatto tessere da Costantino I in persona dopo la visione \"In hoc signo vinces\" alla battaglia di Ponte Milvio, tramandato fino a Costantino IV, quindi donato a Carlo Magno, da questi consegnato a Namo di Baviera e, infine, ceduto a Brescia. All'apertura dell'arca condotta nel 1623 fu presente anche lo storico Ottavio Rossi, il quale stese la relazione ufficiale della cerimonia. Ci\u00f2 che \u00e8 riportato nel suo scritto sembra suffragare completamente la nota del Baitelli:\nI corpi dei due patroni vennero trasferiti nella nuova arca monumentale in quello stesso anno e, probabilmente, \u00e8 in questa occasione che lo stendardo and\u00f2 perduto. Per contro, data la riverenza dimostrata nei suoi confronti e il fatto stesso che contenesse la terra miracolosa, sembra inverosimile che al momento dello spostamento delle reliquie l'Orifiamma e il suo contenuto siano stati semplicemente eliminati. La perdita dello stendardo, in questo caso, dovrebbe essere ascritta a eventi successivi, dei quali nulla si conosce. Andrea Valentini, nel 1882, ritenne che l'Orifiamma fosse ancora reperibile nel 1764 e che la copia eseguita allora per conto di Bernardino Martinengo sia una riproduzione fedele dell'originale, perduto solo in seguito. Si tratta per\u00f2 di una pura supposizione del Valentini, impossibile da confermare.\nPer quanto riguarda l'aspetto del vessillo, le sue pi\u00f9 antiche raffigurazioni note sono contenute nelle due grandi tele della cappella delle Sante Croci in Duomo vecchio. I due dipinti sono coevi (1605-1606), ma offrono versioni dello stendardo tra loro differenti.\nNell''\"Apparizione della Croce a Costantino\", di Grazio Cossali, lo si vede emergere dal retro di un edificio, appeso a un'asta alla cui sommit\u00e0 \u00e8 fissata la Croce del Campo. Il vessillo, soprattutto in proporzione a quest'ultima, appare molto grande e di colore rosso, con al centro il monogramma di Cristo contornato da una corona di alloro, mentre attorno sono ricamate numerose fiamme dorate, da cui il nome. La riproduzione del vessillo proposta nella \"Donazione di Namo di Baviera\", di Antonio Gandino, lo vede ancora di colore rosso e appeso a un'asta con la Croce del Campo in cima, ma in proporzione a quest'ultima \u00e8 pi\u00f9 piccolo e, soprattutto, la decorazione \u00e8 differente: al centro vi \u00e8 la riproduzione della Reliquia Insigne, una croce a doppia traversa, mentre le fiammelle dorate sono pi\u00f9 piccole e disposte ordinatamente a formare un cerchio intorno alla croce. Esiste una terza e ultima riproduzione storica del manufatto, cio\u00e8 la copia fatta eseguire da Bartolomeo Martinengo nel 1764, prima citata, che pare riprendere entrambe le versioni del Cossali e del Gandino. Dalla prima sembra trarre lo sfondo rosso campito a fiammelle dorate, mentre dalla seconda la riproduzione della Reliquia Insigne al centro, circondata per\u00f2 da un sole raggiato.\nLa profonda differenza iconografica riscontrabile nelle due versioni del Cossali e del Gandino, coeve, \u00e8 forse utilizzabile come indice di quanto lo stendardo, gi\u00e0 allora, fosse molto difficile da ricostruire nel suo aspetto originale. Dalle testimonianze del Baitelli e del Rossi si ottiene l'immagine di un drappo sudicio, consunto, \"un invoglio\", \"guasto in tutto dall'antichit\u00e0\" e utilizzato per ravvolgere della terra, con \"fila d'oro sparsi\" cos\u00ec come sparsi dovevano essere \"gli ornamenti che lo arricchivano\". Non si ha a che fare con una stoffa dalle decorazioni chiare, neppure dalla grandezza definita, se il Rossi lo indica come \"un drappo di qualche grandezza\" mantenuto nella sua posizione ravvolta attorno alla terra, non srotolabile. Le differenti versioni del Cossali e del Gandino appaiono quindi legittime, poich\u00e9 riproduzioni di un qualcosa ormai del tutto indefinibile.\nVolendo per\u00f2 dare un'interpretazione letterale all'affermazione del Baitelli, secondo il quale il drappo era \"tessuto riccamente di fiammelle d'oro\", allora la versione pi\u00f9 fedele all'originale sembrerebbe essere quella proposta da Grazio Cossali nel suo dipinto, dove il tessuto rosso \u00e8 interamente ricoperto da fiamme dorate. Se la riproduzione del Cossali \u00e8 davvero corrispondente alla realt\u00e0, per\u00f2, allora significa che il pittore la concep\u00ec sulla base di altre fonti o riproduzioni dello stendardo, poich\u00e9 all'apertura dell'arca nel 1623 (e alle conseguenti testimonianze di Rossi e Baitelli) la tela era gi\u00e0 stata dipinta da pi\u00f9 di quindici anni.\nLa custodia del tesoro.\nIl tesoro delle Sante Croci, di valore storico ed economico elevatissimo, \u00e8 protetto da due principali livelli di sicurezza. La prima barriera \u00e8 rappresentata dalla stessa cappella delle Sante Croci dove \u00e8 custodito, il cui accesso \u00e8 protetto da una spessa inferriata dorata risalente al 1500, affiancata alla fine del Novecento da un antifurto laser. All'interno della cappella, invece, il tesoro \u00e8 custodito dal 1935 all'interno di una moderna cassaforte, in sostituzione all'originale cassone in ferro dove veniva anticamente riposto. L'antico baule si trova, comunque, ancora conservato nella cappella.\nLa cappella delle Sante Croci.\nCostruita a partire dal 25 settembre 1495 grazie al sovvenzionamento da parte del comune cittadino, la cappella delle Sante Croci \u00e8 il luogo in cui viene custodito il tesoro all'interno del Duomo vecchio, nel transetto nord. Il progetto, affidato a Bernardino da Martinengo, mastro murario gi\u00e0 al lavoro nel duomo per l'erezione del nuovo coro, venne subito concretizzato e gi\u00e0 all'inizio del Cinquecento il tesoro pot\u00e9 essere trasferito dalla sagrestia, dove era conservato, alla nuova cappella appositamente edificata.\nDopo un primitivo ciclo decorativo dovuto a Floriano Ferramola, la cappella sub\u00ec i primi interventi di aggiornamento stilistico nella seconda met\u00e0 del Cinquecento per mano di Giovanni Maria Piantavigna, anche se non \u00e8 chiaro in quale misura. La radicale revisione barocca della cappella venne invece attuata tra la fine del secolo e la prima met\u00e0 del Seicento, arricchendo il piccolo ambiente degli stucchi di Andrea Colomba, in collaborazione con il figlio Giovanni Antonio, completati dalle pitture di Francesco Giugno e, soprattutto, dalle due grandi tele di Antonio Gandino e Grazio Cossali, prima citate. Quasi contemporanea \u00e8 la revisione generale delle decorazioni marmoree, affidando a Carlo Carra il nuovo altare e ad altri lapicidi alcune opere minori, quali il rifacimento della pavimentazione. Al 1550 \u00e8 databile l'esecuzione e il posizionamento del \"Cristo e l'angelo\" del Moretto come nuova pala d'altare della cappella. Tra la fine del Seicento e l'Ottocento pu\u00f2 dirsi conclusa l'attivit\u00e0 edilizia della cappella, che per contro vede accrescere il patrimonio di argenteria liturgica con l'arrivo di molti, pregevoli pezzi, tra i quali la grande lampada centrale dell'orefice Giuseppe Lugo, posizionata nel 1696.\nIl forziere e la cassaforte.\nIl pi\u00f9 antico documento archivistico riferito al tesoro, risalente alla met\u00e0 del Duecento e del quale si \u00e8 gi\u00e0 parlato, contiene anche la pi\u00f9 antica menzione di un \"\"sacrarum\", un baule o un cassone, apribile per mezzo di numerose chiavi, in cui il tesoro veniva custodito. \u00c8 giunto fino a noi, sostituito nelle sue funzioni solo nel 1931 (vedi dopo), un grande cassone in ferro dorato con un complesso sistema di apertura, all'interno del quale, nei secoli precedenti, veniva riposto e custodito il tesoro.\nNon \u00e8 possibile confermare che tale baule sia il \"sacrarum\" originale, anche a causa dei vari interventi di revisione del sistema di sicurezza che ha subito nel corso dei secoli, ma la fattura complessiva \u00e8 effettivamente databile al Medioevo ed \u00e8 quindi verosimile che si tratti del primo e unico cassone mai realizzato per la custodia del tesoro. Il grande baule, e conseguentemente il tesoro, erano originariamente conservati nella sagrestia del Duomo vecchio: un documento del 1423 cita chiaramente il tesoro \"in ferrata Capsa in sacristia de Dom\". Rimase in questo luogo fino al 5 febbraio 1501, quando venne trasferito nella cappella delle Sante Croci in via di completamento. Nei secoli successivi il cassone sub\u00ec alcune rettifiche della sua posizione all'interno della cappella, in particolare dopo la ricostruzione seicentesca dell'ambiente, trovando collocazione definitiva in posizione elevata sopra due colonne di ordine ionico, raggiungibile mediante due scalette laterali.\nI detentori delle varie chiavi del cassone sono elencati per la prima volta nel verbale di una riunione svoltasi il 25 maggio 1295. Si trattava di sette chiavi, tre per il baule e quattro per il catenaccio, che vennero distribuite tra i rappresentanti delle quadre cittadine, allora solo quattro: quadra di Santo Stefano, di Sant'Alessandro, di San Giovanni e di San Faustino. Al primo andarono una chiave dello scrigno e una del catenaccio, al secondo una dello scrigno, al terzo una dello scrigno e una del catenaccio, al quarto due del catenaccio. La seconda revisione nota dell'affidamento delle chiavi, in ordine di tempo, \u00e8 una disposizione comunale del 1429, dove si stabil\u00ec che le chiavi, ridotte a sei, spettavano una al podest\u00e0, una al cancelliere, una al capitano del popolo e una al vescovo o a un suo vicario. Le rimanenti due chiavi sarebbero state affidate, di volta in volta, a due \"boni cives\"\" scelti da un abate e dagli anziani del popolo. Segu\u00ec una nuova disposizione comunale del 27 agosto 1445: dal documento si ricava che le chiavi erano aumentate a otto, ma allo stesso modo distribuite tra personalit\u00e0 del comune e della diocesi. Una chiave spettava all'avvocato del comune, due al vescovo, una a un arcidiacono, due al podest\u00e0, una a un altro arcidiacono e una a un importante avvocato.\nNonostante tali misure di sicurezza, per\u00f2, il baule fin\u00ec, con il passare del tempo, per essere regolarmente aperto e utilizzato dal capitolo del Duomo: il 21 dicembre 1579 venne deliberato il rinnovo delle chiavi poich\u00e9 nel cassone venivano riposti libri e scritture, degradando la sacra funzione di custodia del tesoro. Nei secoli successivi, le chiavi, rimaste tradizionalmente otto, appaiono di propriet\u00e0 sempre diverse, oppure detenute solo sulla carta e in realt\u00e0 custodite da altri, di solito da figure nell'ambito del comune o della diocesi. Tra il Settecento e l'Ottocento la custodia delle chiavi si stabilizz\u00f2 con una chiave affidata al vescovo e le altre sette al comune.\nIl funzionamento del baule \u00e8 chiaramente descritto in alcuni verbali dell'apertura del tesoro redatti tra l'Ottocento e il Novecento. Si riporta qui, fra gli altri, il brano specifico tratto dal verbale del 3 maggio 1901:\nNel 1931, la Compagnia dei Custodi deliber\u00f2 la sostituzione del cassone con una moderna cassaforte, che venne acquistata e posizionata dove si trova ancora oggi, nel piccolo vano sotto al grande baule, il 23 dicembre 1935. Termin\u00f2 quindi la secolare tradizione delle otto chiavi, che si riducono a tre: una affidata al vescovo, una al sindaco della citt\u00e0 e una al presidente della Compagnia dei Custodi. La cassaforte, di colore rosso scuro, \u00e8 costituita da pareti in acciaio spesse sei centimetri ed \u00e8 blindata, apribile mediante le tre serrature separate. All'interno \u00e8 foderata in polistirolo per impedire umidit\u00e0 e infiltrazioni.\nLa cassaforte comprende un secondo vano, nella met\u00e0 inferiore, dove sono custoditi il reliquiario delle Sante Spine e la Croce del vescovo Zane, che vengono solitamente esposti anche durante altre festivit\u00e0, ad esempio la Quaresima. Il vano, di esclusiva competenza della diocesi, \u00e8 chiuso da uno sportello con unica serratura e la chiave \u00e8 custodita nel Duomo vecchio.\nLa Compagnia dei Custodi.\nIl pi\u00f9 antico documento storico che testimoni l'esistenza di una compagnia laica con l'obiettivo di custodire il tesoro \u00e8 una delibera del comune di Brescia datata 3 marzo 1520, con la quale il consiglio accolse una richiesta avanzata da Mattia Ugoni, vescovo di Famagosta e suffraganeo del vescovo di Brescia Paolo Zane, nella quale il prelato chiese che venga accordata una sovvenzione di cento lire a vantaggio di una confraternita descritta come recentemente costituita \"in onore\" del tesoro delle Sante Croci. Vennero inoltre richiesti la commissione di un proprio stendardo processionale, che sar\u00e0 eseguito dal Moretto, e urgenti interventi murari nella cappella delle Sante Croci, completata un ventennio prima.\nNel corso dei secoli, la compagnia ha svolto e supportato tutte le operazioni di gestione, salvaguardia, amministrazione e difesa del tesoro, mantenendo la sua integrit\u00e0 e occupandosi della sua manutenzione, cos\u00ec come della cappella delle Sante Croci nella quale era ed \u00e8 ancora custodito. Dopo la secolarizzazione ottocentesca e la riduzione, fino alla scomparsa, della maggior parte delle attivit\u00e0 che rendevano necessaria l'amministrazione della confraternita e davano uno scopo alla sua esistenza (processioni, messe suffraganee, abbellimento della cappella, acquisto e vendita di beni mobili, eccetera), la compagnia dei Custodi \u00e8 presto decaduta in un ruolo di pura rappresentanza. Ci\u00f2 non toglie, comunque, che qualsiasi intervento gestionale o amministrativo riguardante il tesoro e la cappella (restauri o manutenzioni) sia ancora deliberato e supervisionato dai confratelli.\nRuolo attivo di particolare rilievo \u00e8 la presenza di molti membri della compagnia durante le due esposizioni ordinarie annuali del tesoro. In secondo luogo, la compagnia promuove e finanzia pubblicazioni sul tema e partecipa, in genere, ai principali eventi religiosi della citt\u00e0.\nLe esposizioni.\nIl tesoro delle Sante Croci \u00e8 regolarmente presentato al pubblico in due esposizioni ordinarie annuali: il 14 settembre, festivit\u00e0 dell'Esaltazione della Santa Croce, e il penultimo venerd\u00ec di Quaresima. In tali occasioni, il tesoro viene esposto nella sua interezza in Duomo nuovo, su piedistalli collocati appositamente ai piedi degli scalini che conducono al presbiterio.\nOltre alle esposizioni ordinarie, ogni anno ve ne sono, solitamente, alcune altre straordinarie, organizzate in occasione di importanti cerimonie o di eventi di rilievo nell'ambito della vita religiosa cittadina. Vengono concesse, ma in occasioni molto pi\u00f9 rare, anche esposizioni private per singole persone, secondo una tradizione antichissima mai contestata: la prima esposizione documentata di questo tipo risale al 1423, quando il comune cittadino deliber\u00f2 che le Sante Croci, \"cum debita reverentia\", fossero mostrate in privato a Pietro Visconti. Ci\u00f2 \u00e8 avvenuto diverse volte nel corso dei secoli, sempre previa autorizzazione comunale.\nMolto frequenti in passato e oggi scomparse erano invece le processioni in cui le Sante Croci, in particolare la Reliquia Insigne, venivano trasportate lungo le vie cittadine tra monumentali cortei e apparati liturgici, solitamente per impetrare la protezione divina contro epidemie, carestie, guerre e altro. Alcuni esempi di tali processioni sono gi\u00e0 stati trattati in un precedente paragrafo.\nGi\u00e0 accennata \u00e8 anche la diversa metodologia espositiva riservata al reliquiario delle Sante Spine e alla Croce del vescovo Zane: i due manufatti sono infatti di esclusiva competenza della diocesi e sono conservati in un vano a parte della cassaforte, per la cui apertura non \u00e8 necessario l'utilizzo della chiave custodita dal sindaco. I due reliquiari sono pertanto estratti ed esposti al pubblico pi\u00f9 frequentemente e in diverse occasioni, ad esempio durante la Quaresima.\nIl tesoro, nonostante le esposizioni ordinarie e straordinarie, rimane comunque notevolmente celato agli occhi del pubblico. Scrive Gaetano Panazza nel 2001: \u00abProprio per questa sua molteplicit\u00e0 di valori, rincresce constatare come esso sia uno dei pochi tesori che ancora non sono accessibili, se non con grandi difficolt\u00e0 e per brevissimo tempo, alla venerazione dei fedeli, all'ammirazione degli studiosi\u00bb."}
{"id": "3135802", "revid": "1452073", "url": "https://it.wikipedia.org/wiki?curid=3135802", "title": "Rupan Sansei - Pandora no isan", "text": " \u00e8 un videogioco per Family Computer basato sulla popolare serie \"Lupin III\" di Monkey Punch. In particolar modo questo videogioco rappresenta una sorta di sequel del film \"Lupin III - Il castello di Cagliostro\". Il videogioco \u00e8 stato sviluppato da TOSE e pubblicato dalla Namco il 6 novembre 1987, esclusivamente in Giappone.\nNella storia del gioco, Clarisse \u00e8 stata rapita di nuovo e viene tenuta in ostaggio per la sua \"eredit\u00e0 di Pandora\". Lupin, Goemon e Jigen dovranno salvarla. Nel gioco compare anche l'ispettore Zenigata ed altri personaggi, che i protagonisti possono consultare per avere informazioni.\nIl giocatore in ogni momento del gioco pu\u00f2 scegliere di controllare Lupin, Goemon o Jigen. A seconda del personaggio cambia l'arma con cui il giocatore pu\u00f2 difendersi."}
{"id": "3135813", "revid": "122778023", "url": "https://it.wikipedia.org/wiki?curid=3135813", "title": "Glauco (sommergibile 1935)", "text": "Il Glauco \u00e8 stato un sommergibile della Regia Marina.\nStoria.\nFu assegnato al IV Gruppo sommergibili di Taranto. Partecip\u00f2 clandestinamente alla guerra di Spagna con due missioni svolte fra il dicembre 1936 e l'agosto 1937; la seconda fu interrotta perch\u00e9 ben 27 membri dell'equipaggio erano rimasti intossicati per una perdita di cloruro di metile. \nNel 1938 oper\u00f2 in Mar Rosso, con base a Massaua, per testarne le prestazioni in acque calde, compiendo una crociera al largo della Somalia dal 29 dicembre 1938 al 24 gennaio 1939 insieme al sommergibile \"Perla\"; torn\u00f2 comunque in Mediterraneo prima dell'entrata in guerra dell'Italia. \nGi\u00e0 a inizio guerra si progettava di inviarlo ad operare in Atlantico. Sarebbe dovuto partire nei primi giorni di giugno, ma la missione fu annullata perch\u00e9 l'attaversamento dello stretto di Gibilterra era previsto in superficie e, con la luna nuova, sarebbe stato facilmente avvistabile. \nIl 26 giugno 1940, mentre si trovava ad ovest di Capo Carbon (ove era da tre giorni) al comando del c.f. Candido Corvetti lanci\u00f2 infruttuosamente due siluri contro il piroscafo inglese \"Baron Erskine\" (3657 tsl), che procedeva alla volta di Gibilterra con la scorta di un'unit\u00e0 minore; il \"Glauco\" apr\u00ec allora il fuoco col cannone colpendo e danneggiando la nave, che per\u00f2 si allontan\u00f2 aiutata anche dal mare mosso che complicava il tiro. \nDopo quattro infruttuose missioni mediterranee (con un totale di 2634 miglia nautiche percorse in superficie e 351 in immersione) si decise di inviarlo in Atlantico: dopo un rinvio per un guasto verificatosi poco dopo la partenza salp\u00f2 da Napoli il 26 settembre 1940 (al comando del capitano di fregata Giuseppe Mellina), pass\u00f2 lo stretto di Gibilterra il 2 ottobre (sprofondando sino a oltre 120 metri a causa delle correnti) e l'indomani, al largo delle Azzorre, attacc\u00f2 tre navi identificate come cacciatorpediniere con il lancio di tre siluri contro una di esse (il comandante del \"Glauco\" ritenne di averla colpita, ma non ci sono conferme). Il 7 ottobre avvist\u00f2 un convoglio di 18 navi con rotta verso nord-nordovest e poi un secondo di 12 unit\u00e0, dirette a nordest; cerc\u00f2 di inseguire un convoglio senza riuscirci a causa di guasti ai motori, che riducevano la velocit\u00e0 ad appena 7, 5 nodi. Il 22 del mese giunse infine a Bordeaux, sede della base italiana di Betasom, senza aver affondato alcuna nave nemica. \nPer aver inseguito il convoglio solo per un certo periodo di tempo, e per aver lanciato il segnale di scoperta sei ore dopo l'avvistamento, il comandante Mellina fu duramente criticato dal comandante di Betasom, ammiraglio Parona, e poi sollevato dal comando del sommergibile.\nIl 23 dicembre 1940, il sommergibile, ora al comando del T.V. Luigi Baroni, part\u00ec da Bordeaux per la seconda missione atlantica, da effettuarsi a ovest della Scozia. Il 9 gennaio 1941 lanci\u00f2 un siluro contro un mercantile da 3900 tsl, mancandolo; si accese poi un duro scontro d'artiglieria fra la nave ed il \"Glauco\", in seguito al quale il s.t.v. Carlo Marenco di Moriondo (ufficiale alle armi del \"Glauco\") rimase ferito e mor\u00ec poi spinto in mare da un'onda (alla sua memoria fu conferita la Medaglia d'oro al valor militare), mentre il trasporto, sebbene danneggiato, riusc\u00ec ad allontanarsi perch\u00e9 pi\u00f9 veloce. Il sommergibile rientr\u00f2 poi a Bordeaux senza aver concluso nulla. \nIl 27 gennaio il \"Glauco\" part\u00ec per la terza missione atlantica, la largo di Oporto; il 14 aprile fu per\u00f2 rilevato da tre cacciasommergibili che lo bombardarono con 130 cariche di profondit\u00e0, danneggiandolo al punto da obbligarlo a rientrare alla base (il sommergibile arriv\u00f2 a Betasom il 22 aprile 1941). \nIl 24 giugno 1941 il \"Glauco\", terminate le riparazioni, lasci\u00f2 Bordeaux per rientrare in Mediterraneo, ma tre giorni dopo fu individuato dal cacciatorpediniere HMS \"Wishart\" mentre passava lo stretto di Gibilterra e sottoposto a caccia con bombe di profondit\u00e0 sino a dover emergere per i danni; cannoneggiato con la morte di otto uomini (un ufficiale, tre sottufficiali e e 4 fra sottufficiali e marinai) il \"Glauco\" si autoaffond\u00f2 circa 330 miglia ad ovest di Capo Spartel. Il resto dell'equipaggio fu recuperato (e fatto prigioniero) dagli inglesi.\nMotto.\nIl nome Glauco era stato precedentemente assegnata ad un battello varato nel 1905 che aveva preso parte al primo conflitto mondiale. I due sommergibili avevano in comune anche lo stesso motto, \"Gloria Audaciae Comes\" che nella Marina Militare sarebbe stato attribuito al cacciatorpediniere lanciamissili Audace."}
{"id": "3135828", "revid": "1568601", "url": "https://it.wikipedia.org/wiki?curid=3135828", "title": "Scisto blu", "text": "Lo scisto blu \u00e8 una roccia metamorfica contenente un tipo di anfibolo blu, chiamato glaucofane, che si sviluppa quando il protolito (basalto o peridotite) viene sottoposto a grandi sforzi differenziali, pur mantenendo una temperatura relativamente bassa.\nIl suo modello di genesi \u00e8 particolare in quanto solitamente l'aumento della Pressione litostatica \u00e8 associato ad un aumento anche della temperatura; ci\u00f2 \u00e8 quasi sempre vero, salvo nei prismi di accrescimento lungo i margini convergenti, dove la litosfera oceanica in subduzione non trasferisce il calore normalmente associato al sedimento sepolto fino a 20\u00a0km di profondit\u00e0 (il gradiente geotermico aumenta progressivamente con l'aumentare della profondit\u00e0), tuttavia sottopone la roccia ad altissime pressioni che generano foliazione metamorfica, associata ad orientamento preferenziale dei granuli minerali."}
{"id": "3135835", "revid": "599013", "url": "https://it.wikipedia.org/wiki?curid=3135835", "title": "Janne Saarinen", "text": ""}
{"id": "3135848", "revid": "106456", "url": "https://it.wikipedia.org/wiki?curid=3135848", "title": "Boleslaw III il Prodigo", "text": ""}
{"id": "3135852", "revid": "1005847", "url": "https://it.wikipedia.org/wiki?curid=3135852", "title": "Presidente dell'Afghanistan", "text": ""}
{"id": "3135857", "revid": "158913", "url": "https://it.wikipedia.org/wiki?curid=3135857", "title": "Rupan Sansei - Densetsu no hih\u014d o oe!", "text": " \u00e8 un videogioco a piattaforme basato sulla popolare serie \"Lupin III\" di Monkey Punch. \u00c8 stato pubblicato dalla Epoch il 27 dicembre 1994 per Super NES esclusivamente in Giappone.\nTrama.\nLupin, Jigen e Goemon sono nel loro nascondiglio a Manhattan, progettando il loro prossimo colpo, quando improvvisamente fa irruzione un uomo mascherato. Il misterioso uomo \u00e8 accompagnato da una donna che informa Lupin e gli altri che Fujiko \u00e8 stata rapita ed \u00e8 tenuta prigioniera in uno dei grattacieli del centro. Per salvare la vita della loro amica, la banda di Lupin deve trovare la fontana della giovinezza. Quando i due misteriosi individui lasciano il nascondiglio, Lupin decide di procedere di propria iniziativa e salvare Fujiko per conto suo. Tuttavia una volta giunto sul luogo in cui Fujiko \u00e8 tenuta prigioniera, scopre che il palazzo \u00e8 affollato di poliziotti, tutti sotto il comando di Zenigata. L'unica soluzione per Lupin \u00e8 quella di accedere all'edificio attraverso il condotto dell'aria condizionata.\nAccoglienza.\n\"Rupan Sansei - Densetsu no hih\u014d o oe!\" ha ottenuto un punteggio di 23/40 dalla rivista \"Famits\u016b\", basato sulla somma dei punteggi (da 0 a 10) dati al gioco da quattro recensori della rivista."}
{"id": "3135866", "revid": "2014940", "url": "https://it.wikipedia.org/wiki?curid=3135866", "title": "Fabiola Gianotti", "text": "Biografia.\nFiglia di un geologo astigiano e di una letterata siciliana, a sette anni si trasfer\u00ec con la famiglia da Roma a Milano, dove frequent\u00f2 la scuola media Tommaseo e il liceo classico delle Orsoline. La lettura della biografia di Marie Curie e la spiegazione di Einstein dell'effetto fotoelettrico la avvicinarono alle materie scientifiche e in particolare alla fisica, nella quale si laure\u00f2 con indirizzo fisica sub-nucleare nel 1984 presso l'Universit\u00e0 Statale di Milano. Nello stesso anno fu ispirata a intraprendere un dottorato di ricerca sulle particelle elementari dall'attribuzione del Premio Nobel a Carlo Rubbia. La tesi di dottorato riguard\u00f2 l'analisi dei dati dell'esperimento UA2.\n\u00c8 entrata a far parte del CERN (Centro Europeo Ricerche Nucleari) nel 1987 lavorando su vari esperimenti, tra cui UA2 all'SPS (Super Proton Synchrotron) e ALEPH al LEP (Large Electron-Positron Collider), il precursore di LHC (Large Hadron Collider). Nel 1990 ha incominciato a lavorare sull'argon liquido. Nel febbraio del 1992 ha partecipato all'esperimento ATLAS, che si avvale della collaborazione di oltre 3.000 studiosi, in gran parte fisici provenienti da 38 paesi di tutto il mondo, ed \u00e8 considerato il pi\u00f9 grande esperimento scientifico mai realizzato. Dopo esserne stata coordinatrice dal 1999 al 2003, eletta dai propri colleghi ha ripreso tale carica dal 2009 al 2013. Proprio in qualit\u00e0 di portavoce di ATLAS, il 4 luglio 2012 ha annunciato presso l'auditorium del CERN, unitamente a Joseph Incandela, portavoce dell'esperimento CMS, la prima osservazione di una particella compatibile con il bosone di Higgs.\nCos\u00ec lei stessa illustra la scoperta:\n\u00c8 membro del comitato consultivo per la Fisica al Fermilab negli Stati Uniti e dell'Accademia dei Lincei per la classe di scienze fisiche. Dal 2013 \u00e8 professore onorario presso l'Universit\u00e0 di Edimburgo.\nNel 2013 ha preso parte al film documentario \"Particle Fever.\"\nIl 4 novembre 2014 \u00e8 stata selezionata dal consiglio del CERN, alla sua 173\u00aa sessione, per la carica di direttore generale. \u00c8 stata la prima donna ad aver ricevuto tale designazione. Dal 1\u00ba gennaio 2016 \u00e8 ufficialmente il nuovo Direttore Generale del CERN.\nIl 6 novembre 2019 \u00e8 stata selezionata dal consiglio del CERN, alla sua 195\u00aa sessione, per un secondo mandato come direttore generale. \u00c8 la prima volta nella storia del CERN che un direttore generale viene selezionato per un secondo mandato. Guider\u00e0 il centro di ricerca fino al 2025.\nIl 29 settembre 2020 \u00e8 stata nominata da papa Francesco come membro ordinario della Pontificia accademia delle scienze.\nVita privata.\n\u00c8 diplomata in pianoforte al Conservatorio di Milano ed \u00e8 una esperta ballerina. \u00c8 nubile.\nSi \u00e8 dichiarata credente. Ha anche affermato che lo studio della natura la porta a pensare a un intelletto ordinatore: \"Quello che io vedo nella natura, la sua semplicit\u00e0, la sua eleganza, mi avvicina all'idea di una mente intelligente ordinatrice\". In un'altra intervista ha risposto: \"S\u00ec, io credo. La scienza \u00e8 compatibile con la fede e non ci sono contraddizioni. L'importante \u00e8 lasciare i due piani separati: essere credenti o non credenti, non \u00e8 la fisica che ci dar\u00e0 risposta\".\nRiconoscimenti.\nIl 7 dicembre 2012 le \u00e8 stato conferito dal Comune di Milano il premio Ambrogino d'oro.\nL'11 dicembre 2012 ha condiviso, con altri beneficiari, il Fundamental Physics Prize.\nLa rivista \"TIME\" l'ha collocata in quinta posizione nella graduatoria di \"Persona dell'anno\" 2012, che ha visto al primo posto il presidente Obama.\nNel 2013 le sono stati assegnati:\nNello stesso anno \u00e8 stata collocata al settantottesimo posto nella lista delle 100 donne pi\u00f9 potenti al mondo secondo la rivista Forbes.\nNel 2018 le \u00e8 stata conferita la medaglia Tate assegnata dall'American Institute of Physics per \"il suo ruolo di leader nella comunit\u00e0 internazionale della fisica\".\nLe \u00e8 stato dedicato un asteroide, 214819 Gianotti."}
{"id": "3135870", "revid": "287204", "url": "https://it.wikipedia.org/wiki?curid=3135870", "title": "Mahayana Mahaparinirvanasutra", "text": ""}
{"id": "3135871", "revid": "262457", "url": "https://it.wikipedia.org/wiki?curid=3135871", "title": "Mah\u0101y\u0101na Mah\u0101parinirv\u0101\u1e47a-s\u016btra", "text": ""}
{"id": "3135873", "revid": "767487", "url": "https://it.wikipedia.org/wiki?curid=3135873", "title": "Musica enchiriadis", "text": "Musica enchiriadis \u00e8 un trattato di musica anonimo del IX secolo. Esso \u00e8 il primo tentativo noto di stabilire una serie di regole per la composizione in polifonia. Per un certo tempo fu attribuito a Hucbald, ma ci\u00f2 non \u00e8 pi\u00f9 accettato dagli studiosi. Alcuni storici lo attribuiscono ad Oddone di Cluny (879-942).\nQuesto trattato di teoria musicale, assieme alle note di commento, \"Scolica enchiriadis\", circol\u00f2 ampiamente in manoscritti del medioevo, spesso abbinato a \"De Institutione Musica\" di Boezio. \u00c8 costituito da diciannove capitoli. I primi nove sono dedicati alla notazione, modi e canto piano monofonico.\nI capitoli dal 10 al 18 trattano della musica polifonica. L'autore mostra come usare gli intervalli consonanti nel comporre o improvvisare musica polifonica agli inizi del medioevo. Gli intervalli consonanti identificati nel trattato sono quelli di quarta, quinta e ottava, ed in alcuni casi di terza e sesta. Il trattato comprende un certo numero di esempi di organum, nello stile iniziale della polifonia nota-contro-nota. \"Musica enchiriadis\" illustra inoltre regole per l'esecuzione della musica ed inserisce, per la prima volta, alcune indicazioni espressive in latino come \"morosus\" (triste) o \"cum celeritate\" (veloce). L'ultimo capitolo si riferisce alla leggenda di Orfeo.\nLa scala usata, basata sul sistema dei tetracordi, sembra sia stata creata soltanto per le composizioni inserite nel trattato, piuttosto che un documento dell'uso del tempo. Il trattato utilizza poi un raro esempio di notazione, noto come notazione daseiana. Questa notazione ha un numero di figure ruotate di novanta gradi per rappresentare diverse altezze.\nUn'edizione critica del trattato venne pubblicata nel 1981, ed una traduzione in lingua inglese nel 1995."}
{"id": "3135875", "revid": "262457", "url": "https://it.wikipedia.org/wiki?curid=3135875", "title": "Nirvana sutra", "text": ""}
{"id": "3135877", "revid": "1868812", "url": "https://it.wikipedia.org/wiki?curid=3135877", "title": "Battaglia dello Stendardo", "text": "La battaglia dello Stendardo (in inglese Battle of the Standard), talvolta detta anche battaglia di Northallerton, ebbe luogo il 22 agosto 1138 a Cowton Moor, presso Northallerton, nello Yorkshire.\nLe molteplici invasioni.\nIl regno di Scozia versava in acque piuttosto agitate fin dalla morte di Malcolm III di Scozia avvenuta nel 1093, da allora si era avuta una lunga successione di re, con regni pi\u00f9 o meno corti, quasi tutti figli del defunto sovrano. L'ultimo della lista fu Davide I di Scozia, il pi\u00f9 giovane dei fratelli, che doveva la propria ascesa al trono all'intervento di Enrico I d'Inghilterra e che cerc\u00f2 di rimodellare il proprio paese sulla falsariga dell'Inghilterra. Nelle zone della Scozia sotto il suo controllo cerc\u00f2 di portare la pace e nelle zone semiautonome us\u00f2 il pugno di ferro nel tentativo di imporre la propria autorit\u00e0. Nel 1135 re Enrico mor\u00ec e l'Inghilterra ne usc\u00ec indebolita perch\u00e9 priva, almeno all'inizio, di un erede e Davide si volse alla fine alle proprie origini pensando che, dopo tutto, poteva approfittare della debolezza del vicino per assoggettare quante pi\u00f9 terre possibili nella zona settentrionale.\nEnrico aveva avuto moltissimi figli, ma sfortunatamente l'unica erede legittima ancora vivente era una donna, Matilde d'Inghilterra, e nel 1127 aveva fatto giurare ai propri notabili di appoggiarne la successione al momento della sua morte e fra questi v'era anche Davide. Le cose ovviamente non andarono cos\u00ec, molti nobili inglesi erano contro la principessa perch\u00e9 sposata ad uno straniero, Goffredo V d'Angi\u00f2, sulla scena emerse Stefano I d'Inghilterra, figlio di Adele d'Inghilterra che era a sua volta figlia di Guglielmo il Conquistatore, proponendosi di prendere il trono che era stato dello zio.\nAlla fine fu proprio Stefano a spuntarla venendo incoronato il 22 dicembre e Davide decise di scendere in guerra, ne seguirono due mesi di combattimenti che finirono con un trattato che cedeva alla Scozia il Cumberland e con la nomina di Enrico di Scozia al titolo di autore di Conte di Huntingdon. Davide rifiut\u00f2 anche di giurare fedelt\u00e0 a Stefano asserendo di non poterlo fare perch\u00e9 aveva gi\u00e0 giurato a favore di Matilde.\nNel 1137 Davide invase ancora l'Inghilterra, la tregua stipulata poco dopo ebbe vita breve ed il rifiuto di Stefano di creare l'illustre vicino conte di tutto il contado di Northumberland ebbe come effetto quello di dar luogo ad una terza invasione nel gennaio del 1138.\nLa preparazione alla battaglia.\nDavide si mosse immediatamente sui castelli posti presso il Tweed (fiume), il Castello di Norham apparteneva al Vescovo di Durham e la sua scarsa guarnigione lo fece cadere presto, tuttavia l'assedio al castello di Wark-on-Tweed fall\u00ec e Davide lasci\u00f2 un piccolo contingente per continuare l'assedio e si spinse nell'interno del Northumberland e per finanziarsi minacci\u00f2 le case religiose, le chiese ed i conventi che li avrebbe bruciati se non gli avessero dato del denaro. Le azioni degli scozzesi in quei primi mesi del 1138 sconcertarono gli inglesi, i cronacotecari religiosi deplorarono le depredazioni di cui erano oggetto sostenendo che fossero peggio dei Normanni che pure avevano saccheggiato e ridotto in schiavit\u00f9 donne e bambini, una pratica comune e pi\u00f9 redditizia del mero furto di bestiame. In febbraio Stefano part\u00ec per il nord per affrontare Davide che lo eluse rapidamente, cos\u00ec che il re se ne dovette tornare a sud poco tempo dopo. In estate, il nipote di Davide, William FitzDuncan (morto nel 1147) marci\u00f2 nello Yorkshire mettendo a ferro e fuoco la zona di Craven, il 10 giugno affront\u00f2 e sconfisse gli inglesi nella Battaglia di Clitheroe. L'Abbazia di Calder, da poco costruita da Ranulph de Gernon, venne rasa al suolo e il fatto che avesse attaccato due obiettivi di cos\u00ec poca importanza strategica fa pensar che progettasse di ereditare la Signoria di Skipton, presso Craven e quella di Copeland (nei cui pressi si trovava l'abbazia) dal figlio di suo cognato Ranulph de Gernon, fondatore di Calder.\nAlla fine di luglio Davide pass\u00f2 il Tyne e giunse nelle terre del vescovo di Durham e con lui c'erano circa 26.000 uomini provenienti anche dalle zone indipendenti del suo regno. Eustace fitz John si era dichiarato a favore di Davide e gli aveva consegnato l'Alnwick Castle ed il suo contingente stanziato presso Malton (North Yorkshire) si mosse per raggiungere l'esercito scozzese. I magnati dello Yorkshire, che ormai si vedevano accerchiati, si riunirono a York per discutere, infervorati dall'Arcivescovo Thurstan decisero di resistere e combattere, tornando a York ed aspettare l\u00ec i rinforzi di William Peverel e Geoffrey Halshalin dal Nottinghamshire e di Robert de Ferrers, I conte di Derby (1062 circa-1139) dal Derbyshire. Le truppe avanzarono, successivamente, fino a raggiungere Thirsk, e da l\u00ec Robert de Brus, I Lord di Annandale (1078 circa-1141 o 1142) e Bernard Balliol (morto fra il 1154 ed il 1162), da poco giunto con dei mercenari al soldo di Stefano, vennero mandati come emissari da Davide che si apprestava a raggiungere il Tees.\nGli emissari inglesi promisero a Davide che il figlio Enrico di Scozia avrebbe avuto il contado del Northumberland se solo gli scozzesi si fossero ritirati. Aelredo di Rievaulx diede agli ambasciatori inglesi una missiva in cui Davide diceva che da sempre inglesi e normanni, e sia de Brus che Balliol lo erano, erano alleati contro i Gaelici e se fossero stati al suo fianco, non a quello di Stefano, sarebbero riusciti a tenere insieme il regno. Nessuno per\u00f2 era disposto a cedere, Davide voleva il trono per Matilde e gli ambasciatori volevano il ritiro del sovrano di Scozia, gli eserciti quindi si mossero ancora preparandosi alla battaglia.\nLo scontro.\nL'esercito scozzese pass\u00f2 il Tees fino ad avere le North York Moors alla sinistra ed il Swale (fiume) alla destra. Northallerton, posta l\u00ec vicino distava circa otto miglia da entrambi ed una strada portava dal fiume alla citt\u00e0 correndo lungo una cresta di lievi colline. Gli inglesi spiegarono le loro forze su questo crinale a circa 2 miglia a nord di Northallerton in una sola solida formazione con gli uomini in armatura ed i cavalieri davanti supportati dagli arcieri e dalla fanteria leggera arruolata in loco. I baroni stavano nel mezzo della linea davanti, insieme ai cavalieri restanti, attorno agli stendardi.\nIl monaco e cronista John of Worcester scrisse che Davide voleva prendere gli inglesi di sorpresa, approfittando della fitta nebbia, mentre altre fonti sostengono che Davide si accorse semplicemente della presenza inglese grazie agli stendardi che si vedevano dalle loro postazioni. Aelredo invece scrisse che gli scozzesi erano spiegati in quattro linee con gli uomini di Fergus di Galloway in prima fila, seguivano Davide ed il figlio insieme ai cavalieri ed agli arcieri, ancora dietro gli uomini di Lothian, di Argyll e Bute e di Lorne. Fra i propri soldati Davide poteva contare oltre agli scozzesi ed agli abitanti di Moray numerosi inglesi e francesi che erano rimasti al suo fianco. Aelredo scrisse che Davide decise questa formazione all'ultimo minuto, dopo aver accantonato la decisione di porre in prima linea gli uomini in armi ed i cavalieri a seguito delle vive proteste dei soldati di Galloway che volevano combattere per primi per via del valore dimostrato in precedenza nel mettere in rotta i normanni. Ovviamente tutto questo potrebbe essere solo una licenza poetica del cronacotecario. Davide tentenn\u00f2 nel prendere la decisione, sapendo che se la gente di Galloway avesse perso l'intero esercito si sarebbe scoraggiato e non gli fu d'aiuto il protestare di M\u00e1el \u00cdsu I (morto circa 1138) che rivendicava per i Mormaer l'onore dell'inizio. Come visto furono i soldati di Fergus ad averla vinta, il loro attacco part\u00ec e fall\u00ec, gli arcieri inglesi li misero subito in grande difficolt\u00e0 ed Aelredo non manc\u00f2 di notare che il loro coraggio era grande, quanto la loro inefficienza. A seguito della morte di due dei loro capi gli uomini di Galloway ripiegarono insieme a quelli di Lothian dopo aver visto il loro comandante Gospatric II, conte di Lothian (morto nel 1138), ucciso da una freccia. Davide non avrebbe voluto arrendersi, ma i suoi fedelissimi lo misero in sella al cavallo costringendolo a ritirarsi, Aelredo scrisse che gli inglesi stavano avanzando, mentre Enrico di Huntingdon annot\u00f2 che le linee scozzese si stavano letteralmente sfaldando. Suo figlio Enrico invece rimase in campo e, a cavallo, guid\u00f2 una carica contro l'armata anglo-normanna in contemporanea o appena dopo il fallimento della fanteria. Secondo Aelredo la sortita del principe in s\u00e9 riusc\u00ec, ma il resto dei suoi uomini si disperse rapidamente ed egli si trov\u00f2 solo in campo nemico costretto oltre che a nascondere ogni segno di riconoscimento cos\u00ec da non essere ucciso ad una precipitosa quanto oculata ritirata.\nLa battaglia in s\u00e9 dur\u00f2 circa tre ore, dalle sei alle nove antemeridiane, ed entro la met\u00e0 della mattina gli scozzesi erano in rotta. Le perdite inglesi furono lievi, solo un cavaliere venne ucciso, mentre quelle scozzesi, comprensive anche delle morti avvenute durante la fuga e nel resto della giornata furono ingenti. I cronacotecari parlano di uomini fuggiti verso il Tees che, privo di guadi, provoc\u00f2 il loro annegamento, di altri che si rifugiarono nei campi di grano solo per essere trovati e di altre scaramucce fra i fuggitivi e gli inseguitori. Gli storici calcolano che gli scozzesi uccisi furono dai 10.000 ai 12.000.\nDopo lo scontro.\nDavide riun\u00ec i propri uomini presso Carlisle, i nobili dello Yorkshire non lo attaccarono e i coscritti locali si affrettarono a tornare presso le loro case, nonostante la pesante sconfitta Davide non era perduto. L'acquiescenza dei nobili del nord gli permise di rinsaldare la presa su Cumberland e Northumberland e, non ultimo, per quanto male in arnese aveva ancora un esercito.\nIl 26 settembre il vescovo di Ostia Alberico arriv\u00f2 a Carlisle dove Davide aveva convocato nobili, vescovi ed abati del regno. Alberico era stato inviato come legato papale per dirimere un'antica controversia tra l'Arcivescovo di Glasgow e quello di York circa il primato vescovile di quest'ultimo. Il legato ne approfitt\u00f2 anche per parlare con Davide convincendolo a non fare altre azioni militari fino al Giorno di San Martino l'11 novembre, il re acconsent\u00ec, ma continu\u00f2 a tenere sotto torchio il villaggio di Wark allo scopo di far arrendere, prendendola per fame, la guarnigione asserragliata entro le sue mura. Alla fine questa si arrese sotto l'ordine del comandante che lo rifer\u00ec ad Aelredo che lo riport\u00f2 al re, gli uomini, presi per fame avevano divorato tutto tranne due cavalli, furono lasciati quindi liberi ed il villaggio and\u00f2 a Davide.\nIntanto i negoziati fra i due sovrani continuarono anche durante l'inverno e Stefano insieme alla moglie Matilde di Boulogne incontr\u00f2 il collega scozzese presso Durham il 9 aprile del 1139 per trovare un accordo. Al principe Enrico venne concesso il contado del Northumberland e gli venne ridato quello di Huntingdon insieme alla signoria di Doncaster, mentre Davide tenne per s\u00e9 il Cumberland e Carlisle. Dal canto suo Stefano volle Bamburgh e Newcastle per via dei loro strategici castelli. Enrico dovette rendere omaggio al re inglese e Davide giur\u00f2 a questi eterna fedelt\u00e0.\nL'accordo dur\u00f2 circa vent'anni e si dimostr\u00f2 vantaggioso per entrambe le parti, ed il Nord non entr\u00f2 pi\u00f9 nel merito della guerra di successione fra Stefano e Matilde o almeno non lo fece attivamente. Diversi nobili che avevano interessi al sud spedirono dei contingenti e cos\u00ec fece Davide, ma nessuno scese personalmente in battaglia cos\u00ec che l'accordo fosse almeno formalmente rispettato.\nIl nome della battaglia deriva dalla presenza al centro dello schieramento inglese degli stendardi dei vescovi di York, Beverley e Ripon, ospitati con un'ostia consacrata su un carro che si rifaceva al coevo esempio italiano noto come \"Carroccio\"."}
{"id": "3135881", "revid": "287204", "url": "https://it.wikipedia.org/wiki?curid=3135881", "title": "Buongiorno Italia (Canale 5)", "text": "Buongiorno Italia \u00e8 stato un programma televisivo italiano di genere contenitore, andato in onda a partire dal 1981 su Canale 5, venendo sospeso nel 1984 e ripreso nella primavera 1987 fino all'anno seguente, sempre sulla medesima rete.\nNelle prime tre edizioni il programma \u00e8 stato condotto da Marco Columbro ed Antonella Vianini, sostituiti nella stagione 1983-84 da Aba Cercato, gi\u00e0 ideatrice della trasmissione. Per le edizioni 1987 e 1987-1988, la conduzione \u00e8 stata invece affidata a Fiorella Pierobon.\nIl programma.\nTra i primi programmi del mattino della televisione italiana, si trattava di un contenitore formato da servizi di attualit\u00e0 (curati, tra gli altri, da un'esordiente Cesara Buonamici), cultura e culinaria, sotto forma di rotocalco. La trasmissione debutt\u00f2 il 5 ottobre 1981; in essa intervenivano spesso ospiti ricorrenti come Cesare Cadeo, Sylva Koscina, Ambrogio Fogar e Roberto Gervaso, mentre tra i collaboratori spiccava Maurizio Costanzo, che realizzava delle inchieste sui vizi degli italiani nelle citt\u00e0 di provincia. Tra gli autori della prima fase figuravano anche Roberto Tiraboschi e Antonello Governale. Il programma riprendeva la formula dello show statunitense \"Good Morning America\", in onda dal 1975 sull'emittente ABC.\nAll'interno delle prime edizioni della trasmissione, affidate a Marco Columbro e Antonella Vianini, successivamente sostituiti da Aba Cercato, andava in onda il quiz di Mike Bongiorno \"Bis\", poi divenuto programma autonomo.\nLa trasmissione \u00e8 stata chiusa il 15 giugno 1984 e poi ripresa dal 9 marzo 1987, come risposta alla partenza del palinsesto mattutino delle reti RAI e per offrire agli spettatori un'alternativa al programma di RaiUno \"Unomattina\"; il nuovo ciclo del programma, in onda dal luned\u00ec al sabato dalle 7.00 alle 11.10, \u00e8 stato condotto da Fiorella Pierobon, annunciatrice di Canale 5, e aveva al suo interno cartoni animati, soap opera statunitensi (\"General Hospital\" ed \"Aspettando il domani\"), interviste con ospiti e varie rubriche fisse. Tra queste quella di medicina curata da Aba Cercato intitolata \"Come stai?\", poi \"Siamo fatti cos\u00ec\" con Cesare Cadeo, che documentava i cambiamenti del costume italiano, e \"Magazine\" curata da Antonella Vianini, che parlava di piante, animali e casa. Questa edizione del programma, in onda fino alla met\u00e0 di giugno, ottenne uno share del 21-22 per cento dell'audience del mattino, pari a circa 300.000 spettatori.\nLa seconda edizione condotta dalla Pierobon part\u00ec il 21 settembre dello stesso anno, dalle 7.00 alle 9.30 (il sabato fino alle 10.30), con alcune novit\u00e0: al suo interno viene inserito il contenitore di cartoni animati \"Caffelatte\", e nella parte finale il talk show \"Parliamone\" condotto da Sylva Koscina, Ambrogio Fogar e Roberto Gervaso. Inoltre durante la settimana viene sviluppata un'inchiesta giornalistica su svariati temi, quali il rientro a scuola, come nasce un giornale femminile, l'universit\u00e0. Fiorella Pierobon si ritagli\u00f2 anche un nuovo ruolo, quello di conduttrice delle \"News\", con il compito di spiegare e approfondire i temi trattati nei servizi.\nCon l'inizio del nuovo anno, il programma sub\u00ec ulteriori modifiche: in apertura le news, cui seguivano i cartoni animati. Fu poi la volta di \"Ottoetrenta\", una rubrica di dieci minuti composta da test, curiosit\u00e0, interviste. Infine l'ultima parte della trasmissione prevedeva un \"dietro le quinte\" dei maggiori programmi delle tre reti Fininvest.\nCome per tanti spettacoli degli anni ottanta, particolare attenzione era dedicata alla sigla; durante il primo ciclo la sigla fu il brano omonimo \"Buongiorno Italia\", composto appositamente per la trasmissione e cantato da Bunny con orchestra e coro di Augusto Martelli, mentre per le edizioni condotte da Fiorella Pierobon era la stessa conduttrice ad occuparsene, cantando il brano \"\u00c8 l'Italia\". Nella stagione 1988/89, fu adottata una sigla strumentale composta da Ugo Serafini."}
{"id": "3135885", "revid": "322321", "url": "https://it.wikipedia.org/wiki?curid=3135885", "title": "Diocesi di Ploaghe", "text": "La diocesi di Ploaghe (in latino: \"Dioecesis Plovacensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi estendeva la sua giurisdizione in Sardegna, sulle parrocchie dei villaggi di Bedas, Cargeghe, Codrongianos, Encontra (Contra), Florinas, Ilvossa, Muros, Briave, Muscianu, Noraja, Ostana, Ploaghe, Putifigari, Saccargia, Salvennor, Seve, Urgeghe e Baiolis, tutti compresi nel giudicato di Torres.\nSede vescovile era la citt\u00e0 di Ploaghe, dove fungeva da cattedrale la chiesa di San Pietro.\nAl momento della soppressione la diocesi contava all'incirca quindici parrocchie.\nStoria.\nLa diocesi di Ploaghe fu eretta durante il pontificato di papa Alessandro II (1061-1073), in concomitanza con la generale riorganizzazione ecclesiastica della Sardegna, ed entr\u00f2 a far parte dalla provincia ecclesiastica dell'arcidiocesi di Torres. Primo vescovo conosciuto \u00e8 Giorgio Maiule, documentato in un anno incerto tra il 1063 e il 1082.\nIn diocesi esistevano due importanti monasteri. Nell'odierno territorio del comune di Codrongianos sorgeva l'abbazia di Saccargia, fondata dai camaldolesi, a cui il metropolita Azzone di Torres concedeva importanti privilegi il 16 dicembre 1112; alla cerimonia prese parte anche il vescovo di Ploaghe, Pietro. I vallombrosani fondarono invece l'abbazia di San Michele, nel territorio di Salvennor, non lontano dalle chiese di Sant'Antimo e di Sant'Antonio.\nLa sede fu soppressa con bolla \"Aequum reputamus\" di papa Giulio II dell'8 dicembre 1503, ed il suo territorio incorporato in quello dell'arcidiocesi di Sassari. L'unione ebbe effetto solo alla morte dell'ultimo vescovo, Giovanni Cardona nel 1526, e fu confermata da una bolla di papa Clemente VII del 31 luglio 1533.\nDal 1968 Ploaghe \u00e8 annoverata tra le sedi vescovili titolari della Chiesa cattolica; dal 27 novembre 2020 il vescovo titolare \u00e8 Manuel Gonz\u00e1lez Villase\u00f1or, vescovo ausiliare di Guadalajara.\nCronotassi.\nVescovi.\nLa seguente cronotassi, tranne alcuni casi segnalati in nota, \u00e8 basata su quella edita da R. Turtas nel 1999. La stessa cronotassi \u00e8 riportata nel volume 7 dell\"'Enciclopedia della Sardegna\" (2007)."}
{"id": "3135896", "revid": "108381943", "url": "https://it.wikipedia.org/wiki?curid=3135896", "title": "Mazziere (banda)", "text": "Il mazziere \u00e8 colui che guida e dirige una banda musicale quando essa sfila in marcia.\nDescrizione.\nLa figura del mazziere (denominata \"Stabf\u00fchrer\", lett. \"chi guida con la mazza\") \u00e8 frequente soprattutto nelle \"Musikkapelle\" di Austria, Trentino Alto Adige e Baviera. Il mazziere si distingue dal resto dei componenti del corpo musicale per via di una sciarpa a tracolla e della mazza che tiene in mano.\nSpesso il mazziere \u00e8 affiancato dalle vallette (\"Marketenderin\" nelle regioni di lingua tedesca) e/o dal direttore della banda, cio\u00e8 colui che dirige normalmente nei concerti, al di fuori delle parate. Il mazziere si pone in prima fila nelle sfilate, ma nelle manifestazioni pi\u00f9 solenni \u00e8 a sua volta preceduto, a una certa distanza, dal portatore di stendardo che reca le insegne della banda.\nA differenza del direttore, il mazziere dirige senza essere fermo e rivolto verso la banda, bens\u00ec voltando le spalle ai suoi componenti, e marciando nella loro stessa direzione. In casi particolari, quando nel corso di una parata \u00e8 previsto che la banda si arresti a suonare in un punto, pu\u00f2 accadere che la direzione venga ripresa dal direttore (\"Kapellmeister\"). Un'altra differenza \u00e8 lo strumento usato per dirigere, che non \u00e8 la tradizionale bacchetta sottile del direttore, bens\u00ec una mazza decorata lunga circa 1,20\u00a0m, da cui deriva il suo nome.\nI comandi alla banda vengono dati mediante una serie di segnali codificati a seconda dei diversi movimenti della mazza (denominati anche in regioni di lingua tedesca col termine italiano di \"avvisi\"). Cos\u00ec, per esempio, quando la parte a punta della mazza \u00e8 puntata verso l'alto, ci\u00f2 significa che il prossimo \"avviso\" riguarda il movimento (p. es.: oscillazione, alt!, rompete le righe); se invece la mazza ha la parte arrotondata verso l'alto, ci\u00f2 vuol dire che l'\"avviso\" riguarda la musica (attacco di un pezzo, fine). Il mazziere d\u00e0 anche comandi a voce come, ad esempio, \"Avanti marsh!\" o \"Attenti a dest'!\"\nBench\u00e9 in linea di principio il ruolo di mazziere sia aperto anche alle donne, \u00e8 un dato di fatto che i mazzieri sono quasi sempre uomini.\nNelle bande militari da parata il compito di dirigere con una mazza (in origine solo i tamburi) \u00e8 svolto dal tamburo maggiore."}
{"id": "3135899", "revid": "399", "url": "https://it.wikipedia.org/wiki?curid=3135899", "title": "Mazziere", "text": ""}
{"id": "3135903", "revid": "1305772", "url": "https://it.wikipedia.org/wiki?curid=3135903", "title": "Jan\u00e1\u010dek", "text": ""}
{"id": "3135905", "revid": "767487", "url": "https://it.wikipedia.org/wiki?curid=3135905", "title": "\u00c8 caduta una donna", "text": "\u00c8 caduta una donna \u00e8 un film del 1941 diretto da Alfredo Guarini.\nTrama.\nDina, incinta, viene lasciata dal suo fidanzato Giovanni che, cedendo alle pretese della madre, sposa una donna ricca. La ragazza fugge a Milano dove pensa di abortire e, a tale scopo, si rivolge ad un medico, Roberto Frassi, che per\u00f2 la dissuade e la assiste nella gravidanza. Diventata madre di un maschietto, Dina trova lavoro dapprima come modella per scultori, poi come indossatrice presso una casa di mode. Presto si fa notare per eleganza e avvenenza e ci\u00f2 le procura molti spasimanti, tra i quali anche Fabbri, un ricco industriale che al termine di un veglione le chiede di sposarlo promettendole una vita agiata. Dina per\u00f2 rifiuta perch\u00e9 vuole restare con il suo bambino.\nProprio in occasione di quella festa Dina ha rivisto dopo molto tempo il dottor Frassi; i due iniziano di nuovo a frequentarsi, poi l'affetto si trasforma in amore e decidono di sposarsi. Per\u00f2 la condizione di ragazza madre di Dina incontra molta riprovazione nella famiglia del medico, che taglia i rapporti con lui. Anche Frassi, nonostante fosse a conoscenza del passato di Dina, mal sopporta un figlio non suo. Tutte queste difficolt\u00e0 incrinano la serenit\u00e0 della coppia e provocano tra i due coniugi un progressivo allontanamento.\nUn giorno ricompare la madre del suo ex fidanzato, che nel frattempo \u00e8 morto. L'anziana donna chiede a Dina di poter adottare il bambino, unico ricordo che le resta del figlio. Dina dapprima rifiuta con sdegno, poi, nella speranza di recuperare il rapporto col marito, si fa convincere ad accettare la richiesta. Ma all'ultimo momento ci ripensa e, sconvolta, si precipita verso la stazione per cercare di riavere il bimbo. Nella sua corsa disperata viene travolta da un camion. Morir\u00e0 senza riprendere conoscenza nello stesso ospedale in cui aveva dato alla luce il figlio.\nRealizzazione del film.\nSoggetto e sceneggiatura.\n\"\u00c8 caduta una donna\" \u00e8 la versione cinematografica dell'omonimo romanzo di Milly Dandolo, pubblicato nel 1936. La Dandolo partecip\u00f2 anche alla stesura della prima versione della sceneggiatura, che, per\u00f2, dovette poi essere rifatta in quanto il produttore Scalera impose l'eliminazione della figura del fantasma di Dina, la cui presenza era prevista per tutto il secondo tempo del film. Fu pertanto elaborata una seconda versione del copione, cui lavorarono De Feo, Patti e Talarico - tutti appartenenti agli Autori Associati - nella quale la morte di Dina non era pi\u00f9 un passaggio del film, ma ne diventa la conclusione. Questa dinamica comport\u00f2 la presenza nei titoli di testa di un elenco molto nutrito di sceneggiatori. La pellicola venne presentata come \u00abevoluzione spirituale di una sensibile anima di ragazza moderna che dalla vita lussuosa, ma vuota, della societ\u00e0 elegante passa a quella viva e poetica di sposa e di madre\u00bb.\nProduzione.\nLe riprese del film iniziarono a Milano alla fine di febbraio del 1941, con le prime scene girate all'ippodromo di San Siro dove furono realizzate delle inquadrature di corse di trotto, a differenza della tradizione di quello stadio dedicato al galoppo. L'importanza dell'occasione comport\u00f2 la presenza di cavalli delle migliori scuderie e di provetti fantini coinvolti per l'occasione, mentre una puledra nata proprio in quei giorni venne chiamata \"Isa Miranda\". Altre scene milanesi furono girate a San Babila e in via dei Cappuccini, dove fu ambientata la scena del mortale investimento di cui resta vittima Dina. Una cura particolare fu posta nella realizzazione degli eleganti costumi della Miranda. Successivamente la troupe si trasfer\u00ec a Roma, dove la lavorazione fu completata presso il teatro 2 degli stabilimenti Scalera.\nInterpreti.\nPer Isa Miranda \"\u00c8 caduta una donna\" fu il secondo film dopo il suo ritorno, avvenuto alla fine del 1939, dagli USA, dove non era riuscita ad imporsi nello \"star system\" americano. Dovette quindi partecipare a pellicole di tono minore (oltre a questa, \"Senza cielo\" nel 1940 e \"Documento Z 3\" del 1942), della cui regia si occup\u00f2 direttamente il marito Alfredo Guarini. Un ostracismo (v. riquadro) che termin\u00f2 solo nel 1942 quando la Miranda fu, nonostante i dubbi del regista, Marina di Malombra nel film di Soldati tratto dal romanzo di Fogazzaro. In questa pellicola debutt\u00f2 Carla Martinelli, presentata dalla produzione come \u00abuna nuova, graziosa, attrice\u00bb che, per\u00f2, al pari di tante altre giovani esordienti del periodo, scomparve quasi subito dagli schermi.\nAccoglienza.\nFischi alla \"prima\" milanese.\nOttenuto il visto censura n. 31369 del 29 agosto 1941, il film usc\u00ec nelle sale nell'autunno - inverno del 1941, in tempi differenziati tra le varie citt\u00e0. Ma, in occasione della \"prima\" milanese, che avvenne la sera del 4 settembre '41 alla presenza degli interpreti e di Milly Dandolo, al cinema \"Ambra\" inaugurato per l'occasione, accadde uno spiacevole incidente che non risulta dalla cronache giornalistiche del tempo, ma che sar\u00e0 la stessa attrice a rievocare: \u00abAlla prima di \"\u00c8 caduta una donna\" - ha detto la Miranda - a Milano volli andare, portando con me mia madre e mia sorella. Era una \"prima\" importante, c'erano il Prefetto, il federale, il Podest\u00e0 [...]. Fischiarono dall'inizio alla fine del film, mia madre svenne [...], e lo sa perch\u00e9 fischiavano tanto? Perch\u00e9 due terzi dei biglietti, fu appurato dalla polizia, erano stati comprati da una celebre attrice fascista di cui non faccio il nome perch\u00e9 \u00e8 ancora viva e non la voglio svergognare. Mi aveva fatto fischiare perch\u00e9 voleva interpretare quel film. Le amiche dei gerarchi riuscivano quasi sempre a prendersi le parti migliori\u00bb. Il film ebbe poi sulla piazza milanese un considerevole successo, riuscendo a restare in cartellone nelle sale di prima visione per quasi due settimane.\nRisultato commerciale.\nSulla base dei dati disponibili il film di Guarini ebbe un risultato economico medio, con un introito di circa 4.870.000 lire dell'epoca. Lontano dai \"campioni di incasso\" dei film italiani del 1941 (che furono \"I promessi sposi\" di Camerini, che super\u00f2 i 18 milioni, \"Tosca\" di Renoir e Koch, che introit\u00f2 12 milioni, ed \"\" diretto da Mattoli, che raggiunse gli 11 milioni), ma comunque superiore a molte altre pellicole che incassarono somme meno rilevanti.\nCritica.\nCommenti contemporanei.\nLa critica del tempo si divise nei giudizi sul film, anche se alcuni puntarono l'attenzione pi\u00f9 sull'interpretazione della Miranda e sulle conseguenze del suo soggiorno americano, che sull'opera nel suo complesso. Cos\u00ec, ad esempio, \"La Stampa\" osserv\u00f2 che \u00abal suo ritorno (da Hollywood - ndr) Isa Miranda non poteva non apparirci un po' diversa, un po' come nelle foto provenienti da laggi\u00f9, lisciata e laccata come si usa in quello standard\u00bb, chiedendosi se esistesse un \"caso Miranda\": \u00abL'attrice c'\u00e8 sempre, ma sotto una strana patina, indubbiamente dovuta al soggiorno americano. Una patina che la rende circospetta, studiata, talvolta persino impensierita\u00bb. Analogo il giudizio espresso da \"La Tribuna\" secondo cui \u00abil film \u00e8 stato architettato per dare risalto e materia all'interpretazione della Miranda; se poi l'interpretazione non riesce a commuovere \u00e8 forse perch\u00e9 lei si \u00e8 troppo preoccupata di arrivare ad un severo stile e ci\u00f2 le ha impedito di abbandonarsi nei momenti drammatici\u00bb\nCritici i giudizi apparsi su \"Film\": \u00abNon conosco il romanzo di Milli Dandolo, e francamente non me ne rammarico. Forse nel romanzo il dramma intimo del medico \u00e8 studiato pi\u00f9 profondamente, nel film questo spettro del passato, questa gelosia retrospettiva che un poco alla volta si insinua nell'animo del medico rendendolo freddo e cattivo, non sono minimamente studiati n\u00e9 approfonditi. L'ossessione del medico per il \"figlio della colpa\" appare perci\u00f2 improvvisa e ingiustificata\u00bb.\nRiserve anche da parte di \"Tempo\": \u00abScarna, ma poetica, la materia: e non certo colata nello stampo di cui pare gioisca il nostro cinema. Isa Miranda, con quel suo trasparente volto, sul quale i sentimenti spesso affiorano per dono istintivo e per ineffabile suggestione, ha tutto quello che occorre per essere l'antiretorica attrice che noi aspettiamo. E il regista Alfredo Guarini con quel suo cauto dosare il ritmo, le scene, il dialogo, [...] potrebbe darci un film insieme tragico e dolce, come \u00e8 spesso nell'opera d'arte riuscita. Ma si sono, attrice e regista, liberati da una certa aura cinematografica mal intesa? Diremmo di no\u00bb. Opinione, questa, non condivisa invece dal \"Corriere della Sera\", secondo il quale \u00ab\u00e8 un piccolo dramma senza grida, un film che mira a destare emozioni, giovandosi di mezzi sobri, in una compostezza sorvegliata (con) un tentativo passibile di sviluppi creando un parallelismo sottile tra la vita della grande citt\u00e0, accogliente e indifferente al tempo stesso, e la vita di una donna\u00bb, alla quale Isa Miranda \u00abha dato, soprattutto nel secondo tempo, dolcezza, armonia e calore\u00bb.\nElogi al film da \"Cinema\", secondo il quale esso \u00abrisente indubbiamente, e non poco, delle sue origini letterarie (ma) per questo Guarini ha fatto un film encomiabile che, pur basato su uno dei luoghi comuni pi\u00f9 sfruttati della romantica di tutti i tempi, riesce a portare il dramma vivo, in un'atmosfera di vera poesia, alla mente dello spettatore\u00bb. Critiche, invece, da un altro periodico, \"Lo schermo\", secondo il quale \u00abmalgrado le intenzioni pirandelliane e gli intenti morali che lo nobilitano, il soggetto, non sembra elevarsi da quegli esempi di letteratura romanzesca per signorine\u00bb.\nCommenti successivi.\nCol passare del tempo, nei giudizi retrospettivi, \"\u00c8 caduta una donna\" \u00e8 stato generalmente considerato uno dei film meno significativi della Miranda, soprattutto a fronte dei successi che coglier\u00e0 successivamente con \"Malombra\" e con \"Zaz\u00e0\". Cos\u00ec ad esempio Cristina Bragaglia osserva che \u00abper la sceneggiatura del film si mobilita l'intero gruppo degli Autori Associati, ma i risultati non sono all'altezza dei nomi scesi in campo. Alcuni fatti che il racconto approfondisce qui restano inspiegabili e la Miranda fa poco per dominare la confusione\u00bb."}
{"id": "3135908", "revid": "110157", "url": "https://it.wikipedia.org/wiki?curid=3135908", "title": "The Boy with the X-Ray Eyes", "text": "The Boy with the X-Ray Eyes \u00e8 il primo album del gruppo musicale inglese Babylon Zoo.\nTracce.\nTutti i brani sono scritti da Jas Mann."}
{"id": "3135909", "revid": "448172", "url": "https://it.wikipedia.org/wiki?curid=3135909", "title": "Battaglia di Moytura", "text": ""}
{"id": "3135910", "revid": "57342", "url": "https://it.wikipedia.org/wiki?curid=3135910", "title": "Antonia Truppo", "text": "Biografia.\nNapoletana classe 1977, cresciuta a Secondigliano, Antonia Truppo si diploma nel 1998 all'Accademia d'arte drammatica del Teatro Bellini di Napoli. Le prime esperienze teatrali (1996-1997) sono con il regista Tato Russo, all'epoca direttore del Teatro Bellini. Da attrice professionista viene scritturata da Carlo Croccolo per \"Il malato immaginario\" e per \"Miseria e nobilt\u00e0\". Contemporaneamente a Roma conosce Fausto Paravidino e Filippo Dini, fondatori della compagnia Gloriababbi Teatro, partecipando alle loro produzioni. Si fa conoscere per le sue interpretazioni sul palcoscenico a fianco di Carlo Cecchi, conosciuto sul set di \"Luna rossa\", soprattutto grazie agli adattamenti di \"Sei personaggi in cerca d'autore\" di Pirandello, nel ruolo della Figliastra che le vale il Premio E.T.I. Gli Olimpici del Teatro e del \"Tartufo\" di Moli\u00e8re. \nIl suo esordio nel cinema risale al 2001, quando interpreta Orsola nel film \"Luna rossa\" di Antonio Capuano, seguito subito dopo da \"La volpe a tre zampe\" di Sandro Dionisio. Deve per\u00f2 attendere quattro anni per la notoriet\u00e0. Merito del ruolo in \"La squadra\", la serie televisiva poliziesca in onda su Rai 3, in cui veste i panni dell'agente Paola Criscuolo.\nNel 2016 vince il David di Donatello per la migliore attrice non protagonista per la sua interpretazione della camorrista Nunzia in \"Lo chiamavano Jeeg Robot\" di Gabriele Mainetti. Nel 2017 vince un altro David di Donatello per la migliore attrice non protagonista per il ruolo di Titti nel film \"Indivisibili\" di Edoardo De Angelis. Nel 2019 \u00e8 la protagonista del film di Marco Pollini \"Pop Black Posta\".\nNel 2020 interpreta Terry nel film \"Ultras\" diretto da Francesco Lettieri."}
{"id": "3135911", "revid": "1543377", "url": "https://it.wikipedia.org/wiki?curid=3135911", "title": "Hurley (album)", "text": "Hurley \u00e8 l'ottavo album discografico del gruppo alternative rock statunitense Weezer. L'album \u00e8 stato pubblicato il 10 settembre 2010 dalla Epitaph Records esclusivamente per i negozi PacSun, mentre negli altri negozi \u00e8 stato distribuito il 14 settembre 2010. Il disco \u00e8 stato prodotto da Rivers Cuomo e Shawn Everett e, come il precedente \"Raditude\", include canzoni scritte in collaborazione ad autori esterni alla band.\nL'attore Jorge Garcia, che nella serie televisiva statunitense \"Lost\" interpreta il personaggio di Hugo \"Hurley\" Reyes, ha prestato il proprio volto per la copertina dell'album..\nTracce.\nTesti e musiche di Rivers Cuomo, eccetto dove indicato."}
{"id": "3135917", "revid": "93556", "url": "https://it.wikipedia.org/wiki?curid=3135917", "title": "Giuseppe Daodice", "text": "Biografia.\nDaodice a dodici anni venne destinato al seminario di Bergamo, qui il giovane non volle intraprendere la carriera ecclesiastica e i suoi genitori lo iscrissero alla Scuola Militare di Venezia. Entrato poi all'Accademia militare di Modena divenne sottotenente di cavalleria, partecipando alla guerra italo-turca come ufficiale di servizio attivo in Tripolitania, nell'assedio di Ain Zara e in Cirenaica. Venne coscritto nel 1915 intervenendo nelle battaglie dell'Isonzo e venendo ferito nella settima; per questa grave ferita venne retrocesso nelle retrovie. Dopo Caporetto venne promosso maggiore dopo la battaglia del solstizio e la battaglia di Vittorio Veneto.\nFinita la guerra, Daodice rimase ostile al fascismo divenendo nel 1926 addetto militare a Lisbona e nel 1928 al 1931 addetto militare a Budapest. Nel 1934 fu promosso colonnello, aderendo alla guerra d'Etiopia (Prima battaglia del Tembien, Battaglia di Passo Uarieu, Battaglia di Mai Ceu) come aiutante di campo prima di Badoglio e poi di Rodolfo Graziani. Durante la guerra Daodice fu autore di numerose deportazioni in campi di concentramento nei confronti della popolazione locale. Grazie alle vittorie ottenute, Daodice fu insignito dell'Ordine Supremo della Santissima Annunziata. Nel suo governatorato ad Addis Abeba (dal 2 giugno 1940) Daodice costru\u00ec numerose infrastrutture per migliorare la condizione sociale dello stato; l'incarico venne ceduto ad Agenore Frangipani nel 1941.\nDaodice torn\u00f2 in Italia, venne promosso maggior generale e fu deputato al Parlamento italiano, ritirandosi a vita privata e prendendo parte a poche sedute in due anni di carica di deputazione. Daodice vot\u00f2 contro Mussolini dopo il 25 luglio 1943 e da Frosinone, dove allora risiedeva, fu costretto a fuggire a Caserta e da l\u00ec a Brindisi, presso il re e Badoglio. Dopo la guerra sub\u00ec un processo di defascistificazione e per i crimini perpetrati in Etiopia fu condannato a quindici anni di lavori forzati, scontandone per\u00f2 solo cinque."}
{"id": "3135919", "revid": "371529", "url": "https://it.wikipedia.org/wiki?curid=3135919", "title": "An Afternoon in the Garden", "text": "An Afternoon in the Garden \u00e8 un disco in formato compact disc contenente un concerto di Elvis Presley tenutosi al Madison Square Garden il 10 giugno 1972, pubblicato postumo dalla RCA Records nel 1997 (n. catal. 67457-2). L'8 marzo 2018 l'album \u00e8 stato certificato disco d'oro dalla RIAA.\nDescrizione.\nDurante il fine settimana tra il 9 e l'11 giugno 1972, Elvis Presley tenne il suo primo vero concerto a New York; infatti, vi si era gi\u00e0 esibito in televisione negli anni cinquanta e aveva registrato negli studi della citt\u00e0, ma non si era mai esibito in un concerto a pagamento. Furono tenuti quattro spettacoli in totale: tre nelle serate di venerd\u00ec, sabato, e domenica, e un'esibizione nel pomeriggio del sabato. I tecnici della RCA Records registrarono i due show del sabato, otto tracce furono pubblicate nell'album \"\", mentre lo spettacolo pomeridiano rimase inedito negli archivi della RCA fino al venticinquesimo anniversario del concerto, quando la RCA decise di pubblicare l'esibizione in formato CD.\nIl brano \"I Can't Stop Loving You\" era l'unica traccia gi\u00e0 pubblicata in precedenza nel 1977 sul disco \"Welcome to My World\", mentre \"Reconsider Baby\" e \"I'll Remember You\" erano state inserite nel cofanetto antologico \"\"."}
{"id": "3135920", "revid": "448172", "url": "https://it.wikipedia.org/wiki?curid=3135920", "title": "Battaglia di Mag Tuired", "text": ""}
{"id": "3135924", "revid": "1784425", "url": "https://it.wikipedia.org/wiki?curid=3135924", "title": "Mohammad Hashim Maiwandwal", "text": ""}
{"id": "3135926", "revid": "838137", "url": "https://it.wikipedia.org/wiki?curid=3135926", "title": "King Kong Groover", "text": "King Kong Groover \u00e8 il secondo album del gruppo musicale inglese Babylon Zoo.\nTracce.\nTutti i brani sono scritti da Jas Mann eccetto dove segnato diversamente"}
{"id": "3135927", "revid": "767487", "url": "https://it.wikipedia.org/wiki?curid=3135927", "title": "Scolica enchiriadis", "text": "Scolica enchiriadis \u00e8 un trattato musicale di autore anonimo del IX secolo abbinato a \"Musica enchiriadis\". Questi trattati vennero un tempo attribuiti a Hucbald, gli studiosi per\u00f2 non propendono pi\u00f9 per questa attribuzione.\nStoria.\n\"Scolica enchiriadis\" \u00e8 scritto in dialogo tripartito, e nonostante sia un commento a \"Musica enchiriadis\", \u00e8 circa tre volte il trattato musicale. Gran parte della teoria discussa nel trattato \u00e8 incentrata sulla concezione agostiniana della musica, in particolare sull'importanza della matematica nella musica come disciplina affine al \"Quadrivium \". Le sezioni successive attingono pesantemente alla teoria musicale di Boezio e Cassiodoro, due autori medievali le cui opere sulla musica furono ampiamente lette e distribuite centinaia di anni dopo la loro morte. Il trattato si avvale del monocordo per spiegare le relazioni fra gli intervalli. Illustra inoltre la tecnica di canto, il canto piano e la polifonia nello stile dell'organum. \nLa scala usata nel trattato, basata sul sistema del tetracordo, sembra creata apposta per il trattato anzich\u00e9 rappresentare gli usi comuni del tempo. Il sistema utilizza poi un raro esempio di notazione, nota come notazione daseiana. Questa notazione \u00e8 rappresentata da un certo numero di figure ruotate di novanta gradi per rappresentare diversi valori di altezza delle note.\nUn'edizione critica del trattato venne pubblicata nel 1981, una traduzione in lingua inglese nel 1995. e una traduzione in lingua italiana nel 2011."}
