{"id": "3139530", "revid": "1875155", "url": "https://it.wikipedia.org/wiki?curid=3139530", "title": "Diphyllobothrium", "text": "Il Diphyllobothrium o Botriocefalo \u00e8 un genere di platelminti che possono causare la difillobotriasi (botriocefalosi) negli esseri umani attraverso il consumo di pesce crudo o poco cotto. La specie principale causa di difillobotriasi \u00e8 il \"Diphyllobothrium latum\", un cestode che infetta pesci e mammiferi, responsabile di una delle zoonosi da cestode pi\u00f9 diffuse al mondo e conosciuto anche come tenia del pesce. \"D. latum\" \u00e8 diffuso in Scandinavia, Russia occidentale, regioni baltiche dell'Europa, sebbene attualmente sia anche presente in Nord America, specialmente nel Nord Ovest del Pacifico. Nella estrema parte orientale della Russia \u00e8 stato identificato \"D. klebanovskii\", che ha per ospite intermedio il Salmone rosa ed il Salmone keta.\nAltri membri del genere Diphyllobothrium comprendono \"D. dendriticum\" (la tenia del salmone), che ha una diffusione ancora pi\u00f9 ampia (l'intero emisfero settentrionale), \"D. pacificum\", \"D. cordatum\", \"D. ursi\", \"D. lanceolatum\", \"D. dalliae\", e \"D. yonagoensis\", i quali per\u00f2 raramente infettano l'uomo. In Giappone, la specie pi\u00f9 comune responsabile di infezione umana \u00e8 D. nihonkaiense, considerato una specie separata dal \"D. latum\" solo nel 1986; da successivi studi molecolari \u00e8 risultato appartenere alla specie \"D. klebanovskii\".\nStoria.\nLa tenia del pesce ha una lunga e documentata storia di infezioni ai danni di persone che consumano regolarmente pesce ed in particolare quelle i cui costumi comprendono il consumo di pesce crudo o poco cotto. Negli anni settanta, la maggior parte dei casi noti di difillobotriasi provenivano da Europa (5 milioni di casi) ed Asia (4 milioni di casi), con un minor numero di casi provenienti da Nord America e Sud America, ed in assenza di dati affidabili su casi da Africa ed Australia. \u00c8 interessante notare che, nonostante il numero relativamente basso di casi visto oggi in Sud America, alcune delle prime testimonianze archeologiche di difillobotriasi proviengano da tali siti. Evidenze di \"Diphyllobothrium spp.\" sono state rinvenute in resti umani datati - anni, nella costa occidentale del Sud America. Non \u00e8 chiaro quando il \"Diphyllobothrium latum\" e le specie ad esso imparentate iniziarono a parassitare l'uomo, ma si \u00e8 concordi nel ritenere che la difillobotriasi sia endemica nella popolazione umana da molto tempo. A causa del cambiamento delle abitudini alimentari in molte parti del mondo, importate o acquisite localmente, casi di difillobotriasi sono stati recentemente documentati in aree in precedenza non endemiche come il Brasile. Proprio per ci\u00f2 la difillobotriasi rappresenta una patologia infettiva emergente in parti del globo dove si sta introducendo la pratica di mangiare pesce crudo o poco cotto.\nMorfologia.\nIl verme adulto \u00e8 composto da tre segmenti ben distinti morfologicamente: lo scolice (testa), il collo e la parte inferiore del corpo. Lo scolice \u00e8 a forma di mandorla e, a differenza delle tenie, non ha uncini n\u00e9 ventose; il nome del genere Diphyllobothrium deriva appunto dalla testa, che assomiglia a due foglie messe insieme; essa non \u00e8 mai presente quando vengono espulse le proglottidi. Lo scolice \u00e8 connesso al collo, la regione proliferativa. Dal collo si dipartono numerosi segmenti (le proglottidi) la cui lunghezza varia tra i 2 ed i , mentre la larghezza tra i 10 ed i , e che contengono gli organi riproduttivi del verme: in ogni segmento \u00e8 presente un utero a forma di rosetta in posizione centrale (a differenza delle tenie in cui \u00e8 posizionato lateralmente). Un esemplare di D. latum pu\u00f2 produrre - proglottidi, tali da renderlo il pi\u00f9 lungo parassita conosciuto nell'uomo, raggiungendo mediamente i 10(eccezionalmente i 20) metri di lunghezza; un adulto pu\u00f2 rilasciare in un giorno oltre un milione di uova.\nCiclo vitale.\nI cestodi adulti possono infettare esseri umani, canidi, felini, orsi, pinnipedi, e mustelidi, sebbene l'accuratezza dei dati riguardanti alcune delle specie non umane sia tuttora oggetto di dibattito. Le uova immature sono espulse dalle feci del mammifero (l'ospite definitivo in cui il parassita si riproduce).\nIl ciclo vitale del D. latum comprende almeno due ospiti intermedi (un copepode ed uno o pi\u00f9 pesci), ed un ospite definitivo (che possono essere l'uomo od altri mammiferi piscivori/ittiofagi). Lo svolgimento del ciclo vitale \u00e8 illustrato in figura. Le uova immature vengono espulse tramite le feci da portatori infetti (1). Se queste raggiungono l'acqua e trovano condizioni ideali di temperatura (16-), luminosit\u00e0 ed ossigenazione, maturano in 7-20 giorni (2). Dalle uova escono i coracidi (3), che vengono ingeriti da copepodi, piccoli crostacei acquatici, nella cavit\u00e0 corporea dei quali il coracidio si sviluppa in larva procercoide (4). Per l'ulteriore evoluzione allo stadio di larva plerocercoide (piccolo verme di 5\u2013) \u00e8 necessario che il copepode diventi preda di un pesce, il secondo ospite intermedio (5). Una volta ingerita, la larva procercoide, migra nella muscolatura del pesce, dove pu\u00f2 rimanere inattiva per diversi mesi, ma pu\u00f2 infestare nuovamente dei pesci carnivori (6). Tra i pesci ospiti del parassita vi sono il luccio, la trota, il salmone, il pesce persico, la bottatrice, il salmerino. \u00c8 nello stato plerocercoide che la larva rappresenta la forma infestante per l'ospite definitivo (7). La larva plerocercoide pu\u00f2 attaccarsi all'intestino dell'ospite e completare il suo sviluppo in parassita adulto (8). Cresce dai 5 ai al giorno e le proglottidi rilasciano le prime uova immature dopo 4-6 settimane dall'infestazione (9) anche se l'intervallo di tempo pu\u00f2 variare dalle 2 settimane ai 2 anni. Il parassita adulto pu\u00f2 vivere fino a 20 anni.\nImplicazioni sanitarie.\nClinica.\nI sintomi della difillobotriasi sono generalmente lievi e possono includere diarrea, dolori addominali, vomito, perdita di peso, affaticamento, costipazione ed astenia. Circa quattro casi su cinque sono asintomatici e possono passare molti anni senza che il parassita venga identificato. In un ristretto numero di casi, l'infestazione pu\u00f2 portare ad una grave carenza di vitamina B12 a causa dell'assorbimento da parte del parassita dell'80% o pi\u00f9 dell'introito giornaliero di questa, ed alla comparsa di una anemia megaloblastica indistinguibile dall'anemia perniciosa. L'anemia pu\u00f2 anche portare a sintomi neurologici da demielinizzazione (Degenerazione subacuta combinata del midollo spinale o Sindrome neuroanemica di Lichtheim). Normalmente la deplezione dei quantitativi di Vitamina B12 richiede una infestazione di lunga durata, ed i sintomi neurologici appaiono dopo anni.\nDiagnosi.\nLa diagnosi \u00e8 fatta solitamente identificando i segmenti delle proglottidi o le caratteristiche uova (hanno forma ellittica ed un opercolo) nelle feci. Queste semplici tecniche diagnostiche ci permettono di identificare la natura del contagio ed il genere di parassita, condizione di solito sufficiente in ambito clinico. Tuttavia, quando deve essere determinata la specie (in studi epidemiologici, ad esempio), possono essere utilizzate con successo analisi RFLP (polimorfismo da lunghezza dei frammenti di restrizione). L'analisi PCR pu\u00f2 essere eseguita su campioni di uova purificati, o su campioni di feci dopo sonicazione delle uova per rilasciarne il contenuto.\nTrattamento.\nEffettuata la diagnosi, il trattamento \u00e8 semplice ed efficace. Il trattamento standard per la difillobotriasi, cos\u00ec come per numerose infestazioni parassitarie da Cestodi e Trematodi \u00e8 una singola dose di praziquantel (5\u2013 per os in singola somministrazione per adulti e bambini). Un trattamento alternativo \u00e8 il niclosamide (2 g per os in singola somministrazione per gli adulti o per os in singola somministrazione). Un altro interessante strumento sia diagnostico che terapeutico \u00e8 il mezzo di contrasto \"Gastrografin\", introdotto nel duodeno, che permette la visualizzazione del parassita e si \u00e8 anche dimostrato in grado di indurre il distacco e l'espulsione del parassita.\nEffetti collaterali della terapia.\nIl praziquantel ha pochi effetti collaterali, molti dei quali sono simili ai sintomi della difillobotriasi. Essi comprendono malessere generale, cefalea, vertigini, disturbi addominali, nausea, aumento della temperatura e, occasionalmente, reazioni cutanee allergiche. Gli effetti collaterali della Niclosamide sono molto rari, a causa del fatto che non viene assorbita nel tratto gastrointestinale.\nEpidemiologia.\nLe persone a pi\u00f9 alto rischio di infezione sono tradizionalmente quelle che consumano regolarmente pesce crudo, compresi i pescatori che mangiano il fegato crudo o le uova del pescato, e gli addetti alla preparazione e degustazione di cibi che contengono pesce crudo. Molte cucine regionali comprendono cibi crudi o poco cotti, come ad esempio sushi e sashimi nella cucina giapponese, il carpaccio di persico in quella italiana, la tartare au maison in popolazioni di lingua francese, il ceviche in America Latina ed aringhe marinate in Scandinavia. Con l'emigrazione e la globalizzazione, la pratica di mangiare pesce crudo in questi ed altri piatti ha portato la difillobotriasi in nuove parti del mondo e creato nuovi focolai endemici di malattia.\nIgiene e sanit\u00e0 pubblica.\nLe misure di contrasto pi\u00f9 vantaggiose comprendono: prevenzione della contaminazione delle acque sia sensibilizzando l'opinione pubblica sui pericoli dell'evacuare nei corpi d'acqua superficiali sia con la promozione e lo sviluppo di misure igieniche di base; lo screening ed il trattamento efficace di persone infettate dal parassita; la prevenzione delle infestazioni di esseri umani che avviene attraverso il consumo di pesce crudo infetto. Questa ultima situazione pu\u00f2 essere pi\u00f9 facilmente modificata tramite l'educazione sulla corretta preparazione del pesce. Il pesce che sia adeguatamente cotto o congelato ad almeno per 24-48 ore pu\u00f2 essere consumato senza alcun rischio di infezione da D. latum; anche il trattamento del pesce in salamoia provvede a ridurre l'infettivit\u00e0, ma solo dopo giorni o settimane, in relazione sia alla dimensione del pesce, sia del tipo di sale utilizzato; non \u00e8 invece efficace l'affumicatura."}
{"id": "3139531", "revid": "380453", "url": "https://it.wikipedia.org/wiki?curid=3139531", "title": "Angela Pressey", "text": "Gioca nel ruolo di schiacciatrice.\nCarriera.\nLa carriera di Angela Pressey inizia nel 2004 con la squadra universitaria della University of California, Berkeley, dove resta per quattro stagioni. Il miglior risultato con la maglia dei \"Golden Bears\" \u00e8 la finale regionale, persa contro la University of Nebraska\u2013Lincoln, nel 2007, quando viene anche inserita nell'All-Tournament Team. Nel 2008 ottiene la prima convocazione in nazionale, a cui si dedica esclusivamente fino al 2009.\nNel 2009, viene ingaggiata dalle Llaneras de Toa Baja, con cui vince la Liga Superior, pur saltando per infortunio la fase finale dei play-off. Nel corso dell'estate del 2009, vince la medaglia d'argento alla Final Four Cup, dove viene premiata come miglior realizzatrice della manifestazione. Nel 2010, torna a giocare nel campionato portoricano, nelle Vaqueras de Bayam\u00f3n; con la nazionale vince una nuova medaglia d'argento, questa volta al Montreux Volley Masters. Sempre nel 2010, viene ingaggiata dallo , con cui vince la 1. Bundesliga austriaca. Durante l'estate del 2011 vince la medaglia di bronzo sia ai XVI Giochi panamericani che alla Coppa panamericana. Nella stagione 2012 viene ingaggiata dalle Lancheras de Cata\u00f1o, con le quali si aggiudica nuovamente il campionato portoricano. Successivamente si prende una pausa dalla pallavolo per maternit\u00e0.\nVita privata.\n\u00c8 figlia a Paul Pressey, ex cestista ed allenatore di pallacanestro professionista nella NBA. \u00c8 inoltre sposata con Justin Forsett, giocatore di football americano professionista."}
{"id": "3139533", "revid": "204012", "url": "https://it.wikipedia.org/wiki?curid=3139533", "title": "Chia-Jung Chuang", "text": ""}
{"id": "3139535", "revid": "204012", "url": "https://it.wikipedia.org/wiki?curid=3139535", "title": "Chuang Chia-Jung", "text": ""}
{"id": "3139538", "revid": "76963", "url": "https://it.wikipedia.org/wiki?curid=3139538", "title": "Stephen J. Rivele", "text": "Carriera.\nIn coppia con Chris Wilkinson.\nNegli anni Ottanta, tramite amici in comune, Rivele, che all'epoca era un romanziere e giornalista investigativo free-lance, fece la conoscenza di Christopher Wilkinson, sceneggiatore alle prime armi. In quel periodo, Rivele stava lavorando a un pezzo, quando gli venne l'idea di poterlo usare come spunto per un potenziale film, pensando di chiamare Wilkinson per farsi aiutare. Cinque anni dopo, i due terminarono la sceneggiatura, inviandola alla compagnia di produzione HandMade Films.\nNei primi anni Novanta, Oliver Stone annunci\u00f2 che avrebbe diretto un film su Richard Nixon. Wilkinson si mostr\u00f2 in un primo momento disinteressato, cos\u00ec come anche Rivele, ma dopo alcune settimane, vista l'attenzione suscitata dal film, i due si misero al lavoro su un cartaceo, spedendolo via fax all'indirizzo di Stone. Nonostante il duo pensasse che Stone non avrebbe mai accettato di dirigere il loro lavoro, invece, il giorno seguente, il regista li contatt\u00f2, offrendogli un posto da sceneggiatori sotto contratto. I due impiegarono sei settimane a scrivere il film, utilizzando all'incirca 70 fonti su cui basarsi.\nDopo aver lavorato ben nove settimane alla scrittura di \"Al\u00ec\" con Will Smith, ispirato alla vita del pugile Muhammad Ali, i due si sono occupati anche della scrittura di alcuni progetti cinematografici rimasti in sviluppo, come \"Houdini\" di Ang Lee e \"Sins of the Father\" di Jim Sheridan. Nel 2003 la Warner Bros. incaric\u00f2 Wilkinson e Rivele di scrivere \"Kleopatra\", un progetto epico per ridare vistosit\u00e0 al genere \"peplum\" tratto dell'omonimo romanzo storico di Karen Essex; anticipandogli 1,5 milioni di dollari per la sola scrittura del trattamento. I due spesero oltre sei mesi di lavoro per scrivere la prima bozza di sceneggiatura, a causa della storicit\u00e0 del materiale di fondo ricco di dettagli difficili da mettere su pellicola, ma anche per le difficolt\u00e0 portate dall'adattare per il grande schermo un personaggio gi\u00e0 trasposto 17 volte nel passato, cercando quindi, qualcosa di nuovo per dare un nuovo contorno alla storia.\nInsieme al socio Wilkinson ha scritto la sceneggiatura e/o collaborato alla scrittura di diversi film previsti per il futuro, tra i quali \"Embedded\", \"Moneyball\", \"Pawn Sacrifice\", \"Mulkey\" e un film sul defunto cantante Tupac Shakur."}
{"id": "3139539", "revid": "204012", "url": "https://it.wikipedia.org/wiki?curid=3139539", "title": "Chia-jung Chuang", "text": ""}
{"id": "3139549", "revid": "1921867", "url": "https://it.wikipedia.org/wiki?curid=3139549", "title": "Deep Cuts (A Perfect Circle)", "text": "Deep Cuts \u00e8 il primo EP del gruppo musicale statunitense A Perfect Circle, pubblicato il 7 aprile 2009 dalla Virgin Records.\nDescrizione.\nContenente quattro tracce, comprende brani gi\u00e0 pubblicati nei singoli dell'album di debutto del gruppo \"Mer de Noms\"."}
{"id": "3139550", "revid": "1543377", "url": "https://it.wikipedia.org/wiki?curid=3139550", "title": "Albertaceratops nesmoi", "text": "Albertaceratops (il cui nome significa \"faccia cornuta dell'Alberta) \u00e8 un genere estinto di dinosauro ceratopside centrosaurino vissuto nel Cretaceo superiore, circa 77,5 milioni di anni fa (Campaniano), in quella che oggi \u00e8 la Formazione Oldman in Alberta, Canada. Il genere contiene una singola specie, ossi \"A. nesmoi\". \nDescrizione.\n\"Albertaceratops\" \u00e8 un ceratopide piuttosto grande. Nel 2010, Gregory S. Paul stim\u00f2 la lunghezza dell'animale a 5,8 metri, per un peso d 3,5 tonnellate. A causa della miscelazione del materiale di \"Albertaceratops\" con quello di \"Medusaceratops\", la diagnosi di Ryan, del 2007, non \u00e8 pi\u00f9 del tutto affidabile, specialmente per la costruzione piuttosto variabile delle corna sopraorbitali (corna poste sopra le orbite). L'unico carattere distintivo di \"Albertaceratops\" \u00e8 la forma del collare.\nIl muso di \"Albertaceratops\" \u00e8 corto ed estremamente convesso, anche le narici sono corte e alte. Il contorno interno delle narici sono alquanto rettangolari; tuttavia, il bordo posteriore \u00e8 convesso mentre il bordo anteriore \u00e8 ondulato e cavo. Sulla parte superiore dell'osso nasale \u00e8 presente un piccolo nucleo osseo allungato, piuttosto basso e stretto, che, in vita, probabilmente sosteneva un piccolo corno o una struttura analoga di cheratina, come in \"Achelousaurus\" e \"Pachyrhinosaurus\". Le corna sopraoculari sono piuttosto lunghe, circa mezzo metro. I nuclei ossei delle corna sopraoculari sono rivolte e leggermente piegate in avanti e lateralmente.\nIl cranio di \"Albertoceratops\" presenta anch'esso il tipico collare osseo distintivo dei ceratopsidi. Questo \u00e8 moderatamente corto e sporge fortemente all'indietro. A causa di un danno subito dall'esemplare tipo, il numero esatto di osteodermi (o noduli ossei ai lati del collare) sul bordo laterale dello scudo, gli episquamosali (osteodermi dell'osso squamosale), \u00e8 sconosciuto; sembra che ce ne fossero almeno tre nella parte pi\u00f9 alta dell'osso squamosale. Degli epiparietali (gli osteodermi sul bordo dell'osso parietale), ce ne sono quattro pi\u00f9 piccoli sul bordo superiore del collare. Ryan ha interpretato ci\u00f2, stimando un numero complessivo da quattro a sette (P4-7). Nell'angolo superiore del collare si trova un osteoderma molto grande e appiattito, ritenuto il terzo epiparietale, la cui base occupa quasi la met\u00e0 del margine posteriore. Secondo l'interpretazione di Ryan del 2007, questo epiparietale \u00e8 ricurvo, a forma di semicerchio e rivolto verso l'esterno ai lati del collare, la cui punta si trova a livello del quarto epiparietale. Tuttavia, ci\u00f2 \u00e8 influenzato dal materiale assegnato a \"Medusaceratops\": nell'olotipo, il grado di curvatura di questa struttura non \u00e8 rilevabile e forse il terzo epiparietale non \u00e8 nemmeno ricurvo, ma una piastra piatta di forma vagamente triangolare. Tra i terzi epiparietali di ciascun lato del collare \u00e8 presente una piccola tacca rotonda sulla linea mediana dello scudo. Non c'\u00e8 traccia del secondo e del primo epiparietale. Come nella maggior parte dei ceratopsidi, il collare di questi animali era alleggerito da due apertura su ciascun lato del collare, le fenestre parietali.\nLa mappatura degli elementi postcranici (resti del corpo), nel 2007, era di nuovo basata sulla somiglianza con il materiale che in seguito si rivel\u00f2 essere di \"Medusaceratops\". Di conseguenza, non sono disponibili dati affidabili fino alla scoperta di un esemplare che unisca il cranio e il postcranio su quest'ultimo.\nClassificazione.\n\"Albertaceratops\" \u00e8 un rappresentante della famiglia Ceratopsida, comunemente conosciuti come dinosauri cornuti. Le caratteristiche del cranio hanno permesso ai paleontologi di stabilire anche la sottofamiglia di appartenenza, i Centrosaurinae, bench\u00e9 le grandi corna sopraorbitali siano caratteristiche dell'altra sottofamiglia di ceratopsidi, i Chasmosaurinae. \u00c8 probabile che \"Albertaceratops\" rappresentasse una forma primitiva di centrosaurino, testimoniando cos\u00ec che, in origine, i centrosaurini non possedevano il grande corno nasale ma due lunghe corna sopra gli occhi. I resti di \"Albertaceratops\" sono stati rinvenuti in Alberta (Oldman Formation), come indica il nome, ma altri resti frammentari attribuiti con qualche dubbio a questo animale sono stati ritrovati in Montana (formazione di Judith River).\nIl cladogramma presentato di seguito segue l'analisi filogenetica di Chiba \"et al.\" (2017), che includeva una rivalutazione sistematica di \"Medusaceratops lokii\":\nScoperta e denominazione.\n\"Albertaceratops\" \u00e8 noto da un singolo cranio completo (TMP.2001.26.1) trovato nell'agosto del 2001, e alcuni frammenti del cranio e postcranici. Un'analisi filogenetica condotta dal suo descrittore, Michael J. Ryan, ha scoperto che era un centrosaurino basale. Ulteriori esemplari sono stati segnalati da un letto d'ossa della Formazione Judith River del Montana, che \u00e8 equivalente alla Formazione Oldman e differenziata solo dal confine tra Canada e Stati Uniti. Tuttavia, ulteriori studi hanno dimostrato che questi resti appartengono ad un altro centrosaurino, \"Medusaceratops\". Entrambi i ceratopsidi hanno vissero nello stesso periodo, circa 77,5 milioni di anni fa.\nLa specie tipo, \"Albertaceratops nesmoi\", venne descritta nel 2007 da Michael Ryan, curatore del Museo di Storia Naturale di Cleveland. Il nome del genere, \"Albertaceratops\" si riferisce alla provincia canadese dell'Alberta, unita a \"ceratops\" che significa \"faccia cornuta\", un termine comune per i nomi dei ceratopsidi. Il nome specifico, \"nesmoi\", rende omaggio a Cecil Nesmo, un allevatore che vive a Manyberries, Alberta, una citt\u00e0 di meno di 100 persone situata a 71 chilometri a sud di Medicine Hat. Il rancher fu cos\u00ec onorato in riconoscimento dei suoi sforzi per aiutare i cacciatori di fossili, a recuperare l'esemplare."}
{"id": "3139551", "revid": "22356", "url": "https://it.wikipedia.org/wiki?curid=3139551", "title": "Albertaceratops", "text": ""}
{"id": "3139559", "revid": "1186766", "url": "https://it.wikipedia.org/wiki?curid=3139559", "title": "Bad Guy", "text": ""}
{"id": "3139570", "revid": "122426982", "url": "https://it.wikipedia.org/wiki?curid=3139570", "title": "Amedeo Vergani", "text": "Biografia.\nAmedeo Vergani nasce ad Erba, in provincia di Como, il 29 ottobre 1944.\nL'attivit\u00e0 fotogiornalistica.\nInizi\u00f2 la sua carriera giovanissimo, quando ancora frequentava il liceo classico, come collaboratore di un quotidiano locale, \"La Provincia di Como\".\nTerminata la scuola fu assunto come cronista e in seguito gli venne affidata la responsabilit\u00e0 dell'appena istituita redazione di Lecco. Tra i vari problemi si trov\u00f2 a dover organizzare un servizio di \u201cfotoreporters-collaboratori\u201d e mentre avvi\u00f2 l'istituzione di questa struttura, per alcuni mesi dovette provvedere a realizzare le immagini per illustrare i suoi articoli di cronaca. Inizi\u00f2 anche una collaborazione fotografica con l'agenzia internazionale \"Associated Press\". Quando divent\u00f2 giornalista professionista nel 1971 lasci\u00f2 Lecco per entrare a far parte della redazione centrale del quotidiano e divent\u00f2 corrispondente dalla provincia di Como del \"Corriere della Sera\", del \"Corriere d'Informazione\", del \"Corriere del Ticino\" di Lugano e anche dell'agenzia \"Nea\" e \"Aga\" per l'area nord-ovest della Lombardia e per la Svizzera italiana. In questa prima fase professionale il lavoro da cronista si alternava ad una serie di esperienze da inviato e inizi\u00f2 a viaggiare all'estero realizzando reportage fotografici e d'attualit\u00e0.\nTra le varie esperienze nel 1968 fu tra i primi occidentali a visitare l'Albania maoista di Hoxha, per l'epoca fu un vero e proprio viaggio scoop, e le sue foto vennero pubblicate su molte tra le pi\u00f9 importanti testate. Seguono Balcani, Medio Oriente, Paesi dell'area islamica subsahariana e Nord Africa dove document\u00f2 in particolare la vita delle popolazioni nomadi, compresi territori al centro di guerre e guerriglie come il Kurdistan o il Sahara Spagnolo durante il periodo della decolonizzazione e delle prime azioni del fronte Polisario. Durante questi anni avvi\u00f2 una sempre pi\u00f9 intensa collaborazione con il Centro Iconografico dell\"'Istituto Geografico De Agostini\" realizzando servizi di documentazione sulla vita e le tradizioni di alcuni paesi dell'Europa e del Medio Oriente e collaborando alla realizzazione di una serie di volumi sull'Italia rivisitando il Paese attraverso gli italiani.\nNel 1977 lasci\u00f2 il giornale del quale era dipendente e contemporaneamente anche la macchina da scrivere, per dedicarsi, attraverso la libera professione, esclusivamente al giornalismo fotografico come inviato su temi di carattere geografico-sociale, culturale e folklorico sia in Italia che in molti paesi in giro per il mondo. La libera professione fu uno strumento di maggior libert\u00e0 professionale e il giornalismo fotografico fu un passepartout per allargare al di l\u00e0 delle barriere linguistiche l'area delle riviste attraverso le quali proporre gli argomenti dei propri reportage realizzati in giro per il mondo. Come \u201cinviato freelance\u201d collabor\u00f2 alle principali riviste illustrate europee con rapporti intensissimi con testate italiane \u201cstoriche\u201d come \"Atlante\", \"Gente Viaggi\", \"Natura Oggi\", \"Week End\", \"A Tavola\", \"Epoca\", \"Meridiani\", \"Capital\", \"Focus\", \"Airone\", \"Bell'Italia\", \"Bell'Europa\" e molte altre ancora. Molto intensa anche la collaborazione con alcune tra le pi\u00f9 importanti riviste straniere come \"Bunte\", \"Merian\", \"Geo\" e in particolare con la tedesca \"Geo Saison\" della quale, per anni, \u00e8 stato un collaboratore di staff. Gli furono dati tanti riconoscimenti, ad esempio nel 1984 la rivista fotografica francese \"Photo\" premi\u00f2 una sua foto usata dalla rivista tedesca \"Stern\" come una delle pi\u00f9 belle doppie pagine pubblicate in quell'anno e in settembre, per un servizio su \"Atlante\", gli venne assegnato il primo premio nel settore giornalismo del Premio Lago Maggiore. La rivista tedesca \"Geo\" nel numero di febbraio '86, pubblicando uno dei suoi numerosi servizi, oltre a dedicargli la copertina, lo present\u00f2 mettendo in risalto il grande successo con il quale portava avanti a livello internazionale la sua professione\nAttraverso il proprio archivio fotografico forn\u00ec immagini per le pi\u00f9 disparate iniziative editoriali sia in Italia che all'estero ed in particolare per libri e volumi illustrati come \"Majestuese Italie\" edito da \"Atlas\" di Parigi, \"\u00c4gypten\" e \"S\u0171dtirol\", entrambi nella \"Collection Merian\" tedesca (serie sul mondo visto attraverso le immagini dei pi\u00f9 prestigiosi fotografi), \"Giobbian\" edito da \"Electa Editore\", \"Fiere, Santi, Miracoli nell'Alta Brianza\", \"Il palio di Feltre\", \"L'acropoli di Atene\", \"I palazzi di Creta\", \"I palazzi del Canal Grande\" e \"Cina: il volto di un grande Paese\" editi dall\"'Istituto Geografico DeAgostini\" e \"Lavoro artigiano in Lombardia\". Ha inoltre collaborato all'illustrazione di importanti opere grafiche come \"Il Milione\" edito da \"IGDA\" Novara, \"Il Grande Atlante\" e \"La Geografia di Biagi\" della Rizzoli di Milano.\nLe sue foto furono esposte in moltissime mostre, in tutte le parti del mondo, come negli Stati Uniti, in Germania, in Cina, in Francia, in Giappone e in Italia, in contesti prestigiosi come la Biennale di Venezia, la Triennale di Milano, il Guggenheim di Venezia, il Sicof Cultura, il Vitra Design Museum, il Centre Georges Pompidou a Parigi, il Museo d'Arte Moderna di Pechino, la Neikrug Gallery di New York, la galleria Il Diaframma (di Lanfranco Colombo) di Milano e molti altri ancora.\nL'attivit\u00e0 sindacale.\nAccett\u00f2 anche incarichi professionali legati alla conduzione di stage e corsi di specializzazione per mettere a disposizione di colleghi pi\u00f9 giovani le esperienze da lui acquisite durante la sua carriera di fotogiornalista.. Questa scelta matur\u00f2 parallelamente al crescente impegno negli organismi istituzionali della sua professione ed in particolare nel sindacato dei giornalisti e nelle aggregazioni che hanno come scopo quello di difendere e meglio qualificare il lavoro di chi si occupa di informazione visiva ed in particolare di fotografia. Per molti anni \u00e8 stato un attento e instancabile sostenitore della dignit\u00e0 dei fotogiornalisti, animando molte battaglie a favore della categoria, dedicando il suo tempo e le sue risorse con il solo scopo di migliorare la situazione dei giornalisti dell'informazione visiva. Il suo impegno nel sindacato di categoria l'ha portato ad essere per diversi anni all'interno di organismi della Federazione Nazionale Stampa Italiana della quale fu consigliere e fino all'ultimo dirigente con il Gruppo dei Giornalisti dell'informazione visiva, nonch\u00e9 componente della commissione contratto e consigliere dell'Associazione Lombarda dei Giornalisti. Assieme ad altri colleghi si \u00e8 impegnato per realizzare, in seno alla FNSI, un \"centro analisi e documentazione sui problemi dell'informazione del giornalismo\". Cos\u00ec \u00e8 nata LSDI (Libert\u00e0 di Stampa/Diritto all'Informazione), un organismo spontaneo ed autonomo, anche se fortemente collegato al sindacato, di cui \u00e8 sempre stato un vivace animatore, anche su problemi non specificatamente relativi al giornalismo.\nIn Lombardia ha rivitalizzato a met\u00e0 degli anni novanta il primo GSGIV (Gruppo di Specializzazione dei Giornalisti dell'Informazione Visiva), fondando il GSGIV regionale lombardo che fa capo all'Associazione Lombarda dei Giornalisti. Con il suo lavoro volontario come presidente di questo gruppo di specializzazione ha sempre continuato a denunciare le drammatiche condizioni della sua categoria, cercando anche di dare una sorta di consapevolezza riguardo al proprio mestiere ai colleghi fotogiornalisti. Il suo impegno all'interno del GSGIV lombardo ha anche dato il via alla fondazione di altri GSGIV regionali (ad esempio in Veneto e in Liguria), aumentando la coesione dei giornalisti dell'informazione visiva non solo in Lombardia. La sua ultima battaglia fu per un tariffario minimo per il riconoscimento della pari dignit\u00e0 del giornalista. Per molti anni \u00e8 stato un punto di riferimento per giornalisti e fotogiornalisti, investendo il suo talento e dedicandosi con totale dedizione al bene comune dei colleghi.\nUn malore lo ferm\u00f2 la notte del primo maggio 2010 mentre riposava nella sua casa di Merone."}
{"id": "3139571", "revid": "599013", "url": "https://it.wikipedia.org/wiki?curid=3139571", "title": "Spettroscopia in riflettanza", "text": "La spettroscopia in riflettanza o spettroscopia di riflettanza \u00e8 una tecnica spettroscopica basata sulla misura del fattore di riflettanza spettrale in funzione della lunghezza d'onda della radiazione incidente.\nLa radiazione incidente \u00e8 nella lunghezza d'onda del vicino infrarosso, del visibile e dell'ultravioletto.\nLa spettroscopia di riflettanza pu\u00f2 essere \"a contatto\" o \"per immagini\".\nTecniche di spettroscopia di riflettanza sono:\nReflectance Anisotropy Spectroscopy.\nLa Spettroscopia di Riflettanza Anisotropa [Reflectance (o Reflection) Anistotropy Spectroscopy, RAS, a volte indicata anche come Raflectance Difference Spectroscopy, RDS] \u00e8 una tecnica di spettroscopia che permette di rilevare l\u2019anisotropia ottica della superficie di un materiale (se quest\u2019ultimo \u00e8 isotropo come i cristalli cubici), tramite un esperimento di riflessione in cui si misura la differenza in intensit\u00e0 di luce, quando polarizzata linearmente lungo due diverse direzioni mutuamente ortogonali. La RAS pu\u00f2 essere considerata una forma particolare di ellissometria ad incidenza (quasi) normale. Il vantaggio offerto \u00e8 che la misura pu\u00f2 essere direttamente legata alle propriet\u00e0 fisiche della superficie del materiale, senza la necessit\u00e0 di un modello per una prima interpretazione degli spettri.\nLe due direzioni sondate dalla luce polarizzata sono generalmente indicate come \u03b1 e \u03b2. Per poter accordare questi due assi (\u03b1 e \u03b2) con direzioni significative del campione (ad esempio, assi cristallografici di ricostruzione superficiale o direzioni di assemblaggio molecolare), \u00e8 importante un\u2019analisi azimutale preliminare durante la quale il campione \u00e8 ruotato parallelamente al suo piano fino a quando le strutture spettroscopiche non risultino massimizzate in intensit\u00e0.\nPer ottenere la polarizzazione periodica della luce quest\u2019ultima, emessa generalmente da una lampada ad arco e polarizzata (\u03b1) da un polarizzatore Glen-Taylor o Glen-Thomson (ad alta efficienza), passa attraverso un modulatore foto-elastico. Questo \u00e8 costituito da un cristallo trasparente isotropo di quarzo o CaF2 (testa ottica) attaccato ad un cristallo piezoelettrico che, sottoposto a vibrazione (50 kHz), produce uno stress meccanico sulla testa ottica rendendola birifrangente lungo l\u2019asse di stress (cio\u00e8, con diverso indice di rifrazione). La luce uscente dal modulatore pu\u00f2 essere ancora polarizzata linearmente ma con asse ruotato di 90\u00b0 (\u03b2) rispetto a quello entrante. Si pu\u00f2 dimostrare che, durante un intero ciclo di stress meccanico, la polarizzazione della luce oscilla fra \u03b1 e \u03b2 con una frequenza di 100 kHz.\nEsistono due configurazioni sperimentali dell\u2019apparato RAS, cos\u00ec come riportato in figura. i) configurazione Aspnes, con due polarizzatori (di cui il secondo, chiamato analizzatore, posto prima del monocromatore, come si vede nel pannello A); ii) configurazione Safarov, caratterizzata dall'uso di un solo polarizzatore. Il vantaggio della prima configurazione \u00e8 data dalla possibilit\u00e0 di misurare direttamente l\u2019anisotropia dei coefficienti (complessi) di Fresnel di superficie per la riflessione (sia la parte reale che quella immaginaria); mentre in configurazione Safarov, solo la parte reale pu\u00f2 essere rilevata ed \u00e8 richiesto l\u2019uso delle relazioni di Kramers-Kr\u00f6nig per risalire alla parte immaginaria. Per contro, la configurazione Safarov ha il grande vantaggio che, utilizzando un solo polarizzatore, \u00e8 meno sensibile a piccoli disallineamenti dell\u2019ottica. Nella configurazione Savarov, viene anche descritta una modalit\u00e0 particolare di pilotaggio del fotomoltiplicatore detta a corrente costante. Bloccando la fotocorrente in uscita allo stesso valore per ogni singola lunghezza d\u2019onda dello spettro, il valore medio dell\u2019intensit\u00e0 del segnale riflesso \u00e8 gi\u00e0 noto, evitando di doverlo misurare ogni volta.\nRispetto alle classiche configurazioni riportate in figura, alcune modifiche sono state introdotte negli anni. Per ricordare le principali: \u00e8 stato sviluppato un apparato RAS per l\u2019infrarosso, con il quale \u00e8 stato possibile misurare per la prima volta la gap ottica del C(111) 2\u00d71; aggiungendo un obiettivo da microscopio, \u00e8 stato possibile raggiungere una buona risoluzione laterale, dell\u2019ordine dei micron, con la quale si \u00e8 confrontata l\u2019anisotropia ottica misurata nelle vicinanze della gap di strutture di GaP con misure, sullo stesso sistema, di microscopia elettronica (Scanning Electron Microscopy, SEM); per accelerare l\u2019acquisizione dati, \u00e8 stato introdotto un multicanale ottico; in questa configurazione \u00e8 stato possibile acquisire lo spettro di riflettanza e, simultaneamente, sia la parte reale sia quella immaginaria del segnale di anisotropia, usando una scala temporale di 0.1 secondi.\nIl segnale RASformula_1 \u00e8 definito come:\nformula_2\ndoveformula_3 indica la riflettanza del campione con luce polarizzata \"\u03b1\"(\"\u03b2\"); formula_4 rappresenta invece la riflettanza media del campione. Il segnale di luce riflesso dal campione viene mandato su un fotomoltiplicatore o fotodiodo. La parte modulata del segnale \u00e8 misurata tramite un amplificatore lock-in agganciato in fase con il modulatore fotoelastico mentre il valore medio di luce riflessa pu\u00f2 essere letto (in configurazione Aspnes) da un semplice multimetro.\nLavorando con un modulatore fotoelastico, il segnale pu\u00f2 essere calcolato tramite l\u2019uso di matrici di Jones e funzioni di Bessel per metterlo in relazione con i coefficienti (complessi) di Fresnel di riflessione:\nformula_5\nIl segnale RAS pu\u00f2 essere infine analizzato all'interno del \u201cmodello a tre strati\u201d di McIntyre-Aspnes. Tenendo presente che il calcolo deve essere sviluppato per luce polarizzata e sotto l\u2019ipotesi di cristallo isotropo, si ottiene:\nformula_6\ndove formula_7, formula_8 sono coefficienti caratteristici del cristallo (bulk). Il segnale RAS dipende invece dall\u2019anisotropia della funzione dielettrica di superficie formula_9, dove formula_10 e formula_11 sono rispettivamente le anisotropie della parte assorbitiva e dispersiva della funzione dielettrica di superficie. Il termine \"d\" rappresenta infine lo spessore della superficie o del film cresciuto su un cristallo.\nStoria.\nLa RAS \u00e8 stata sviluppata a met\u00e0 degli anni \u201980 da D. E. Aspnes e, in maniera indipendente, da V. Safarov, come evoluzione della gi\u00e0 nota tecnica di modulazione SDR in luce polarizzata (Surface Differential Reflectivity) per lo studio dell\u2019assorbimento di superfici di semiconduttori. La RAS permetteva un nuovo modo di misurare il segnale di riflettivit\u00e0 proveniente dalla superficie sfruttando una riduzione di simmetria rispetto al cristallo bulk, causata, ad esempio, da una ricostruzione di superficie dopo la sfaldatura del campione o dall\u2019adsorbimento di contaminanti o molecole sulla superficie con particolari simmetrie. Variando periodicamente la polarizzazione della luce senza modulare le propriet\u00e0 fisiche del campione (come richiesto dalle vere tecniche di modulazione), la RAS offriva l\u2019opportunit\u00e0 di studiare la superficie dei semiconduttori senza esporla ad ossidazione, come invece era necessario fare con la SDR. L\u2019idea di modulare la sonda, anzich\u00e9 il campione, ad alte frequenze (100 kHz) ha ridotto l\u2019influenza della stabilit\u00e0 meccanica dell\u2019apparato sul segnale da misurare permettendo di ottenere pi\u00f9 facilmente un ottimo rapporto segnale/rumore. Va notato, infatti, che abitualmente \u00e8 possibile lavorare con apparati RAS capaci di misurare segnali nell\u2019intervallo dei 10-4 e che, pi\u00f9 recentemente, \u00e8 stato possibile raggiungere anche stabilit\u00e0 dell\u2019ordine dei 10-6.\nCon la tecnica RAS \u00e8 stato possibile studiare superfici di ossidi, semiconduttori, metalli e film organici cresciuti in vuoto o con tecniche diverse quale la Langmuir-Blodgett. La RAS pu\u00f2 essere configurata per lavorare con campioni posti in vuoto o semplicemente in aria. \u00c8 stata anche dimostrata la possibilit\u00e0 di utilizzo della RAS per lo studio dell\u2019interfaccia liquido/solido, sotto condizioni elettrochimiche particolari (ciclo-voltammetrie) e in accoppiamento con tecniche di microscopia. La tecnica si presta poi bene per studiare interfacce sepolte non raggiungibili con altre tecniche ottiche o per lo studio di analiti con sensori di gas; per il monitoraggio in tempo reale e \"in-situ\" di processi di crescita epitassiale di film semiconduttori e di deposizione di quantum dots semiconduttori.\nSurface Differential Reflectivity.\nSi chiama Riflettivit\u00e0 Differenziale di Superficie (Surface Differential Reflectivity, SDR) o Spettroscopia di Riflettanza Differenziale (Differential Reflectance Spectroscopy, DRS) una tecnica di spettroscopia ottica che misura e compara la riflettivit\u00e0 di un campione quando si trova in due differenti condizioni fisiche (per tanto, rientra nelle tecniche di spettroscopia di modulazione). Il risultato \u00e8 descritto in termini di \u0394R/R, definito come segue:\nformula_12\ndove \"R\"1 (\"R\"2) rappresenta la riflettivit\u00e0 dovuta ad un particolare stato o condizione del campione.\nLa riflettivit\u00e0 differenziale \u00e8 usata per esaltare i contributi dovuti alla superficie di un campione nel segnale complessivo di luce riflessa. Infatti, la lunghezza di penetrazione (\"\u03b1-\"1) all'interno di un solido \u00e8 legata al coefficiente di assorbimento (\"\u03b1\") del materiale. Il contributo dovuto alla superficie del campione (es., stati di superficie, film sottili ed ultra-sottili di materiale depositato su un substrato, ecc.) nel segnale riflesso generalmente \u00e8 dell\u2019ordine del percento. La differenza fra due stati del campione (1 e 2) pu\u00f2 esaltare piccole differenze che sussistono proprio sulla superficie del campione in esame. Se \"R\"1 rappresenta la riflettivit\u00e0 di una superficie appena preparata (es., dopo una sfaldatura in vuoto) e \"R\"2 la riflettivit\u00e0 dello stesso campione dopo l\u2019esposizione ad idrogeno o ossigeno, lo spettro \u0394R/R pu\u00f2 essere messo in relazione alle transizioni ottiche della superficie pulita (es., stati di superficie); se \"R\"1 \u00e8 la riflettivit\u00e0 di un campione ricoperto da un film organico (o anche se il substrato \u00e8 solo parzialmente ricoperto) ed \"R\"2 rappresenta la riflettivit\u00e0 del substrato prima della crescita del film, lo spettro \u0394R/R pu\u00f2 essere messo in relazione alle propriet\u00e0 ottiche delle molecole depositate; ecc.\nLa definizione sperimentale del segnale SDR riportata \u00e8 stata interpretata in termini di spessore della superficie (o del film, \"d\") e della sua funzione dielettrica (\u03b52 = \u03b5\u20192 - i\u03b5\u201d2). Questo modello, che assume la superficie come una fase ben definita sopra il cristallo, \u00e8 noto come modello a 3 strati ed afferma che:\nformula_13\ndove \u03b51 = 1 \u00e8 la costante dielettrica del vuoto ed \u03b53 = \u03b5\u20193 - i\u03b5\u201d3 \u00e8 la funzione dielettrica del substrato.\nLe misure SDR sono generalmente realizzate sfruttando un multicanale ottico accoppiato con un doppio percorso ottico nella configurazione chiamata a croce di Michelson, cos\u00ec come riportato in figura.\nNella configurazione riportata in figura, il segnale \u0394R/R \u00e8 ottenuto dal confronto diretto fra il segnale di riflettivit\u00e0 \"R\"1 proveniente dal campione (es., un substrato di silicio ricoperto da un piccolo quantitativo di molecole) posizionato in una camera da vuoto ultra-spinto (primo percorso ottico) e il segnale \"R\"2 acquisito da un campione di riferimento (chiamato dummy sample; ad es., un wafer di silicio) posizionato lungo il secondo percorso ottico. La differenza fra \"R\"1 ed \"R\"2 \u00e8 dovuta alle molecole depositate che possono modificare il segnale di riflettivit\u00e0 nell'intervallo di 10-3\u00f710-2 rispetto al segnale complessivo riflesso dal vero campione. Conseguentemente, la misura richiede un\u2019alta stabilit\u00e0 ed i due percorsi ottici devono essere uguali.\nL\u2019apparato SDR \u00e8 stato descritto ed utilizzato la prima volta da G. Chiarotti per lo studio del contributo degli stati di superficie alle propriet\u00e0 di riflettivit\u00e0 del Ge(111). Questo lavoro riporta anche la prima evidenza diretta di stati di superficie nei semiconduttori. Un\u2019evoluzione dell\u2019apparato sperimentale, che prevedeva l\u2019uso di luce polarizzata, \u00e8 stata descritta per la prima volta da P. Chiaradia e collaboratori al fine di studiare la struttura della superficie di Si(111) 2 \u00d7 1. Altri sistemi SDR equivalenti a quello descritto sono stati utilizzati per studiare: l\u2019evoluzione della rugosit\u00e0 di superfici, la reattivit\u00e0 di superfici di semiconduttori a base alogena, l\u2019adesione di nanoparticelle durante la crescita, la crescita di metalli pesanti su semiconduttori, la caratterizzazione di nano-antenne, solo per citare alcuni dei lavori che sfruttano questa tecnica sperimentale.\nFiber optics reflectance spectroscopy.\n\u00c8 una tecnica di spettroscopia di riflettanza di contatto, che impiega fibre ottiche come sorgenti luminose. La luce riflessa \u00e8 poi raccolta con \"sfere integranti\". Per la calibrazione si utilizza uno standard di riferimento bianco, di solito una superficie di teflon.\nReflection visible light imaging microspectroscopy.\n\u00c8 una tecnica di imaging. Si invia radiazione con differenti lunghezze d'onda e si misura la radiazione riflessa alle diverse lunghezze d'onda. Per la calibrazione si utilizza uno standard di riferimento bianco, di solito una superficie di teflon."}
{"id": "3139572", "revid": "765341", "url": "https://it.wikipedia.org/wiki?curid=3139572", "title": "Glyphis gangeticus", "text": "Lo squalo del Gange (Glyphis gangeticus ) \u00e8 una rara specie di squalo della famiglia dei Carcarinidi diffusa nel corso del Gange, in India. Non deve essere confuso con lo squalo leuca, anch'esso presente nel Gange e talvolta chiamato erroneamente \u00absqualo del Gange\u00bb.\nDescrizione.\nNell'aspetto esteriore \"G. gangeticus\" mostra le caratteristiche tipiche di tutti i Carcarinidi: corpo tozzo, muso piuttosto arrotondato e occhi piccoli. La prima pinna dorsale \u00e8 situata sull'ultimo terzo delle pinne pettorali e la sua estremit\u00e0 libera si trova proprio davanti alle pinne pelviche. La seconda pinna dorsale \u00e8 molto pi\u00f9 piccola della prima, sebbene sia ugualmente piuttosto grande. La pinna anale \u00e8 leggermente pi\u00f9 piccola della seconda pinna dorsale. Le pinne pettorali sono larghe e falcate. \u00c8 presente una fossetta precaudale superiore longitudinale, ma manca la cresta interdorsale. Raggiunge al massimo 2 metri di lunghezza.\nQuesta specie tende ad avere una colorazione uniforme grigia o marroncina, senza strisce o macchie apparenti.\nDistribuzione.\nLo squalo del Gange, come dice il nome, vive solamente nei fiumi dell'India orientale e nord-orientale, soprattutto nell'Hughli (Bengala Occidentale), nel Gange (Assam), nel Brahmaputra (Bihar) e nel Mahanadi (Orissa). I bengalesi lo chiamano \"Baagh Maach\", che significa \u00abpesce tigre\u00bb. Generalmente predilige il corso medio-inferiore dei fiumi.\nBiologia.\nLo squalo del Gange abita con un ridotto numero di esemplari le acque dolci, le zone costiere e gli estuari. Le sue abitudini alimentari sono sconosciute. Probabilmente \u00e8 viviparo e i piccoli alla nascita sono lunghi 55-60 centimetri.\nConservazione.\nLo squalo del Gange si trova in grave pericolo di estinzione. Secondo l'Unione Internazionale per la Conservazione della Natura, \u00e8 una delle 20 specie di squalo pi\u00f9 minacciate del mondo. La sovrapesca, molto diffusa e tuttora in aumento, ha diminuito notevolmente il numero di questi squali. L'olio da essi ricavato, insieme a quello ottenuto dal platanista, \u00e8 molto richiesto.\nPericolo per l'uomo.\nLo squalo del Gange potrebbe costituire una minaccia per l'uomo, ma questo non \u00e8 mai stato provato con certezza. Sebbene alcuni lo considerino \u00abestremamente pericoloso\u00bb, \u00e8 praticamente impossibile distinguere i suoi attacchi da quelli provocati dallo squalo leuca. Molto probabilmente questo squalo \u00e8 un animale specialista che basa la sua alimentazione sui piccoli pesci. Tra le specie di squali pericolosi che vivono nel Gange, lo squalo leuca rappresenta una minaccia molto pi\u00f9 concreta di questa specie estremamente minacciata ed elusiva."}
{"id": "3139573", "revid": "219355", "url": "https://it.wikipedia.org/wiki?curid=3139573", "title": "Spettroscopia di riflettanza", "text": ""}
{"id": "3139574", "revid": "110157", "url": "https://it.wikipedia.org/wiki?curid=3139574", "title": "Serie A 1979-1980 (hockey su pista)", "text": "La Serie A 1979-1980 \u00e8 stata la 57\u00aa edizione (la 30\u00aa a girone unico), del torneo di primo livello del campionato italiano di hockey su pista. La competizione ha avuto inizio il 1\u00ba dicembre 1979 e si \u00e8 conclusa il 7 giugno 1980.\nLo scudetto \u00e8 stato conquistato dall' per la prima volta nella sua storia.\nStagione.\nNovit\u00e0.\nA prendere il testimone del e del retrocesse in serie B vi furono, vincendo il campionato cadetto, il , che tornava in serie A dopo un sol anno di cadetteria, e il ; i campani erano all'esordio in massima serie. Al torneo parteciparono: , , , , , (campione in carica), , , , , , e appunto il Marzotto Valdagno e il Salerno.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 26 giornate. Erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre la tredicesima e la quattordicesima classificata retrocedettero in serie B. La grossa novit\u00e0 fu il fatto che da questa stagione il torneo venne disputato su due anni, come gi\u00e0 accedeva per altri tornei (per esempio il campionato di calcio) e non pi\u00f9 nell'anno solare.\nAvvenimenti.\nIl campionato inizi\u00f2 Il 1\u00ba dicembre 1979 e si concluse Il 7 giugno 1980. Dopo una prima parte di stagione in cui regn\u00f2 un certo equilibrio fu la Goriziana a prendere la testa della classifica grazie a una serie di risultati consecutivi senza sconfitte. Al termine del girone di andata furono proprio i friulani a concludere in testa in torneo seguiti a tre punti dal Monza e a quattro punti dal terzetto composto dal Giovinazzo, dal Trissino e dal Breganze. Il Novara pluriscudettato invece era invischiato in zona retrocessione. Nel girone di ritorno la squadra di Gorizia croll\u00f2 inaspettatamente infilando tre sconfitte consecutive. Ne approfittarono il Giovinazzo e il Monza che la scavalcarono. Il duello per lo scudetto si risolse tra la diciannovesima e la ventiduesima giornata dove furono i pugliesi a prendere il largo guidati dal bomber Pino Marzella e a vincere per la prima volta lo scudetto. L'AFP in questa stagione trionf\u00f2 anche in Coppa delle Coppe vincendo la prima coppa europea da parte di una squadra italiana. I pugliesi grazie alla vittoria in campionato si qualificarono per la Coppa dei Campioni; il Pordenone vincendo la Coppa Italia si qualific\u00f2 per la Coppa delle Coppe mentre l'Amatori Lodi, secondo in campionato, e la Reggiana, finalista della Coppa Italia, si qualificarono per la prima edizione della Coppa CERS. Retrocedettero in serie B le due neopromosse Salerno e Marzotto Valdagno.\nClassifica finale.\nLegenda:\nNote:"}
{"id": "3139585", "revid": "124990235", "url": "https://it.wikipedia.org/wiki?curid=3139585", "title": "La pietra di Luna (miniserie televisiva)", "text": "La pietra di Luna \u00e8 uno sceneggiato televisivo del 1972, diretto dal regista Anton Giulio Majano e liberamente tratto dall'omonimo romanzo di Wilkie Collins. Il romanzo, che venne pubblicato a puntate nel 1868 sul periodico londinese \"All the Year Round\" diretto da Charles Dickens, \u00e8 stato pi\u00f9 volte adattato per lo schermo e la televisione.\nTrama.\nIl colonnello Herncastle lascia in eredit\u00e0 alla nipote Rachele un prezioso diamante da lui sottratto con la violenza e l'omicidio a un idolo indiano. La sorella di Verinder, visti i burrascosi rapporti intercorsi tra lei e il defunto, sospetta che la gemma sar\u00e0 foriera di sventura. In effetti, il diamante scompare e durante le indagini, Rachele si dimostra restia a collaborare con la polizia. Una delle domestiche, dapprima sospettata per il furto, si suicida: non era per\u00f2 la ladra. Si scoprir\u00e0 che Franklin, il cugino di cui Rachele \u00e8 innamorata, era stato l'incolpevole ladro, essendo stato drogato con del laudano da un medico che voleva sperimentare l'efficacia della droga sul giovane. Franklin aveva rubato la pietra, si era macchiato il vestito toccando una porta verniciata di fresco (macchia che dimostrer\u00e0 poi la sua \"colpevolezza\") e aveva nascosto il diamante in un luogo che credeva sicuro ma Godfrey, un altro cugino, pure lui innamorato di Rachele, disonestamente, aveva tenuto per s\u00e9 la gemma. Rachele crede che Franklin sia responsabile del furto: cerca di occultare le prove che lo incriminano ma, al tempo stesso, non vuole pi\u00f9 saperne di lui. Dovr\u00e0 passare del tempo perch\u00e9 gli avvenimenti vengano chiariti: i custodi della pietra di Luna, tre bramini che si sono aggirati nell'ombra cercando di recuperare il loro tesoro, uccideranno Godfrey e riporteranno la preziosa gemma di nuovo in India."}
{"id": "3139592", "revid": "123926332", "url": "https://it.wikipedia.org/wiki?curid=3139592", "title": "I tre tenori (programma televisivo)", "text": "I tre tenori \u00e8 stato uno speciale televisivo andato in onda su Canale 5 il 29 novembre 1998, che vedeva Maurizio Costanzo ed Enrico Mentana intervistare i pionieri della televisione italiana sulla loro carriera e vita privata: Mike Bongiorno, Corrado (alla penultima apparizione televisiva prima della scomparsa, avvenuta l'8 giugno 1999) e Raimondo Vianello.\nEssendo trasmesso di domenica sera, quando andava in onda \"Pressing\" su Italia 1, per evitare la doppia esposizione Vianello ha abbandonato a met\u00e0 serata il programma: tale pretesto \u00e8 servito a far entrare in scena Sandra Mondaini, che ha cos\u00ec preso il posto del marito raccontando aneddoti che l'hanno vista protagonista assieme a Mike e a Corrado.\nLa trasmissione - durante la quale \u00e8 stato proposto anche un videointervento di Paolo Bonolis rivolto a Mike - ha avuto l'accompagnamento pianistico del maestro Roberto Pregadio, noto per la sua trentennale collaborazione con Corrado nello \"storico\" programma \"La Corrida - Dilettanti allo sbaraglio\".\nL'Auditel registr\u00f2 il 21% di \"share\" e 5,5 milioni di spettatori, anche se su Rai 1 \"Lo Zecchino d'Oro\" ottenne il 27% di \"share\" e 7 milioni di spettatori.\nIl 26 marzo 1999 \u00e8 seguita un'altra serata dal titolo \"In ordine alfabetico\", realizzata sempre da Costanzo e Mentana con tre primattori della commedia all'italiana quali Vittorio Gassman, Alberto Sordi e Monica Vitti.\nDopo vent'anni, l'11 aprile 2019 i due giornalisti riportano in auge tale formula all'interno di una puntata speciale del \"Maurizio Costanzo Show\", intervistando gli odierni \"tre tenori\" del piccolo schermo: Paolo Bonolis, Carlo Conti e Gerry Scotti. L'Auditel ha registrato il 16,31% di \"share\" e 1,2 milioni di telespettatori, mentre su Rai 1 \"Porta a Porta\" ha ottenuto il 10,30% di \"share\" e 868.000 telespettatori."}
{"id": "3139594", "revid": "1442080", "url": "https://it.wikipedia.org/wiki?curid=3139594", "title": "Swedish Open 2006 - Singolare", "text": "Il singolare del torneo di tennis Swedish Open 2006, facente parte dell'ATP Tour, ha avuto come vincitore Tommy Robredo che ha battuto in finale Nikolaj Davydenko 6-2 6-1."}
{"id": "3139599", "revid": "599013", "url": "https://it.wikipedia.org/wiki?curid=3139599", "title": "Leonida Lucchetta", "text": "Caratteristiche tecniche.\nGiocava come ala.\nCarriera.\nNella stagione 1930-1931 ha disputato una partita di Serie A con la maglia dell'Ambrosiana-Inter, precisamente il 20 settembre 1930.\nNella stagione 1931-1932 ha militato ancora in massima serie con la maglia del neopromosso Palermo.\nDal 1933 al 1938 ha giocato con l'Alfa Romeo; ha poi militato nell'A.S. Romana di Milano e quindi nuovamente nell'Alfa Romeo, fino al 1942."}
{"id": "3139600", "revid": "767487", "url": "https://it.wikipedia.org/wiki?curid=3139600", "title": "The Moonstone (film 1915)", "text": "The Moonstone \u00e8 un film muto del 1915 diretto da Frank Hall Crane (con il nome Frank Crane). La sceneggiatura di E. Magnus Ingleton si basa sul romanzo \"La Pietra di Luna\" di Wilkie Collins adattato per il teatro dello stesso autore nel 1877.\nProdotto e distribuito dalla World Film, il film era interpretato da Eugene O'Brien, Elaine Hammerstein, Ruth Findlay, William Roselle, Edmund Mortimer.\nTrama.\nIn India, un sacerdote del tempio della Luna lancia una maledizione su chiunque ruber\u00e0 il diamante sacro incastonato in un occhio del Buddha. Quando l'inglese John Herncastle ruba la pietra, i tre preti di guardia al tempio rinunciano alla loro casta finch\u00e9 non saranno riusciti a recuperare la Pietra di Luna. Seguono cos\u00ec Herncastle fino a Londra, dove l'uomo muore, annegato in una vasca da bagno.\nIl diamante va in eredit\u00e0 a sua nipote, Rachel Verinder. Il prezioso per\u00f2 scompare: del furto viene accusato Franklin Blake, l'esecutore testamentario, un giovane innamorato di Rachel. Mentre gli indiani usano tutte le loro armi per ritrovare il gioiello, si scoprir\u00e0 che il vero autore del furto \u00e8 stato Godfrey White, un amico di Blake. Anche questo ladro muore. I tre sacerdoti recuperano la Pietra di Luna, riportandola al tempio.\nProduzione.\nIl film fu prodotto dalla World Film.\nDistribuzione.\nIl copyright del film, richiesto dalla World Film Corp., fu registrato il 10 luglio 1915 con il numero LU5774.\nDistribuito dalla World Film, il film usc\u00ec nelle sale cinematografiche statunitensi il 21 giugno 1915."}
{"id": "3139602", "revid": "1543377", "url": "https://it.wikipedia.org/wiki?curid=3139602", "title": "The Defenders (serie televisiva)", "text": "The Defenders \u00e8 una serie televisiva statunitense trasmessa dal 2010 al 2011 su CBS. \nLa serie, commedia drammatica di genere legale ambientata a Las Vegas, segue le vicende di una coppia di avvocati della difesa che fanno di tutto per aiutare i loro clienti, cercando allo stesso tempo di mantenere stabili le proprie vite private.\n\u00c8 stata cancellata dopo la trasmissione della prima stagione di 18 episodi.\nIn Italia i primi due episodi vennero trasmessi su Rai 3 in prima serata nel 2011, ma la trasmissione venne subito interrotta per i bassi ascolti riscontrati; nel 2013 la stessa rete ha riproposto la serie dal primo episodio nell'orario preserale dei fine settimana interrompendola per\u00f2 dopo la trasmissione del tredicesimo episodio. Infine la serie venne finalmente trasmessa in maniera integrale tra i mesi di novembre e dicembre 2013 nell'orario preserale feriale sul canale Rai Movie.\nAd eccezione dei primi due episodi, la serie venne interamente trasmessa in prima visione prima della sua trasmissione in chiaro, tra i mesi di gennaio e maggio 2013 sulla rete satellitare AXN in prima serata.\nProduzione.\nLa serie \u00e8 stata ideata da Kevin Kennedy e Niels Mueller. L'idea per \"The Defenders\" nasce come documentario su due reali avvocati, Michael Cristalli e Marc Saggese, assieme ai quali Harry e Joe Gantz, produttori esecutivi della serie, hanno trascorso qualche mese, a Las Vegas. Successivamente l'emittente statunitense CBS ha convertito il documentario in una vera e propria serie televisiva, i cui protagonisti sono ispirati ai due avvocati. Joe Gantz ha affermato che la serie \u00abha molto dello spirito del documentario\u00bb, e che \u00abi personaggi che hanno creato sono incredibili\u00bb.\nEpisodi.\nLa prima stagione \u00e8 stata trasmessa negli Stati Uniti dal 22 settembre 2010 all'11 marzo 2011 su CBS."}
{"id": "3139606", "revid": "599013", "url": "https://it.wikipedia.org/wiki?curid=3139606", "title": "Giuseppe Vay", "text": "Carriera.\nNella stagione 1929-1930 ha disputato 5 incontri di Serie A con la maglia del , esordendo in massima serie l'8 novembre 1929 in Brescia-Torino (0-2).\nNella stagione 1930-1931 ha militato in Serie B con la maglia del Palermo, giocando 8 partite.\nHa militato anche nel Chieri e nella Balzolese."}
{"id": "3139607", "revid": "110157", "url": "https://it.wikipedia.org/wiki?curid=3139607", "title": "Episodi di The Defenders", "text": "La prima ed unica stagione della serie televisiva The Defenders \u00e8 stata trasmessa negli Stati Uniti dal 22 settembre 2010 all'11 marzo 2011 su CBS.\nIn Italia i primi due episodi della stagione sono stati trasmessi il 12 settembre 2011 su Rai 3. In seguito la trasmissione della serie \u00e8 stata sospesa a causa dei bassi ascolti. \nDal 16 gennaio 2013, la serie \u00e8 trasmessa su AXN che dal 23 gennaio 2013 propone gli episodi in prima visione assoluta. \nDurante l'estate 2013 la serie riprende la sua programmazione dall'inizio su Rai 3, la quale per\u00f2 ne sospende la programmazione agli inizi di settembre lasciando inediti gli ultimi cinque episodi. Dall'11 novembre 2013 la serie torna in onda tutti i giorni feriali sul canale Rai Movie che trasmette anche gli episodi inediti rimasti fino al 4 dicembre 2013."}
{"id": "3139608", "revid": "767487", "url": "https://it.wikipedia.org/wiki?curid=3139608", "title": "Romano Micelli", "text": "Carriera.\nClub.\nDebutt\u00f2 nel calcio professionistico nel 1959 tra le file del Monfalcone, in Serie C. L'anno successivo si trasfer\u00ec al Messina, in Serie B, quindi nel 1961 pass\u00f2 ad un'altra societ\u00e0 della serie cadetta, il , dove rimase per tre stagioni.\nNel 1964 venne acquistato dal , che era appena stato promosso per la prima volta in Serie A, categoria nella quale Micelli esord\u00ec alla prima giornata di campionato, il 13 settembre 1964, nella sconfitta per 3-1 sul campo della .\nDopo una stagione in Puglia si trasfer\u00ec al , collezionando 28 presenze e 3 reti con la maglia dei felsinei, che in campionato si piazzarono al secondo posto alle spalle dell'Inter di Helenio Herrera.\nNel 1966 venne acquistato dal . Rimase in azzurro per tre stagioni, durante le quali lo spazio a sua disposizione si and\u00f2 riducendo progressivamente. Nel 1969 si trasfer\u00ec all', in Serie B, e due anni dopo al Lignano, tra i Dilettanti.\nNazionale.\nCollezion\u00f2 una presenza con la maglia della Nazionale maggiore italiana il 1\u00ba maggio 1965 in un'amichevole disputata a Firenze contro il (4-1)."}
{"id": "3139609", "revid": "287204", "url": "https://it.wikipedia.org/wiki?curid=3139609", "title": "Centroscyllium granulatum", "text": "Il pescecane granulato (Centroscyllium granulatum) \u00e8 una piccolissima specie di squalo poco conosciuta della famiglia degli Etmopteridi.\nDistribuzione.\nPer quanto ne sappiamo oggi, il pescecane granulato vive soltanto nelle acque al largo del Cile. L'olotipo, catturato nel corso della spedizione dell'HMS Challenger, venne pescato a 52\u00b045,5' S, 73\u00b046'W nella zona nord-occidentale dello Stretto di Magellano. La localit\u00e0 tipo che venne registrata, per\u00f2, \u00e8 Stanley, nelle Isole Falkland, dal momento che la Challenger sost\u00f2 proprio in quel porto dopo aver pattugliato il Pacifico. Sebbene Compagno (1984) riporti che la specie sia presente al largo delle Falkland, attualmente non viene pi\u00f9 registrata in quella localit\u00e0 e l'areale sembra ristretto solamente alle acque cilene.\nDescrizione.\nIl pescecane granulato \u00e8 privo di pinna anale; presenta due spine sul dorso (la seconda molto pi\u00f9 grande della prima), una seconda pinna dorsale grande, un addome lungo, pinne pettorali e pelviche piccole, occhi grandi, narici e spiracoli prominenti e una colorazione nero-brunastra. \u00c8 molto piccolo: misura al massimo solo 28 centimetri.\nBiologia.\nNon sappiamo quasi nulla sulla biologia di questa specie. Alcuni esemplari sono stati catturati attorno a 450 metri di profondit\u00e0."}
{"id": "3139616", "revid": "1444886", "url": "https://it.wikipedia.org/wiki?curid=3139616", "title": "Il tocco della medusa", "text": "Il tocco della medusa (\"The Medusa Touch\") \u00e8 un film del 1978 diretto da Jack Gold. \u00c8 tratto dall'omonimo romanzo di Peter Van Greenaway.\nTrama.\nLondra. Un uomo viene colpito ripetutamente al capo con una statuetta mentre sta guardando la televisione; Brunel, un poliziotto francese impegnato temporaneamente in Inghilterra, viene incaricato di indagare sull'omicidio di quella persona, lo scrittore John Morlar, ma, mentre la polizia sta esaminando la scena del crimine, gli astanti si accorgono che la vittima \u00e8 ancora viva. Dopo il trasporto all'ospedale viene riscontrato il coma e lo scrittore deve essere tenuto in vita artificialmente, con una sola lieve attivit\u00e0 cerebrale a testimoniare la sua permanenza in vita.\nDopo avere rintracciato la dottoressa Zonfeld, grazie alla scoperta del suo nome nel taccuino di Morlar, Brunel, con l'aiuto della psicologa, presso la quale lo scrittore era in analisi, tenta di ricostruire il suo passato alla ricerca del suo aggressore, scoprendo che la sua vita \u00e8 stata costellata di episodi di sangue che hanno colpito i suoi genitori e le persone a lui vicine con una allarmante ed inspiegabile frequenza. Mentre le condizioni di Morlar sembrano, tra lo stupore dei medici, migliorare, Brunel riesce a collegare allo scrittore due recenti avvenimenti drammatici: la caduta di un aereo nel centro di Londra e la perdita nello spazio di un equipaggio di astronauti; ritenendo che il paziente possegga delle capacit\u00e0 cerebrali in grado di provocare disastri ed eventi di morte.\nBrunel, dato il comportamento della psichiatra, comincia a sospettare di lei ma, prima che riesca a raccogliere le prove, ne riceve la confessione, motivando il suo gesto con l'intenzione di porre fine alla catena di catastrofi, quale quella dello schianto dell'aereo al quale lei stessa ha assistito, dopo avere inutilmente tentato di uccidere Morlar in ospedale. Il poliziotto non l'arresta immediatamente, confidando di avere ancora bisogno del suo aiuto per comprendere i reali scopi dello scrittore ma, il giorno dopo, la trova suicida nel suo studio.\nZonfeld lascia un messaggio registrato per Brunel, nel quale ammette il suo fallimento, con la speranza che questi possa fermare la catena di disastri al quale lo scrittore, preso coscienza dei suoi poteri, sembra non volere porre pi\u00f9 fine, ed il mutamento del suo atteggiamento nei confronti delle sue facolt\u00e0 risiede nello scopo di punire tutti quelli che ritiene responsabili della decadenza della societ\u00e0, rivelando che, prima di essere aggredito, aveva manifestato l'intento di fare crollare la Cattedrale di Westminster, durante una cerimonia nella quale saranno presenti la Regina e le massime autorit\u00e0 del Regno Unito.\nInutilmente il poliziotto cercher\u00e0 di fermare la cerimonia, riuscendo solamente ad evitare che il corteo regale entri all'interno della cattedrale, e dopo che il crollo \u00e8 iniziato, corre all'ospedale e stacca le macchine che tengono in vita Morlar ma, dopo qualche attimo in cui lo scrittore sembra morire, la sua attivit\u00e0 cerebrale riprende, muove la mano e su un blocchetto scrive il nome della centrale nucleare di Windscale, suo prossimo obiettivo per porre fine al mondo intero."}
{"id": "3139617", "revid": "599013", "url": "https://it.wikipedia.org/wiki?curid=3139617", "title": "Amalio Balzarini", "text": "Carriera.\nNella stagione 1935-1936 ha militato in Serie A con la maglia del Palermo, disputando 7 partite. Ha seguito la squadra in Serie B dopo la retrocessione, categoria nella quale ha disputato altri 7 incontri con la maglia rosanero."}
{"id": "3139618", "revid": "1711941", "url": "https://it.wikipedia.org/wiki?curid=3139618", "title": "Francis Marrash", "text": "Biografia.\nFrancis Marrash \u00e8 nato ad Aleppo, citt\u00e0 della Siria ottomana (l'odierna Siria), da un'antica e rispettato melchita famiglia noto per i suoi interessi letterari. Butros Marrash (\u2020 1818), un parente di Francis, \u00e8 stato ucciso dai fondamentalisti ortodossi per le sue opinioni religiose; Fathallah, il padre di Francis, ha scritto un libro blasfemo e ha creato un altro scandalo. Era un uomo di lettere, e aveva costruito una grande biblioteca privata a dare i suoi tre figli Francis, Abdallah e Maryana una formazione completa, in particolare nel campo della lingua araba e della letteratura. Aleppo era allora un importante centro letterario e filosofico dell'impero ottomano, con molti pensatori e scrittori interessati con il futuro degli arabi.\nFu nelle scuole religiose francesi che la famiglia Marrash impar\u00f2 l'arabo con il francese e altre lingue straniere (italiano ed inglese). Ma Francis aveva gi\u00e0 studiato privatamente la lingua araba e la sua letteratura. Ha poi ricevuto lezioni private di medicina per quattro anni da un medico inglese e pratic\u00f2 la medicina per un anno.\nAlla fine, suo padre Fathallah e suo fratello Abdallah hanno raggiunto una certa fama letteraria, mentre Maryana ha portato la tradizione dei salotti letterari di nuovo nel Medio Oriente, e fu la prima donna a scrivere sulla stampa araba.\nKahlil Gibran fu un grande ammiratore di Marrash. Egli aveva studiato le opere di quest'ultimo al-Hikma scuola a Beirut. Secondo Shmuel Moreh, Gibran potrebbe essere stato ispirato dallo stile e alcune idee di Marrash."}
{"id": "3139619", "revid": "830939", "url": "https://it.wikipedia.org/wiki?curid=3139619", "title": "Vincenzo degli Alessandri", "text": "Biografia.\nNon si hanno documenti relativi Vincenzo degli Alessandri da cui trarre dati biografici precisi; tuttavia importanti notizie su questo diplomatico della Repubblica di Venezia sono contenute in numerosi atti ufficiali e in una sua relazione del 1574, sulla Persia, che ebbe un'ampia diffusione in tutta Europa. \u00c8 noto pertanto che Vincenzo degli Alessandri, membro di una nota famiglia veneziana, nel 1566 era segretario veneziano a Costantinopoli e conosceva la lingua turca e il \"paese turchesco\". Gli venne pertanto affidata la missione di recarsi in Persia per ottenere l'intervento persiano, a fianco di Venezia, contro l'Impero ottomano. Giunse alla corte persiana dopo un viaggio molto lungo e pericoloso, ma la missione diplomatica non ebbe successo perch\u00e9 il diplomatico veneto non fu neanche ricevuto dal re Tamas. Tuttavia la sua relazione sulla Persia, letta nel Senato veneziano nel 1574, ebbe una grande diffusione e fiss\u00f2 l'immagine di quel paese presso gli europei nel XVII secolo.\nNel 1580 Alessandri entr\u00f2 nel Consiglio dei Dieci. Nel 1588 fu incaricato di una missione in Bosnia per comporre una vertenze di confine e altre controversie. L'ultimo documento ufficiale risale al febbraio 1595 quando venne accolta una sua supplica per essere ricompensato dei servigi resi alla Repubblica."}
{"id": "3139631", "revid": "804", "url": "https://it.wikipedia.org/wiki?curid=3139631", "title": "F\u00e9d\u00e9ration Internationale de Natation", "text": ""}
{"id": "3139632", "revid": "34971", "url": "https://it.wikipedia.org/wiki?curid=3139632", "title": "Clorotossina", "text": "La Clorotossina o CTX \u00e8 un peptide di 36 aminoacidi che si trova, insieme ad altre neurotossine, nel veleno dello scorpione giallo (\"Leiurus quinquestriatus\"), uno scorpione della famiglia Buthidae. Questa tossina blocca i canali ionici cloro-dipendenti, comportandosi come una neurotossina. Questo fatto, insieme alla circostanza che la clorotossina supera la barriera emato-encefalica (BEE), e si lega alle cellule tumorali dei gliomi, ha fatto ritenere che la stessa possa essere utilmente impiegata nella cura delle stesse forme tumorali.\nIl target molecolare su cui questa tossina agisce \u00e8 la MMP-2 (Metallo Proteasi di Matrice di tipo 2), che di solito \u00e8 sovra-espressa in molte forme tumorali, specie nei glioblastomi, facendo ritenere che questa sia prognostica dell'evoluzione della stessa forma tumorale.\nQuesto tipo di sperimentazione essendo su modelli in vitro, \u00e8 in una fase molto preliminare della ricerca.\nSecondo Gomes 2010: \"il possibile impiego terapeutico di questa tossina, insieme ad altre molecole, in sperimentazione clinica pu\u00f2 permettere di trovare, in un prossimo futuro una nuova strategia terapeutica per lo sviluppo di farmaci antitumorali.\"\nConclusioni sull'impiego terapeutico nell'uomo.\nTuttavia, pur apparendo queste ricerche in prima istanza alquanto promettenti, le possibilit\u00e0 di impiego terapeutico sono ancora lontane nel tempo e comunque andranno confermate da adeguate ricerche, non ancora effettuate, sull'uomo."}
{"id": "3139636", "revid": "810736", "url": "https://it.wikipedia.org/wiki?curid=3139636", "title": "Premio Nebula per il miglior racconto breve", "text": "Il Premio Nebula per il miglior racconto breve (\"Nebula Award for Best Short Story\") \u00e8 un premio letterario assegnato annualmente dal 1965 dalla Science Fiction and Fantasy Writers of America ad opere di fantascienza o fantasy di lunghezza inferiore alle 7.500 parole.\nRegolamento.\nIl presidente della SFWA, in conformit\u00e0 con lo statuto e le procedure operative stabilite, nomina un commissario per la supervisione e l'amministrazione dei premi Nebula durante l'evento Nebula Awards\u00ae e per svolgere i compiti descritti nel regolamento e qualsiasi altra responsabilit\u00e0 correlata che potrebbe sorgere durante lo svolgimento di amministrazione. Durante il periodo di copertura del ruolo, nessuna opera del commissario pu\u00f2 essere nominata o proposta, evitando cos\u00ec un conflitto di interessi.\nOltre al commissiario il presidente nomina tre persone quali \"Membri del Comitato Regole Premi degli SFWA\". Compito del (SARC) \u00e8 l'assicurarsi prima del ballottaggio finale dell'ammissibilit\u00e0 delle opere presentate, valutando che esse rispettino il regolamento, e rispettino la categoria nei quali sono presentati, queste si estendono oltre che ai premi Nebula ufficiali anche ai premi Ray Bradbury e Norton di quell'anno. Le opere giudicate inammissibili da parte del SARC vengono sottoposte al giudizio del consiglio di amministrazione per la deliberazione che, assieme a una relazione della Commissione per i premi Nebula (NAC), indica il motivo dei rigetti.\nIl Commissario funge da segretario del SARC, ma non ha diritto di voto.\nIl Consiglio di Amministrazione ha inoltre facolt\u00e0, a sua discrezione, di creare ulteriori categorie di premi che devono essere sottoposte al voto dai membri attivi e assoggettati al regolamento.\nL'anno dei premi Nebula ha inizio il 1\u00ba gennaio e termine il 31 dicembre dell'anno per il quale verranno assegnati i premi.\nVincitori e candidati.\nI vincitori sono indicati in grassetto. A seguire i finalisti."}
{"id": "3139637", "revid": "135491", "url": "https://it.wikipedia.org/wiki?curid=3139637", "title": "Nebula Award for Best Short Story", "text": ""}
{"id": "3139638", "revid": "135491", "url": "https://it.wikipedia.org/wiki?curid=3139638", "title": "Premio Nebula per il migliore racconto breve", "text": ""}
{"id": "3139639", "revid": "729019", "url": "https://it.wikipedia.org/wiki?curid=3139639", "title": "Campionato argentino di rugby a 15 1961", "text": "Il Campionato argentino di rugby a 15 1961 \u00e8 stato vinto dalla selezione di Mar del Plata che ha battuto in finale la selezione di Rosario.\nMolte le novit\u00e0 :"}
{"id": "3139640", "revid": "983767", "url": "https://it.wikipedia.org/wiki?curid=3139640", "title": "Universit\u00e0 di Melbourne", "text": "L'Universit\u00e0 di Melbourne (University of Melbourne) \u00e8 un'universit\u00e0 dello Stato di Victoria, in Australia.\nStoria.\nFondata nel 1853, l'universit\u00e0 di Melbourne \u00e8 il pi\u00f9 antico ateneo dello Stato di Victoria e il secondo pi\u00f9 antico tra le universit\u00e0 australiane. Allo stato attuale \u00e8 l'universit\u00e0 pi\u00f9 ricca dell'emisfero australe, con un budget che supera il miliardo di dollari, di cui circa i 3/4 spesi in ricerca e sviluppo."}
{"id": "3139643", "revid": "309289", "url": "https://it.wikipedia.org/wiki?curid=3139643", "title": "Provincia Bayan-\u00d6lgiy", "text": ""}
{"id": "3139645", "revid": "309289", "url": "https://it.wikipedia.org/wiki?curid=3139645", "title": "\u00d6lgiy", "text": ""}
{"id": "3139646", "revid": "309289", "url": "https://it.wikipedia.org/wiki?curid=3139646", "title": "Ajmag", "text": ""}
{"id": "3139647", "revid": "309289", "url": "https://it.wikipedia.org/wiki?curid=3139647", "title": "Provincia Bayanhongor", "text": ""}
{"id": "3139648", "revid": "4175", "url": "https://it.wikipedia.org/wiki?curid=3139648", "title": "Royal Melbourne Institute of Technology", "text": "Il Royal Melbourne Institute of Technology o RMIT \u00e8 un'universit\u00e0 di Melbourne, nello Stato di Victoria, in Australia.\nL'universit\u00e0 \u00e8 stata fondata nel 1960 con questo nome, ma solo nel 1992 ha ricevuto lo statuto di universit\u00e0 pubblica.\n\u00c8 classificata come la quarta universit\u00e0 con il maggior numero di studenti internazionali dopo la School of Economics, la School of Oriental and African Studies la Cranfield University\nNel 2018, un team multidisciplinare di designer e scienziati comportamentali dell'Universit\u00e0 RMIT ha rilasciato un nuovo font chimato Sans Forgetica."}
{"id": "3139651", "revid": "599013", "url": "https://it.wikipedia.org/wiki?curid=3139651", "title": "C\u00e8c\u00e8rl\u00e8g", "text": ""}
{"id": "3139655", "revid": "309289", "url": "https://it.wikipedia.org/wiki?curid=3139655", "title": "Provincia Bulgan", "text": ""}
{"id": "3139658", "revid": "767487", "url": "https://it.wikipedia.org/wiki?curid=3139658", "title": "Riassunto delle puntate precedenti", "text": "Il riassunto delle puntate precedenti o il riassunto degli episodi precedenti \u00e8 un meccanismo narrativo utilizzato in molte fiction televisive per ricordare allo spettatore gli eventi passati della trama che hanno condotto alla situazione corrente. I due termini vengono utilizzati in base al tipo di fiction, se divisa in puntate (miniserie, miniserial televisivi, soap opera e telenovela) o se divisa in episodi (serie televisive).\nSi tratta in genere di una breve sequenza di scene riprese dagli episodi o dalle puntate precedenti (eventualmente arricchito da un commento fuori campo) che precede la puntata corrente, a mo' di prologo, per chiarirne il contesto. A seconda delle fiction, viene utilizzato consistentemente prima di ogni episodio oppure solo in determinate circostanze, come nel caso di episodi lunghi suddivisi in pi\u00f9 puntate, in altre non viene mai utilizzato. Situazioni che rendono particolarmente utile un riassunto delle puntate precedenti sono quelli di puntate che riprendono la narrazione a partire da un cliffhanger o che proseguono una sottotrama che era stata sviluppata in una o pi\u00f9 puntate non direttamente precedenti e che lo spettatore potrebbe pi\u00f9 facilmente non aver visto o aver dimenticato.\nIl riassunto delle puntate precedenti \u00e8 tradizionalmente introdotto dalla frase \"nelle puntate precedenti di... \" o \"nei precedenti episodi di... \" (nome della serie). In alcune serie televisive (per esempio \"Stargate SG-1\"), la voce che introduce il riassunto delle puntate precedenti \u00e8 quella di un personaggio della serie stessa.\nAl fine di raggiungere pi\u00f9 efficacemente lo scopo di ricostruire il contesto della narrazione, pu\u00f2 darsi che vengano incluse in un riassunto delle puntate precedenti anche sequenze che non sono mai andate in onda, o che le sequenze riprodotte siano doppiate in modo diverso, sostituendo le frasi originali con altre pi\u00f9 slegate dal contesto della scena di appartenenza e quindi pi\u00f9 comprensibili a s\u00e9.\nNelle edizioni delle serie televisive per l'home video, i riassunti delle puntate precedenti non sono trattati sempre in modo uniforme; in alcuni casi vengono sistematicamente inclusi nelle puntate, in altri sistematicamente esclusi, e in altre ancora associati solo ad alcune puntate."}
{"id": "3139659", "revid": "1546219", "url": "https://it.wikipedia.org/wiki?curid=3139659", "title": "Secchiello (liturgia)", "text": "Il secchiello per l'acqua benedetta \u00e8 un oggetto liturgico cattolico che si utilizza insieme all'aspersorio nel rito dell'aspersione. In latino si chiama \"vas cum aqua benedicta\".\nIl secchiello \u00e8 costituito da un contenitore cavo di materiale vario, dall'oro al rame, di forma rotondeggiante e comprendente un manico, abitualmente dello stesso metallo. Al proprio interno, contiene una spugna."}
{"id": "3139660", "revid": "309289", "url": "https://it.wikipedia.org/wiki?curid=3139660", "title": "Provincia Darhan-Uul", "text": ""}
{"id": "3139661", "revid": "309289", "url": "https://it.wikipedia.org/wiki?curid=3139661", "title": "Provincia Dornod", "text": ""}
{"id": "3139662", "revid": "287204", "url": "https://it.wikipedia.org/wiki?curid=3139662", "title": "Umm Ayman", "text": "Rimasta vedova, \u0100mina la destin\u00f2 a fare da balia asciutta del futuro profeta dell'Islam una volta che questi torn\u00f2 dal periodo di allattamento passato con la nutrice Halima, entrando poi a far parte dell'eredit\u00e0 del fanciullo quando anche la madre del Profeta mor\u00ec prematuramente.\nDopo il matrimonio di Maometto con Khadija bint Khuwaylid, fu affrancata e fatta sposare al medinese dei Banu Khazraj, \u02bfUbayd ibn Zayd. Dal loro matrimonio nacque il figlio Ayman, che le consent\u00ec di fregiarsi della \"kunya\" Umm Ayman.\nQualche tempo dopo la morte del marito, Umm Ayman (tornata a Mecca, fu data in moglie da Maometto al figlio adottivo Zayd ibn Haritha e dal loro matrimonio venne al mondo Usama ibn Zayd.\nNon c'\u00e8 certezza sulla data della sua morte. Ci sono cronisti che parlano di un mese dopo la morte di Maometto (632), altri parlando di 6 mesi e altri nel corso del califfato di \u02bfOmar ibn al-Kha\u1e6d\u1e6d\u0101b o di Uthman ibn Affan.\nUmm Ayman fu sempre al servizio di Maometto, anche dopo la sua manomissione, fino alla morte del profeta nel 632 e a lei Maometto fu sempre affezionatissimo, considerandola di fatto - al pari di \u1e24al\u012bma bt. Ab\u012b Dhu\u02bfayb - una seconda madre."}
{"id": "3139667", "revid": "33689", "url": "https://it.wikipedia.org/wiki?curid=3139667", "title": "\u010cojbalsan", "text": ""}
{"id": "3139668", "revid": "1452073", "url": "https://it.wikipedia.org/wiki?curid=3139668", "title": "Val Masino", "text": "Val M\u00e0sino si pu\u00f2 riferire a:"}
{"id": "3139670", "revid": "124085706", "url": "https://it.wikipedia.org/wiki?curid=3139670", "title": "Minzione imperiosa", "text": "La minzione imperiosa o urgenza minzionale \u00e8 l'incapacit\u00e0 di trattenere l'urina dal momento in cui si inizia a sentire lo stimolo. \u00c8 spesso associata, sebbene non necessariamente, a incontinenza urinaria, pollachiuria, nicturia e cistite interstiziale. La sintomatologia tende sovente ad aumentare con l'et\u00e0 e, quando incontrollabile e non affrontata per tempo con l'aiuto di un urologo, pu\u00f2 provocare incontinenza da urgenza.\nGeneralit\u00e0.\nQuesta improvvisa, irresistibile urgenza di urinare (denominata appunto \"imperiosa\" per l'\"irresistibile\" e \"impellente\" bisogno di urinare), pu\u00f2 presentarsi in concomitanza con certe attivit\u00e0 sportive, alcuni movimenti involontari, o essere anche semplicemente scatenata da un pensiero e dalla suggestione. In letteratura medica non esiste una chiara definizione di cosa possa essere definito imperioso in relazione al numero di volte con cui il paziente \u00e8 costretto a urinare. Pertanto l'urgenza minzionale indica semplicemente una schiacciante necessit\u00e0 di arrivare immediatamente in un bagno non appena si avverte lo stimolo, nonch\u00e9 lo stato di ansia che avverte il paziente quando non si trova in immediata prossimit\u00e0 di un bagno. Come gi\u00e0 accennato la minzione imperiosa pu\u00f2 associarsi alla necessit\u00e0 di urinare spesso (pollachiuria) e l'impulso della minzione si manifesta all'improvviso, talvolta accompagnato da dolore o disagio nella vescica o nel tratto urinario.\nCause.\nLa causa pi\u00f9 comune di minzione frequente o urgente \u00e8 un'infezione delle vie urinarie.\nAltre cause meno frequenti sono:\nPi\u00f9 raramente la minzione imperiosa pu\u00f2 anche secondaria ad altri disturbi quali: \nDiagnosi.\nIl disturbo \u00e8 normalmente diagnosticato sulla base di un'attenta anamnesi e di un esame obiettivo. Quest'ultimo dovrebbe essere particolarmente focalizzato sulla ricerca di lesioni compatibili con una malattia sessualmente trasmissibile. Nei pazienti di sesso maschile riveste particolare importanza l'esame rettale che viene eseguito per valutare le dimensioni e la consistenza della prostata, nonch\u00e9 il tono rettale. Nelle donne l'esame pelvico deve essere orientato alla ricerca di segni indicativi di vaginite o altre infezioni dei genitali esterni e di un possibile cistocele. Per la ricerca delle cause \u00e8 fondamentale l'esecuzione di un esame urine completo. Se si sospetta un'infezione delle vie urinarie (la causa pi\u00f9 comune di minzione frequente e imperiosa), pu\u00f2 essere necessario raccogliere sterilmente un campione d'urine per eseguire un'urinocoltura alla ricerca di eventuali germi responsabili.\nA seconda della sospetta causa possono essere eseguiti diversi esami di secondo livello, fra cui la cistoscopia, l'esame urodinamico e l'uretrografia. Nei pazienti maschi, specie se di et\u00e0 avanzata, pu\u00f2 essere necessario eseguire la determinazione dell'antigene prostatico specifico, l'ecografia prostatica transrettale e la biopsia prostatica.\nTrattamento.\nIl trattamento differisce a seconda della causa che sta alla base del sintomo; nella gran parte dei casi un semplice ciclo di terapia antibiotica \u00e8 sufficiente a risolvere la minzione imperiosa associata a infezione delle vie urinarie.\nModifiche dello stile di vita (ad esempio un minor apporto di caff\u00e8 o bevande alcoliche e una riduzione d'assunzione di liquidi in coloro che bevono eccessivamente) pu\u00f2 aiutare alcuni pazienti. \nIn alcune persone anche l'utilizzo di farmaci ad azione anticolinergica pu\u00f2 contribuire a un miglior controllo della sintomatologia."}
{"id": "3139675", "revid": "1318658", "url": "https://it.wikipedia.org/wiki?curid=3139675", "title": "UNU-OP", "text": "L'Ufficio dell'Universit\u00e0 delle Nazioni Unite all'UNESCO serve da interfaccia tra l'Universit\u00e0 delle Nazioni Unite (UNU) e i suoi istituti e l'UNESCO e le sue rappresentanze permanenti. L'Ufficio dell'UNU all'UNESCO sviluppa anche contatti tra l'UNU ed altre organizzazioni internazionali basate a Parigi e con il mondo accademico francese.\nA questo fine, l'Ufficio dell'UNU all'UNESCO organizza eventi per presentare le attivit\u00e0 dell'Universit\u00e0 dell'ONU; rappresenta l'UNU ad incontri e conferenze dell'UNESCO, in particolare alla sessione primaverile del Comitato Esecutivo e della Conferenza Generale e a grandi conferenze internazionali."}
{"id": "3139679", "revid": "1543377", "url": "https://it.wikipedia.org/wiki?curid=3139679", "title": "Electric Arguments", "text": "Electric Arguments \u00e8 il terzo album dei The Fireman, il duo di musica sperimentale composto da Paul McCartney e Martin Glover. L'album \u00e8 stato annunciato per la prima volta il 29 settembre 2008 sul sito ufficiale di Paul McCartney, e venne pubblicato il 24 novembre dello stesso anno sul sito di entrambi. \u00c8 il primo album dei Fireman pubblicamente riconosciuto da McCartney, e la copertina presenta il nome dei componenti del duo.\nBackground.\nL'album, differentemente dagli ultimi dei Fireman, presenta parti vocali. Ogni canzone presente sull'album fu registrata in un solo giorno, l'album di per s\u00e9 in soli 13 giorni, distribuiti nel corso di un anno.\nHa debuttato al 79\u00ba posto nella classifica degli album del Regno Unito, segnando la prima apparizione dei The Fireman nelle classifiche britanniche. Apparve anche per la prima volta sulla classifica di \"Billboard 200\", raggiungendo il 67\u00ba posto.\nIl duo scelse il titolo \"Electric Arguments\" dalla poesia \"Kansas City to St. Louis\" di Allen Ginsberg. McCartney, alla rivista Wired, disse che l'avevano scelto perch\u00e9 \u00absi \u00e8 guardato alla bellezza delle combinazioni di parole e non al loro significato\u00bb.\nRegistrazione.\nRegistrato agli Hog Hill Studios nel Sussex tra il dicembre 2007 e il giugno 2008, \"Electric Arguments\" vede McCartney alle prese con tutti gli strumenti: Youth diede il suo apporto alla chitarra in un solo pezzo, ma non \u00e8 dato sapere quale. La prima canzone registrata fu \"Travelling light\".\nTracce.\nTutte le tracce scritte da Paul McCartney."}
{"id": "3139682", "revid": "110157", "url": "https://it.wikipedia.org/wiki?curid=3139682", "title": "LEN Euroleague 2010-2011", "text": "La LEN Euroleague 2010-2011 \u00e8 stata la 48\u00aa edizione del massimo trofeo continentale di pallanuoto per squadre europee di club.\nLe squadre partecipanti sono state 34, in rappresentanza di 16 federazioni LEN. I quarti di finale, diversamente dal recente passato, non sono stati disputati ad eliminazione diretta ma a gironi, come le tre fasi precedenti. La \"Final Four\" \u00e8 stata giocata nelle piscine del Foro Italico di Roma.\nI serbi del Partizan Belgrado hanno conquistato il titolo di campioni d'Europa per la settima volta, a 35 anni di distanza dall'ultima affermazione, sconfiggendo i campioni uscenti della Pro Recco, arrivati in finale per il sesto anno consecutivo.\nPrimo turno di qualificazione.\nLe prime due classificate di ciascun girone avanzano alla fase successiva; le terze e e le quarte passano al secondo turno di Coppa LEN.\nSecondo turno di qualificazione.\nEntrano in gara le seconde classificate degli otto campionati maggiori. Le prime due classificate di ciascun girone avanzano alla fase successiva, le terze e le quarte disputano la Coppa LEN.\nTurno preliminare.\nEntrano in gara i vincitori degli otto maggiori campionati nazionali.\nQuarti di finale.\nIn questa stagione i quarti si sono articolati in due gironi da quattro squadre ciascuno, che hanno qualificato le prime due alla \"Final Four\"."}
{"id": "3139684", "revid": "1652635", "url": "https://it.wikipedia.org/wiki?curid=3139684", "title": "Ecco fatto il becco all'oca (e le corna al Podest\u00e0)", "text": "Ecco fatto il becco all'oca (e le corna al Podest\u00e0) \u00e8 un proverbio fiorentino dal sapore iconoclasta ormai quasi completamente caduto in disuso. \u00c8 stato coniato nella Firenze medioevale per indicare la figura del Podest\u00e0 quale gabelliere gabbato dai debitori.\nL'oca citata era in effetti un'aquila in pietra affissa sulla facciata del Palazzo del Bargello, o Palazzo del Popolo (il bargello era la massima autorit\u00e0 al tempo dell'Italia medioevale dei Comuni.\nSecondo il dizionario Zingarelli la frase pu\u00f2 essere adoperata anche per indicare che si \u00e8 compiuto allegramente e con buon esito un lavoro. E ci\u00f2 stante la definizione: \"(scherz.) per indicare che si \u00e8 compiuto o completato un lavoro.\""}
{"id": "3139685", "revid": "287204", "url": "https://it.wikipedia.org/wiki?curid=3139685", "title": "Lago di Quarto", "text": "Il lago di Quarto \u00e8 un invaso ubicato nell'alto Appennino cesenate tra i territori comunali di Bagno di Romagna e Sarsina; \u00e8 il secondo lago per dimensioni e per importanza della provincia di Forl\u00ec-Cesena dopo Ridracoli.\nDescrizione.\nIl lago di Quarto si \u00e8 formato in s\u00e9guito alla frana dell'altura denominata Montalto, nel 1812. La frana naturale caus\u00f2 la morte di 18 persone, sommergendo una vasta area agricola. Lo sbarramento del fiume da parte della frana port\u00f2 - secondo le cronache del tempo - a un periodo di secca di quasi un mese lungo la valle. Il lago prese il nome dell'omonima localit\u00e0 del comune di Sarsina; ha una forma a L, le cui estremit\u00e0 corrispondono all'immissione dei due principali corsi d'acqua che vi entrano: il Savio (nel segmento corto) e il torrente la Para (nel segmento lungo).\nLa caratteristica composizione delle rocce, in particolare marne, riscontrabili soprattutto nel bacino del fiume Savio, caus\u00f2 la loro progressiva sedimentazione sul fondo del lago.\nNel 1925, quando ormai il bacino del lago poteva dirsi quasi completamente interrato, la \"Societ\u00e0 Elettrica Alto Savio\" (SIDAS), pens\u00f2 di sfruttare le risorse idriche del lago per la produzione di energia elettrica. Nel 1922 furono costruite una diga ed una centrale idroelettrica. Al termine della costruzione della diga, il lago artificiale, al livello di massimo invaso, aveva un'estensione dello specchio liquido di 0,87\u00a0km\u00b2 ed un volume d'acqua di 4,50 milioni di\u00a0m\u00b3.\nAttualmente il lago artificiale, al livello di massimo invaso, ha un'estensione dello specchio liquido di 0,11\u00a0km\u00b2 ed un volume d'acqua di 0,35 milioni di\u00a0m\u00b3. Le sponde del bacino mostrano affioramenti rocciosi solo nella zona pi\u00f9 prossima allo sbarramento, mentre in tutta la restante parte sono ricoperte da un'abbondante proliferazione di canna lacustre (Phragmites australis), che occupa il 70% dell'area totale.\nLe acque vengono sfruttate nella sottostante centrale Enel di Quarto che produce annualmente circa 13 milioni di kWh, pari al fabbisogno di circa 5.000 famiglie.\nFlora e fauna.\nFlora.\nIl lago di Quarto \u00e8 uno degli ambienti di maggior interesse naturalistico della Valle del Savio. Sulle sponde del lago la vegetazione \u00e8 molto ricca di piante straordinarie.\nIn prossimit\u00e0 delle acque sorgono vasti boschi igrofili costituiti da ontano nero, pioppo bianco e nero, varie specie di salici. Lungo le rive si estendono vaste distese di canneti, tifeti dominati da Typha latifolia e giuncheti, querce e pioppi molto alti, pini e vari arbusti: ginepri e ginestre. Attorno al lago vi \u00e8 anche una macchia di cipressi. Le piante meno comuni che si trovano sono:\nPiante Specifiche:\nFauna.\nLa fauna \u00e8 quella tipica delle paludi: molte specie di uccelli nidificanti come il Germano reale, la Folaga, la Gallinella d\u2019acqua, il Porciglione, il Martin pescatore; frequente \u00e8 l\u2019avvistamento dell\u2019Airone cenerino.\nSono presenti in buona quantit\u00e0 Storni, Beccacce e Beccaccini che si nutrono di vermi e insetti; il Gabbiano \u00e8 un uccello che viene dal mare ed \u00e8 molto docile, lo possiamo chiamare il re del lago. Le Anatre selvatiche passano qui di solito due volte all\u2019anno: in autunno ed in marzo.\nNelle acque del lago vi sono varie specie di pesci:\nSono presenti, fra gli Anfibi, la Raganella arborea e il Rospo comune, fra i rettili, la Natrice dal collare. Molti insetti acquatici popolano le acque del lago: le agili Libellule, moltissime zanzare e moltissimi Coleotteri acquatici.\nLa bella foresta di pino nero che sovrasta il lago, sorta sulle pendici che evidenziano ancora il vasto movimento franoso, \u00e8 il migliore esempio di bosco ricostruito dall\u2019opera di rimboschimento effettuata dall\u2019uomo. \nLa pineta \u00e8 l\u2019habitat ideale dei seguenti animali:\nTra gli uccelli sono presenti:\nBirdwatching.\nIl Lago di Quarto \u00e8 una specie di calamita per i birdwatcher durante l'anno. Sulle sue acque, Germano reale, la Folaga, la Gallinella d\u2019acqua, il Porciglione, il Martin pescatore; frequente \u00e8 l\u2019avvistamento dell\u2019Airone cenerino.\nSono presenti in buona quantit\u00e0 Storni, Beccacce e Beccaccini che si nutrono di vermi e insetti; il Gabbiano \u00e8 un uccello che viene dal mare ed \u00e8 molto docile, lo possiamo chiamare il re del lago. Le Anatre selvatiche passano qui di solito due volte all\u2019anno: in autunno ed in marzo."}
{"id": "3139687", "revid": "22356", "url": "https://it.wikipedia.org/wiki?curid=3139687", "title": "Sinoceratops", "text": ""}
{"id": "3139689", "revid": "447535", "url": "https://it.wikipedia.org/wiki?curid=3139689", "title": "Sindrome di Dequervain", "text": ""}
{"id": "3139695", "revid": "121872165", "url": "https://it.wikipedia.org/wiki?curid=3139695", "title": "Sing the Changes", "text": "Sing the Changes \u00e8 una canzone scritta da Paul McCartney estratta dall'album \"Electric Arguments\" dei Fireman, composti da McCartney e Youth. Il singolo \u00e8 uscito il 16 dicembre del 2008.\nEsecuzioni dal vivo.\n\"Sing the Changes\" \u00e8 ormai entrata di diritto nella scaletta degli show dal vivo dell'ex-Beatle. Tra le pi\u00f9 famose, si ricordano l'esecuzione all'Ed Sullivan Theater e al Citi Field di New York City, registrata e pubblicata in \"Good Evening New York City\", uscito nel 2009."}
{"id": "3139697", "revid": "84184", "url": "https://it.wikipedia.org/wiki?curid=3139697", "title": "Ignazio Pasini", "text": "Biografia.\nTenore lirico, nacque a Colombaro (oggi frazione di Corte Franca). Le cronache dell'epoca testimoniano che possedeva una voce \u00abmaschia, un'anima e un fuoco, che rammentavano la forte e generosa terra, ove apr\u00ec gli occhi alla luce\u00bb. Fu uno dei tenori drammatici pi\u00f9 rinomati che calcarono le scene dei teatri italiani agli inizi del XIX secolo. Probabilmente il suo debutto avvenne nel 1826 al Teatro Carolino di Palermo nella parte di Coraman nell'opera \"Zadig e Astartea\" di Nicola Vaccaj. Nel 1834 debutt\u00f2 al Teatro alla Scala di Milano nell'\"Otello\" di Gioachino Rossini accanto a Maria Malibran e nella stessa stagione interpret\u00f2 altre due opere rossiniane: \"Mos\u00e8 in Egitto\" e \"Il barbiere di Siviglia\", nonch\u00e9 \"Giulietta e Romeo\" di Nicola Vaccaj. Nel 1836 fu scritturato per la stagione al Teatro la Fenice di Venezia, dove cre\u00f2 il personaggio di Alamiro nella prima assoluta del Belisario di Donizetti. Nella stessa stagione cant\u00f2 alla Fenice \"Il barbiere di Siviglia\", \"Mos\u00e8 in Egitto\", \"L'assedio di Corinto\" e \"Giovanna prima regina di Napoli\". Nella stagione 1842-1843 si esib\u00ec a San Pietroburgo. Pasini fu applaudito protagonista soprattutto nel repertorio rossiniano, in quello di Nicola Vaccaj e nelle prime opere di Gaetano Donizetti. Oltre al canto si dedic\u00f2 alla composizioni di pezzi musicali, scrisse una sinfonia e un terzetto composto per alcuni famosi cantanti dell'epoca come Rosmunda Pisaroni e Claudio Bonoldi. Al termine della sua carriera ricopr\u00ec la carica di sindaco nel comune di Colombaro."}
{"id": "3139699", "revid": "1073227", "url": "https://it.wikipedia.org/wiki?curid=3139699", "title": "Ultimate (Pet Shop Boys)", "text": "Ultimate \u00e8 la settima raccolta del gruppo musicale britannico Pet Shop Boys, pubblicata il 1\u00ba novembre 2010 dalla Parlophone.\nSi tratta della terza raccolta ufficiale dei maggiori successi del gruppo, pubblicata sotto esplicita richiesta dell'etichetta britannica Parlophone nel 2010 per celebrare i 25 anni di carriera del duo. \"Ultimate\" ha debuttato nella classifica britannica il 7 novembre 2010 piazzandosi alla posizione numero 27; ha debuttato invece alla posizione numero 50 della classifica europea, il 20 novembre 2010.\nIl disco contiene diciotto singoli, disposti in ordine cronologico dal 1985 fino al 2010, con l'aggiunta dell'inedito \"Together\".\nIn concomitanza con il disco viene pubblicato anche un DVD, in edizione speciale, che raccoglie tutte le esibizioni del duo alla famosa trasmissione \"Top of the Pops\" e ad eventi prestigiosi (fra cui il Festival di Glastonbury).\nCritiche.\n\"Ultimate\" \u00e8 stata criticata negativamente dai fan del gruppo, per il fatto che si trattava della quarta raccolta pubblicata in 7 anni ed anche per il motivo che l'etichetta discografica Parlophone tent\u00f2 di racchiude in un unico disco i 25 anni di carriera del gruppo, quando la vecchia raccolta \"\" (2003) racchiude l'allora ventennale carriera del gruppo in due dischi. Di conseguenza la selezione delle canzoni da includere come \"hit\" \u00e8 stata trovata ingiusta nel confronti di altre canzoni che furono pietre miliari nella storia dei Pet Shop Boys, come ad esempio \"Opportunities (Let's Make Lots of Money)\", \"Rent\" e \"Can You Forgive Her?\".\nPer quanto riguarda l'unico singolo estratto dalla raccolta, \"Together\" viene inquadrata non tanto come un \"nuovo singolo\" quanto ad un incentivo per comprare la raccolta. Ci\u00f2 per\u00f2 non incentiv\u00f2 l'acquisto della raccolta in quanto \"Together\" fu gi\u00e0 resa disponibile per il mercato diverso tempo prima dell'uscita di \"Ultimate\" e pertanto i fan puntarono pi\u00f9 all'acquisto del singolo che all'acquisto dell'intera raccolta."}
{"id": "3139705", "revid": "729019", "url": "https://it.wikipedia.org/wiki?curid=3139705", "title": "Kuno-Hans von Both", "text": "Biografia.\nKuno-Hans von Both nacque a Saverne nel 1884, divenne cadetto nel 1903 e, nel 1904, venne ammesso alla scuola di guerra di G\u0142og\u00f3w ottenendo il grado di tenente; durante la prima guerra mondiale venne inquadrato nel 90\u00ba reggimento di fanteria, venendo promosso capitano nel 1915. Dopo la fine del conflitto, dopo un periodo nei Freikorps, entr\u00f2 nella Reichswehr, il cui potenziale bellico era stato notevolmente ridotto in conformit\u00e0 alle imposizioni del Trattato di Versailles del 1919, e per cinque anni rimase alla 4\u00aa divisione di fanteria con sede a Dresda, dove successivamente prest\u00f2 servizio alla scuola di guerra, raggiungendo il grado di tenente colonnello nel 1931, colonnello nel 1933, generale di divisione nel 1937 e tenente generale nel 1938.\nAllo scoppio della seconda guerra mondiale fu posto al comando della 21\u00aa divisione di fanteria durante la campagna di Polonia e successivamente al comando del I Corpo d'Armata, che guid\u00f2 nella campagna di Francia, ottenendo nel 1940 il grado di generale, e durante l'Operazione Barbarossa, fino al 1943. Dal 1943 al 1945 ricopr\u00ec incarichi secondari nell'Heeresgruppe S\u00fcd; fu catturato dai sovietici il 2 maggio 1945, rimanendo in prigionia dal 17 maggio 1945 al 17 aprile 1947. Mor\u00ec ad Ehlen il 22 maggio 1955."}
{"id": "3139709", "revid": "35173573", "url": "https://it.wikipedia.org/wiki?curid=3139709", "title": "Cristiano ortodosso", "text": ""}
{"id": "3139711", "revid": "125324782", "url": "https://it.wikipedia.org/wiki?curid=3139711", "title": "Mario Giordano (scrittore)", "text": "Biografia.\nHa studiato psicologia e filosofia all'Universit\u00e0 di D\u00fcsseldorf. \nLa sua produzione comprende romanzi, racconti, libri per bambini e adolescenti, sceneggiature per film e radio.\nDal suo romanzo \"Black Box\" (1999), basato sull'esperimento carcerario di Stanford, \u00e8 stato tratto il film \"The Experiment - Cercasi cavie umane\", diretto da Oliver Hirschbiegel, che ha ricevuto il Premio del cinema della Baviera per la migliore sceneggiatura.\nPer il suo romanzo \"Der aus den Docks\" ha ricevuto il tedesco \"Hans-im-Gl\u00fcck-Preis\" nel 1998.\nTiene conferenze sulla scrittura di sceneggiature all'Accademia del cinema del Baden-W\u00fcrttemberg e al Festival dei film di animazione (ITFS). Ha origini italiane. Vive a Colonia."}
{"id": "3139712", "revid": "107294966", "url": "https://it.wikipedia.org/wiki?curid=3139712", "title": "Vagaceratops irvinensis", "text": "Il vagaceratopo (Vagaceratops irvinensis) \u00e8 un dinosauro erbivoro appartenente ai ceratopsidi, o dinosauri cornuti. Visse nel Cretaceo superiore (Campaniano, circa 75 milioni di anni fa) e i suoi resti sono stati ritrovati in Alberta (Canada). \nDescrizione.\nQuesto animale \u00e8 noto principalmente per tre crani fossili. Bench\u00e9 la struttura generale fosse quella tipica dei ceratopsidi (becco da pappagallo, ampio collare osseo posteriore, corna sul muso) vi erano alcune particolarit\u00e0 notevoli. I crani sono caratterizzati dalla totale assenza di corna sopraorbitali, da un muso pi\u00f9 largo rispetto a quello dei suoi simili, da \"finestre\" parietali pi\u00f9 piccole e da una stranissima configurazione degli epoccipitali (le ossa che circondavano il collare): questi erano dieci, di cui gli otto centrali appiattiti, curvati in avanti e verso l'alto e fusi assieme a formare una sorta di margine frastagliato lungo il retro del \"collare\". \nClassificazione.\nDescritti per la prima volta nel 2001, i fossili di questo animale vennero attribuiti al ben noto genere \"Chasmosaurus\", conosciuto per numerosi fossili rinvenuti in Alberta. La nuova specie, \"Chasmosaurus\" \"irvinensis\", era per\u00f2 notevolmente diversa nella configurazione del collare osseo; con la descrizione di \"Kosmoceratops\" avvenuta nel 2010, \u00e8 apparso chiaro che i due animali erano strettamente imparentati e si \u00e8 provveduto a istituire un nuovo genere, \"Vagaceratops\". Tutti questi animali, in ogni caso, appartenevano alla sottofamiglia dei casmosaurini.\nPaleobiologia.\nSembra che nel corso del Campaniano, circa 77 milioni di anni fa, la zona corrispondente all'attuale Nordamerica occidentale (Laramidia) sia stata divisa in due da una barriera geografica non ben precisata, presente nell'Utah e nel Colorado. Ceratopsidi come \"Kosmoceratops\" si erano gi\u00e0 diffusi ed evoluti a sud di questa \"linea\"; quando la barriera si dissolse, nel giro di pochi milioni di anni, questi animali migrarono verso nord, dando origine a forme come \"Vagaceratops\" (il cui nome significa \"ceratopside vagante\"). \u00c8 possibile che, in seguito, furono proprio questi animali a dare origine ai casmosaurini pi\u00f9 specializzati, come \"Triceratops\"."}
{"id": "3139713", "revid": "22356", "url": "https://it.wikipedia.org/wiki?curid=3139713", "title": "Vagaceratops", "text": ""}
{"id": "3139721", "revid": "110309314", "url": "https://it.wikipedia.org/wiki?curid=3139721", "title": "Banu Jurhum", "text": "I Ban\u016b Jurhum () sono stati una trib\u00f9 operante nella Penisola arabica in et\u00e0 preislamica, e pi\u00f9 specificamente nella regione del Hijaz e a Mecca. \nOrigine.\nLa tradizione - registrata in et\u00e0 islamica -, fa risalire la loro origine a un'imprecisata epoca remota e collega il gruppo al Patriarca Ism\u0101\u02bf\u012bl che, per la Bibbia e per lo stesso Corano, viene indicato come il progenitore degli Arabi, in quanto frutto dell'unione tra il Patriarca Ibr\u0101h\u012bm e la sua schiava H\u0101gar.\nAllontanata da Abramo/Ibr\u0101h\u012bm nel deserto arabo, H\u0101gar si pot\u00e9 tuttavia riunire pi\u00f9 tardi, secondo il Corano, al padre del loro figlio, Ismaele/Ism\u0101\u02bf\u012bl e insieme i due dettero tra l'altro avvio alla costruzione della Ka\u02bfba, mentre Ismaele/Ism\u0101\u02bf\u012bl sposava la figlia del capo della trib\u00f9 locale dei Jurhum, diventando signore del \u1e24ij\u0101z e di Mecca.\nSi vuole che la dominazione della sua discendenza (detta \"ismaelita\") finisse nel momento in cui nell'area giunsero i Ban\u016b Khuz\u0101\u02bfa, una branca della pi\u00f9 estesa trib\u00f9 araba degli Azd, che si fusero in parte con essi, finendo per\u00f2 col cacciarli dalle loro terre. "}
{"id": "3139723", "revid": "767487", "url": "https://it.wikipedia.org/wiki?curid=3139723", "title": "UNU-CRIS", "text": "L'Istituto dell'Universit\u00e0 delle Nazioni Unite sugli studi comparativi dell'integrazione regionale (UNU-CRIS), dall'inglese \"United Nations University Institute on Comparative Regional Integration Studies\", \u00e8 un istituto di ricerca e formazione dell'Universit\u00e0 delle Nazioni Unite (UNU).\nSituato a Bruges (Belgio) dal 2001, \u00e8 specializzato nello studio comparativo dell'integrazione regionale nel mondo e nello studio delle interazioni tra organizzazioni regionali ed istituzioni globali. L'obiettivo \u00e8 di approfondire nuove forme di governance e cooperazione, e di contribuire alla costruzione di competenze legate all'integrazione regionale, specialmente in paesi in via di sviluppo.\nStruttura.\nUNU-CRIS sottost\u00e0 alle regole dell'Universit\u00e0 delle Nazioni Unite, adottate dal Consiglio dell'UNU. \u00c8 guidato da un direttore, responsabile della ricerca e la gestione dell'istituto e dell'implementazione delle linee guida proposte dal comitato consultivo. La ricerca \u00e8 condotta da accademici residenti a Bruges e da numerosi ricercatori associati basati in altre istituzioni nel mondo. Un accordo tra l'UNU ed il governo fiammingo nel 2001 ha stabilito la cooperazione istituzionale tra UNU-CRIS ed il Collegio d'Europa.\nMissione.\nLa missione di UNU-CRIS \u00e8 di contribuire al raggiungimento degli obiettivi universali delle Nazioni Unite e dell'UNU attraverso una ricerca ed una formazione comparativa ed interdisciplinare per meglio comprendere i processi e l'impatto dell'integrazione intra- ed inter-regionale. \nIl lavoro di UNU-CRIS si concentra in particolare su:\nRicerca.\nLa ricerca di UNU-CRIS \u00e8 suddivisa in quattro aree:"}
{"id": "3139724", "revid": "767487", "url": "https://it.wikipedia.org/wiki?curid=3139724", "title": "Zinatra", "text": "Gli Zinatra erano un progetto hard rock/AOR olandese, attivo sul finire degli anni ottanta.\nBiografia.\nGli Zinatra ottennero un contratto discografico con la casa discografica NT Records per la pubblicazione del loro primo disco, \"Zinatra\".\nVisto il notevole successo dell'album, la band fu posta sotto contratto dalla Mercury Records che si cur\u00f2 della pubblicazione nel mondo del secondo disco, \"The Great Escape\", uscito nel 1990. Dopo questa pubblicazione il gruppo per\u00f2 si sciolse l'anno seguente ."}
{"id": "3139725", "revid": "13102", "url": "https://it.wikipedia.org/wiki?curid=3139725", "title": "Diocesi di Forcona", "text": ""}
{"id": "3139726", "revid": "767487", "url": "https://it.wikipedia.org/wiki?curid=3139726", "title": "The Greeks Had a Word for Them", "text": "The Greeks Had a Word for Them \u00e8 un film del 1932 diretto da Lowell Sherman e interpretato da Joan Blondell, Madge Evans, Ina Claire e David Manners. Nel cast, non accreditata, appare in un piccolo ruolo anche Betty Grable che poi avrebbe interpretato ancora due delle altre versioni cinematografiche della commedia: nel 1941, \"Appuntamento a Miami\" e, nel 1953, \"Come sposare un milionario\".\nI costumi del film sono di Coco Chanel.\nTratto dalla commedia del 1930 \"The Greeks Had a Word for It\" di Zo\u00eb Akins, il film (conosciuto anche con il titolo \"Three Broadway Girls\") venne prodotto da Samuel Goldwyn e distribuito in sala dalla United Artists il 13 febbraio 1932.\nGoldwyn aveva pensato per il ruolo della protagonista a Jean Harlow, ma Howard Hughes che aveva sotto contratto l'attrice, non diede il suo beneplacito.\nAltre versioni.\nIl film e la commedia originaria diedero lo spunto per ulteriori versioni della storia delle tre ragazze che affittano un lussuoso appartamento con lo scopo di accalappiare un marito ricco:\nProduzione.\nIl film fu girato nei Samuel Goldwyn Studios di West Hollywood (7200 Santa Monica Boulevard). Venne prodotto dalla Samuel Goldwyn Company e Feature Productions.\nDistribuzione.\nDistribuito dall'United Artists, il film fu presentato in prima negli Stati Uniti il 3 febbraio. Usc\u00ec poi nelle sale il 13 febbraio 1932.\nDate di uscita.\nIMDb\nAlias"}
{"id": "3139728", "revid": "76963", "url": "https://it.wikipedia.org/wiki?curid=3139728", "title": "Ant\u00f3nio Ferreira", "text": "Biografia.\nFiglio di un funzionario del Duca di Coimbra (\"Martim Ferreira\") e di Mexia Fr\u00f3is Varela \n, fu uno dei maggiori esponenti del Rinascimento portoghese. Trasse ispirazione dagli ideali e dallo stile del Rinascimento italiano, introducendo l'uso dell'endecasillabo, dell'ottava, della sestina, della terzina nella poesia portoghese, che era solita usare l'ottonario. Critic\u00f2 duramente i propri contemporanei che usavano per le proprie opere alternare il castigliano alla lingua lusitana, preferendo ad esso il portoghese. \nDa giovane effettu\u00f2 studi umanistici nell'Universit\u00e0 di Coimbra, laureandosi in diritto canonico. Successivamente si impegn\u00f2 per qualche anno nella magistratura.\nSeppur innamorato di una nobildonna della casata dei Serra, nel 1556 spos\u00f2 D. Maria Pimentel, signora di Torres Novas, che mor\u00ec dopo tre anni. Lo scrittore convol\u00f2 in seconde nozze, nel 1564, con D. Maria Leite, figlia di \"Lamas de Orelh\u00e3o\", un benestante portoghese.\nLa sua opera pi\u00f9 nota \u00e8 la tragedia \"Donna In\u00e9s de Castro\", pi\u00f9 nota come \"La Castro\", scritta nel 1558, ma pubblicata postuma dal figlio nel 1587, dopo che l'autore mor\u00ec di peste. \nL'opera scritta in cinque atti narra la storia di In\u00e9s de Castro e del contrasto tra le ragioni sentimentali e quelle di Stato. Il segreto del successo su scala europea dell'opera consiste in un \"pathos\" calibrato e talvolta crescente.\nOltre alla sua opera maggiore, scrisse commedie, sonetti, odi, epistole, elegie ed epigrammi, tra le quali si annoverano le commedie \"Bristo, o fanchono\", una competizione sentimentale, e \"Cioso\", una storia di tradimenti ed inganni matrimoniali."}
{"id": "3139729", "revid": "115264163", "url": "https://it.wikipedia.org/wiki?curid=3139729", "title": "William Lundigan", "text": "Biografia.\nWilliam Lundigan pratic\u00f2 con successo il football, il basket e il tennis durante gli anni in cui frequent\u00f2 la \"Syracuse University\". Successivamente lavor\u00f2 come speaker radiofonico per l'emittente WFBL, quando venne scoperto da Charles R. Rogers, capo produttore della casa cinematografica Universal, che rimase colpito dal suo piacevole timbro vocale dopo averlo ascoltato durante un annuncio pubblicitario. Incoraggiato da Rogers a tentare la carriera di attore, Lundigan si trasfer\u00ec in California nella seconda met\u00e0 degli anni trenta e debutt\u00f2 sul grande schermo in brevi ruoli non accreditati, spesso proprio in parti di annunciatore, iniziando a farsi un nome grazie a un contratto con la Warner Brothers, che lo impieg\u00f2 in pellicole d'avventura come \"Gli avventurieri\" (1939), in melodrammi sentimentali come \"Il grande amore\" (1939), accanto a Bette Davis, e in film bellici come \"I fucilieri delle Argonne\" (1940) con James Cagney.\nCon la sua voce gradevole e il suo aspetto attraente, durante gli anni quaranta Lundigan si conferm\u00f2 affidabile co-protagonista nei generi pi\u00f9 svariati, consolidando la propria fama nell'avventuroso \"Lo sparviero del mare\" (1940), a fianco di Errol Flynn, nella commedia \"La doppia vita di Andy Hardy\" (1942) con Mickey Rooney, nel musical \"L\u2019America dei Dorsey\" (1947), nel \"noir\" \"La collana insanguinata\" (1948) e nel dramma sociale \"Pinky, la negra bianca\" (1949), in cui interpret\u00f2 il ruolo del medico Thomas Adams. Nel \"noir\" \"Seguimi in silenzio\" (1949) imperson\u00f2 il poliziotto Harry Grant, alla caccia di uno spietato serial killer. Fu anche voce narrante in diversi cartoon classici della Looney Tunes prodotti durante il decennio.\nLa carriera di Lundigan raggiunse l'apice all'inizio degli anni cinquanta, grazie al ruolo del reverendo metodista William Asbury Thompson, chiamato a dirigere una piccola comunit\u00e0 montana nella Georgia del 1910, nella piacevole commedia \"La collina della felicit\u00e0\" (1951), a fianco di Susan Hayward, che fu una delle sue migliori interpretazioni, e a quello di Jim Scott, il reduce eroe di guerra che organizza una pensione nella propria casa newyorkese, insieme alla moglie (June Haver), nella commedia \"Le memorie di un dongiovanni\" (1951), ospitando fra gli altri una giovane Marilyn Monroe, qui in uno dei suoi primi ruoli di un certo rilievo. A partire dal 1954 l'attore pass\u00f2 a lavorare anche per il piccolo schermo, in particolare nel ruolo di presentatore di \"Climax!\", uno show antologico della CBS andato in onda dal 1954 al 1958, di cui cur\u00f2 anche gli annunci pubblicitari per lo sponsor Chrysler Motors, e impersonando il colonnello Edward McCauley nella serie di fantascienza \"Men Into Space\" (38 episodi tra il 1959 e il 1960). Nella seconda met\u00e0 del decennio Lundigan rallent\u00f2 la propria attivit\u00e0 fino al definitivo ritiro dalle scene nel 1971, dopo l'ultima apparizione in un episodio del \"medical drama\" \"Marcus Welby\".\nSposato dal 1945 con Rena Morgan, da cui ebbe un unico figlio, Lundigan mor\u00ec il 20 dicembre 1975, all'et\u00e0 di 61 anni, per le complicazioni di una congestione polmonare e cardiaca. \u00c8 sepolto all'Holy Cross Cemetery di Culver City (California).\nDoppiatori italiani.\nNelle versioni in italiano dei suoi film, William Lundigan \u00e8 stato doppiato da:"}
{"id": "3139730", "revid": "1494169", "url": "https://it.wikipedia.org/wiki?curid=3139730", "title": "Crimen", "text": ""}
{"id": "3139731", "revid": "1442080", "url": "https://it.wikipedia.org/wiki?curid=3139731", "title": "Eliseo Mouri\u00f1o", "text": " \u00c8 deceduto in seguito all'incidente aereo del Douglas DC-3 su cui viaggiava, insieme a parte della squadra del Green Cross; il velivolo si schiant\u00f2 sul monte L\u00e1stimas, parte del Nevado de Longav\u00ed, in Cile.\nCaratteristiche tecniche.\nGiocava come centrocampista centrale nel 2-3-5, schema sovente in uso in Argentina; malgrado la sua non imponente corporatura, riusciva a ben svolgere i compiti difensivi, grazie anche al suo spessore caratteriale.\nCarriera.\nClub.\nScoperto molto giovane da un dirigente del Banfield, vi trascorse gli anni dell'adolescenza, debuttando in Primera B Metropolitana contro l'Argentinos Juniors. Stabilitosi come titolare nel 1949, nel 1951 sfiora il titolo nazionale, chiudendo il campionato a pari punti con il Racing Avellaneda; notato dal Boca Juniors, vi si trasferisce alla fine del 1952. Debutt\u00f2 con la maglia di detta societ\u00e0 nel 1953, giocando a fianco di Lombardo (che ritrover\u00e0 in Nazionale) e Pescia. Fino al 1960 rimane nelle file del Boca, con cui vince il campionato nel 1954, segnalandosi per la propria importanza a centrocampo, di cui diventa la guida. Nel 1961, dietro consiglio di Gustavo Albella, si trasferisce al Green Cross, dopo essersi svincolato dal Boca; prima ancora di debuttare, perisce nell'incidente aereo sopra menzionato.\nNazionale.\nPrese parte al suo primo torneo ufficiale con la selezione argentina nel 1955, in occasione del Sudamericano di quell'anno;.inizialmente titolare, venne rimpiazzato da Balay nel corso del torneo. L'anno seguente fu organizzato il torneo di , e Mouri\u00f1o, stavolta, gioc\u00f2 con maggiore continuit\u00e0; solo contro il , difatti, entr\u00f2 nel secondo tempo, mentre prese parte al resto degli incontri dall'inizio. Non convocato per , fu invece presente a , suo unico Mondiale; a causa del cambio di modulo (da 2-3-5 a 3-2-5) non venne mai impiegato. Una volta che la Nazionale torn\u00f2 al vecchio schema, anche Mouri\u00f1o riprese il posto da titolare, disputando tutto il torneo di ."}
{"id": "3139733", "revid": "179980", "url": "https://it.wikipedia.org/wiki?curid=3139733", "title": "3-2-5", "text": ""}
{"id": "3139734", "revid": "1851191", "url": "https://it.wikipedia.org/wiki?curid=3139734", "title": "Alexandra Nechita", "text": "Biografia.\nNacque a Vaslui, tre mesi dopo che suo padre, Niki Nechita, fugg\u00ec dalla Romania comunista.\nLei e sua madre, Viorica Nechita, aspettarono due anni per ricongiungersi con lui negli Stati Uniti. La famiglia si stabil\u00ec in California, dove il padre trov\u00f2 lavoro come tecnico di laboratorio, e la madre come un gestore di un ufficio.\nDall'et\u00e0 di due anni inizi\u00f2 a dipingere lavorando con penna e inchiostro ed a cinque anni ha iniziato a dipingere con gli acquerelli. Al suo settimo compleanno, olio e acrilico erano i suoi strumenti. Ha avuto la sua prima mostra personale a otto anni presso la biblioteca pubblica di Whittier, nella contea di Los Angeles.\nSi laure\u00f2 alla University of California (UCLA) nel 2008 in \"Fine Arts\". Vive a Los Angeles. Nel gennaio 2014, sposa lo stilista Dimitri Tcharfas e ha una figlia.\nIl suo talento l'ha portata ad essere conosciuta come la \"Piccola Picasso\", in quanto i suoi lavori, per alcuni, ricordano quelli del grande pittore spagnolo; ed \u00e8 stata conosciuta come una bambina prodigio fino alla tarda adolescenza.\nNechita \u00e8 nel Board of Selectors del Jefferson Awards for Public Service.\nOnorificenze.\nLe \u00e8 stato dedicato un teatro alla \"Lutheran High School of Orange County\" della contea di Orange, che \u00e8 stato il suo liceo, \u00e8 noto come il \"Nechita Center for the Arts\", e ha 740 posti a sedere."}
{"id": "3139735", "revid": "767487", "url": "https://it.wikipedia.org/wiki?curid=3139735", "title": "Zinatra (album)", "text": "Zinatra \u00e8 l'album d'esordio omonimo della band Zinatra, uscito nel 1988."}
{"id": "3139736", "revid": "767487", "url": "https://it.wikipedia.org/wiki?curid=3139736", "title": "L\u00e9on Nicolas Godard", "text": "Note biografiche.\nL\u00e9on-Nicolas Godard nacque nella citt\u00e0 di Chaumont, capoluogo del dipartimento dell'Alta Marna, il 3 aprile 1825, da una famiglia che nutriva intensi e profondi sentimenti cattolici. Trascorse gli anni dell'infanzia nella citt\u00e0 natale, dove ricevette i primi rudimenti d'istruzione. Viste le sue precoci doti intellettuali, il 3 novembre 1834, il giovane venne inviato al \"petit s\u00e9minaire\" di Langres per completare la propria formazione.\nBibliografia.\nSulla vita dell'abate Godard:"}
{"id": "3139737", "revid": "767487", "url": "https://it.wikipedia.org/wiki?curid=3139737", "title": "Let's Get Loud (DVD)", "text": "Let's Get Loud \u00e8 il secondo DVD della cantante statunitense Jennifer Lopez, pubblicato l'11 febbraio del 2003. Vi \u00e8 stato registrato il concerto della cantante a Porto Rico. Questo DVD \u00e8 arrivato in Italia alla posizione numero 17."}
{"id": "3139739", "revid": "767487", "url": "https://it.wikipedia.org/wiki?curid=3139739", "title": "The Great Escape (Zinatra)", "text": "The Great Escape \u00e8 il secondo album della band Zinatra, uscito nel 1990."}
{"id": "3139740", "revid": "22356", "url": "https://it.wikipedia.org/wiki?curid=3139740", "title": "Valdosaurus", "text": ""}
{"id": "3139741", "revid": "278937", "url": "https://it.wikipedia.org/wiki?curid=3139741", "title": "Uccello con tre zampe", "text": ""}
{"id": "3139746", "revid": "2149966", "url": "https://it.wikipedia.org/wiki?curid=3139746", "title": "Civico museo archeologico di Milano", "text": "Il civico museo archeologico di Milano \u00e8 un museo archeologico, con sede nell'ex-convento del Monastero maggiore di San Maurizio, dove si trovano le sezioni greca, etrusca, romana, barbarica e del Gandhara. La sezione preistorica ed egizia \u00e8 ospitata presso il Castello Sforzesco.\nStoria.\nIl museo \u00e8 l'erede del Museo patrio archeologico, fondato nel 1862, e del pi\u00f9 antico Gabinetto numismatico di Brera fondato nel 1808.\nLa fondazione del primo museo archeologico fu sancita con Regio Decreto del 13 novembre 1862 e promossa dall'allora Ministro della Pubblica Istruzione Carlo Matteucci.\nIl concetto di un museo archeologico nella citt\u00e0 di Milano era tuttavia nato molto tempo prima, allorquando il pittore milanese Giuseppe Bossi, allora presidente dell'Accademia di Brera, fin dal 1799 si era curato della raccolta di alcuni reperti sparsi in diversi luoghi della citt\u00e0 e del loro trasferimento presso la chiesa di Brera, gi\u00e0 dell'Ordine degli Umiliati, soppressa nell'anno 1808.\nL'attivit\u00e0 di raccolta di reperti provenienti principalmente da alcune chiese soppresse fu incoraggiata dal Governo che costitu\u00ec una Commissione incaricata di scegliere i pi\u00f9 rappresentativi: della Commissione fecero parte lo storico e letterato Luigi Bossi, il numismatico Gaetano Cattaneo e, appunto il pittore Bossi a cui successe l'architetto Giuseppe Zanoja.\nFu quindi acquisito dalla nascente collezione il Monumento equestre a Bernab\u00f2 Visconti proveniente dalla Cripta di San Giovanni in Conca, la cui cessione fu approvata nel 1808 ma il cui trasferimento a Brera fu attuato nel 1811 per difficolt\u00e0 pratiche nel suo spostamento. Contemporaneamente furono acquisiti e trasferiti alla collezione alcuni marmi dalle chiese di San Salvatore in Xenodochio (demolita nel 1814), Sant'Ambrogio ad nemus e Santa Maria della Pace (sconsacrata nel 1806).\nSegu\u00ec un lungo periodo di inattivit\u00e0 determinata dai fatti milanesi del 1814, e la collezione rimase quasi abbandonata e non pi\u00f9 accessibile al pubblico in una parte della chiesa di Brera venendo saltuariamente arricchita da pochi reperti provenienti da demolizioni di palazzi, monumenti e chiese. Fu solo nel 1858 che il Comune di Milano istitu\u00ec una Commissione per la creazione di un vero Museo, la quale ebbe per\u00f2 vita breve: infatti nel 1862, un anno dopo l'Unit\u00e0 d'Italia, venne istituio con il succitato Regio Decreto il \"Museo patrio d'archeologia\" con sede a Brera. La consulta per la creazione del Museo era presieduta dal Senatore del Regno Antonio Beretta, allora sindaco di Milano.\nDescrizione.\nSede storica nell'ex convento del Monastero maggiore.\nL'area dell'ex-convento del Monastero maggiore sorge sopra un'area precedentemente occupata da una villa romana del I secolo, dalle mura massimianee e dal vicino circo romano prospiciente al palazzo imperiale della fine del III secolo. In particolare si conservano due torri delle mura massimianee, una delle quali, alta 14\u00a0m, che faceva parte dei \"carceres\" del circo, venne inglobata nel Monastero maggiore.\nNell'atrio d'ingresso del Museo, al centro della sala, \u00e8 presente un grande plastico nel quale si sovrappongono l'attuale citt\u00e0 di Milano con l'antica \"Mediolanum\" tardo imperiale, con i principali monumenti (tridimensionali) e strutture della citt\u00e0 antica, come le mura massimiane, il circo, il teatro, l'anfiteatro, le terme, le antiche basiliche cristiane, il palazzo imperiale, le strade ed i corsi d'acqua. \nIn questo primo settore del museo sono inoltre esposte, su due livelli, la sezione \"romana\" e una piccola sezione dedicata all'arte del Gandhara.\nNella \"sezione romana\" sono consenvati numerosi esempi di ritratti scultorei, pittura, mosaici (tutti databili alla fine del III-inizi del IV secolo), epigrafi (pi\u00f9 di 500, nonostante solo una parte siano esposte) oltre a ceramiche, coppa in vetro come la diatreta Trivulzio e argenteria come la patera di Parabiago.\nIl chiostro interno.\nDalla sede di corso Magenta si accede al chiostro interno in cui sono esposte svariate stele funerarie romane e dal quale si possono ammirare i gi\u00e0 sopracitati resti di un'antica villa romana cos\u00ec come le due torri d'epoca medioevale dell'ex-monastero. In particolare all'interno della \"torre poligonale\" \u00e8 esposta una scultura di Domenico Paladino (donata dall'artista) la quale crea un particolare connubio tra moderno e antico con i vari affreschi, raffiguranti santi, risalenti alla fine del XIII-inizi XIV secolo.\nNuovo settore di via Nirone.\nLungo il percorso di visita si accede dal chiostro interno alla nuova palazzina di via Nirone che ospita le sezioni \"altomedioevale\" (al primo piano), \"etrusca\" (al secondo piano) e \"greca\" (al terzo piano). \u00c8 inoltre presente anche uno spazio espositivo dedicato alle esposizioni temporanee."}
{"id": "3139749", "revid": "39884", "url": "https://it.wikipedia.org/wiki?curid=3139749", "title": "Roman \u0160\u010durenko", "text": "Biografia.\nIl suo record personale di 8,35 m \u00e8 stato realizzato il 25 luglio 2000 a Kiev. Lo stesso anno, ottenne il 3\u00ba posto nel salto in lungo dei Giochi olimpici di Sydney."}
{"id": "3139754", "revid": "1728", "url": "https://it.wikipedia.org/wiki?curid=3139754", "title": "Zecca di Lugdunum", "text": ""}
{"id": "3139758", "revid": "110157", "url": "https://it.wikipedia.org/wiki?curid=3139758", "title": "The Reel Me", "text": "The Reel Me \u00e8 il terzo DVD, nonch\u00e9 secondo album di remix della cantante statunitense Jennifer Lopez, in formato EP, pubblicato il 18 novembre del 2003. Vi sono 16 video musicali della Lopez, pi\u00f9 interviste sulla loro realizzazione."}
{"id": "3139759", "revid": "35174393", "url": "https://it.wikipedia.org/wiki?curid=3139759", "title": "Sant'Erasmo di Formia", "text": ""}
{"id": "3139761", "revid": "339392", "url": "https://it.wikipedia.org/wiki?curid=3139761", "title": "Aeroporto di Edmonton", "text": ""}
{"id": "3139764", "revid": "124123", "url": "https://it.wikipedia.org/wiki?curid=3139764", "title": "Naum Gabo", "text": "Biografia.\nDopo aver studiato matematica a Monaco di Baviera e fisica a Oslo, tra il 1912 e il 1914 viaggi\u00f2 in Italia, Francia e Germania, conoscendo cos\u00ec i movimenti artistici di avanguardia e diffondendo gli ideali del Costruttivismo, le cui linee teoriche erano state da lui poste nel Manifesto Realista, scritto nel 1920 con il fratello Anton. A partire dal 1914, a Stoccolma inizi\u00f2 le ricerche di una nuova plasticit\u00e0 e realizz\u00f2 con il fratello, scultore e pittore anch'egli, le sue prime opere cubiste, utilizzando metalli e celluloide.\nSono di questo primo periodo le sculture di analisi volumetrica, i disegni architettonici come il \"Progetto per una stazione radio\", e l'interesse per i nuovi materiali come il plexiglas, del cui impiego in arte fu il pioniere.\nLe celebri \"Teste\" del 1915 annunciarono gli sviluppi costruttivisti della sua ricerca artistica.\nNel 1917 torn\u00f2 in Russia con il fratello per partecipare alla rivoluzione.\nCon la \"Scultura cinetica\" del 1920, asticciola metallica che, ruotando, crea immagini e volumi nello spazio, assieme ad altri modelli di animazione elettromeccanica di strutture metalliche e di materie plastiche, si dimostr\u00f2 il precursore di una tendenza dinamica del costruttivismo.\nNaum Gabo e suo fratello Anton Pevzner furono i primi artisti a usare la celluloide, la prima materia plastica della storia, per la produzione artistica, usandola nel 1917 (Testa di donna, 1917-20, NY, MoMA).\nNel costruttivismo Gabo perseguiva una pura ricerca spaziale, che lo distinse e lo mise in contrasto con il costruttivismo sovietico degli anni venti, la cui ricerca si poneva invece in rapporto all'industria e alla produzione.\nTra il 1926 e il 1936 Naum visse a Parigi, per poi trasferirsi in Inghilterra.\nNel 1927 realizz\u00f2, assieme al fratello, le scenografie del balletto \"La Chatte\", messo in scena a Montecarlo da Sergej Pavlovi\u010d Djagilev.\nNel 1946 si trasfer\u00ec negli Stati Uniti, dove, tra il 1953 e il 1954 insegn\u00f2 alla Scuola Superiore di Architettura dell'Universit\u00e0 Harvard, a Cambridge.\nGli appartengono vari scritti teorici e critici, in parte inclusi nel volume \"Gabo, Construction, Sculpture, Paintings, Drawings, Engravings\" (Londra, 1937)."}
{"id": "3139765", "revid": "196390", "url": "https://it.wikipedia.org/wiki?curid=3139765", "title": "Aeroporto Internazionale Sangester", "text": ""}
{"id": "3139771", "revid": "174925", "url": "https://it.wikipedia.org/wiki?curid=3139771", "title": "Childerico I (re dei Burgundi)", "text": ""}
{"id": "3139772", "revid": "3831", "url": "https://it.wikipedia.org/wiki?curid=3139772", "title": "RMIT University", "text": ""}
{"id": "3139778", "revid": "1543377", "url": "https://it.wikipedia.org/wiki?curid=3139778", "title": "Adriano Braidotti", "text": "Biografia.\nNato\na Trieste nel 1978, Adriano Braidotti \u00e8 attore, autore, produttore,\nregista, doppiatore, conduttore di laboratori di maschera, mimo e\nrecitazione. Ha studiato recitazione alla Scuola di Teatro di Bologna\ndiretta da A.G. Garrone, dove per due anni \u00e8 seguito da Herbert\nThomas nello studio del mimo e della pantomima.\nDopo\navere lavorato con le \u201cmaschere della commedia dell'arte\u201d con la\ncompagnia Pantakin di Venezia, collabora da oltre 15 anni con il\nTeatro Stabile del Friuli Venezia Giulia e con il regista Antonio\nCalenda per il quale veste, tra gli altri personaggi , i panni di\nArlecchino, ne \u201cI due gemelli veneziani\u201d con Massimo Dapporto,\nnel 2001 interpreta un giovanissimo Pilade nell'\u201cOrestea\u201d con\nAlessandro Preziosi, quindi Cassio nell'\u201cOtello\u201d accanto a\nMichele Placido e successivamente Edmund nel \u201cRe Lear\u201d con\nRoberto Herlitzka.\nTra\ni numerosi lavori interpretati sul palcoscenico invece figurano\nancora \u201cAspettando Godot\u201d, \u201cLa cantatrice calva\u201d, \u201cAntigone\u201d,\n\u201cAlcesti\u201d, \u201cFedra\u201d con Maria Pajato, \u201cElogio al progresso\u201d,\n\u201cLa locandiera\u201d di Goldoni, partecipa almeno a tre edizioni di un\n\u201cSogno\ndi una notte di mezza estate\u201d e due di \u201c Romeo e Giulietta\u201d\nvariando registi e ruoli, poi \u201cSiddharta\u201d, \u201cIl custode\ndell'acqua\u201d, \u201cIl tempo e la stanza\u201d, \u201cIl viaggio di\nCaterina\u201d, \u201cSecondo Qoelet\u201d di Luciano Violante, \u201cMercadet\nl'affarista\u201d e \u201cI due fratelli\u201d, miglior testo al festival\nVallecorsi 2012.\nInoltre\nnel 2002 ha diretto e interpretato \u201cBretelle Blu\u201d e nel 2011 cura\nla regia di \"Serena\" spettacolo benefico per la lotta alla\nleucemia. Ha diretto e interpretato \u201cRock Tales\u201d\nmonologo-concerto sulla protesta e il dissenso sociale degli anni '60\ne '70 e\n\"Monsieur\nBiridot e la sua attrazione per la Luna\" spettacolo di mimo puro\ndi cui \u00e8 interprete e regista.\nScelto\nda Andrej Kon\u010dalovskij per il ruolo di Tranio ne \u201cLa Bisbetica\nDomata\u201d conduce un laboratorio internazionale di mimo e maschera\npresso il teatro \"Mossovet\" di Mosca e collabora con la scuola\ninternazionale teatro di Mosca \"GITIS\".\nCome\nautore per il teatro stabile del Friuli Venezia Giulia \"Il Rossetti\" ha realizzato gli adattamenti teatrali\n\"Le avventure di Giamburrasca\", \"Nemo, il padrone dei\nmari\", \"Oz\" e \"Il sogno di Alice\". Dal 2011 \u00e8 \nuna delle voci ufficiali di Radio Magica.\nAl\ncinema ha fatto parte del cast de \u201cI piccoli maestri\u201d per la\nregia di Daniele Luchetti, \u201cNati stanchi\u201d di Dominick Tambasco,\n\u201cUn Aldo qualunque\u201d di Dario Migliardi,\n\u201cE\nadesso sesso\u201d di Carlo Vanzina, mentre per il piccolo schermo ha partecipato alla soap \u201cVivere\u201d di Mediaset, alla seconda stagione\ndi \u201cNebbie e Delitti\u201d, a \u201cCamera Caf\u00e8\u201d e alla miniserie \u201cUn\npap\u00e0 quasi perfetto\u201d, diretta da Maurizio Dell'Orso. Ha fatto parte del cast di \u201cDon Matteo 7\u201d, \u201cA un passo dal cielo\u201d con\nTerence Hill ed \u00e8 coprotagonista accanto a Gigi Proietti nel film\n\u201cPreferisco il Paradiso\u201d.\nNel\n2010 \u00e8 il protagonista del film \u201cDuns Scoto)\u201d premiato come\nmiglior film e come miglior attore protagonista all'International\nfilm festival \u201cMirabile Dictu\u201d; nel 2013 \u00e8 coprotagonista al\nfianco di Fabio Volo nel film per il cinema \"Studio Illegale\"\ne protagonista di puntata nella VI stagione del Commissario Rex.\nCome\nautore e regista ha firmato i cortometraggi \u201cMove!\u201d, \u201cStai\ncalma\u201d, \u201cOstacoli\u201d, \u201cVite private\u201d, \u201cFumar puede matar\u201d\ne nel 2015 fonda la societ\u00e0 di produzione\n\u201cAelle\nProductions srls\u201d per cui scrive e dirige il cortometraggio \u201cIl bimbo\u201d\ncon Leo Gullotta e collateralmente produce e firma la regia dello\nspettacolo teatrale \u201cPinne\u201d.\nDal \n2015 \u00e8 uno degli attori della nuova compagnia del teatro stabile del Friuli Venezia Giulia \"Il Rossetti\"."}
{"id": "3139780", "revid": "130040", "url": "https://it.wikipedia.org/wiki?curid=3139780", "title": "Gundecario", "text": ""}
{"id": "3139783", "revid": "205761", "url": "https://it.wikipedia.org/wiki?curid=3139783", "title": "Naum Pevsner", "text": ""}
{"id": "3139795", "revid": "125273768", "url": "https://it.wikipedia.org/wiki?curid=3139795", "title": "Giunta regionale della Calabria", "text": "La Giunta Regionale della Calabria \u00e8 l'organo esecutivo della Regione Calabria. Istituito nel 1948 e operativo nel 1970.\nHa sede nella citt\u00e0 di Catanzaro, capoluogo della Regione Calabria, presso la \"Cittadella Regionale Jole Santelli\".\nPoteri e funzionamento.\nSecondo quanto stabilito dallo Statuto della Regione Calabria, approvato con Legge regionale 19 ottobre 2004, n. 25, in linea generale la Giunta esercita il potere esecutivo, insieme a tutte le altre funzioni attribuitegli dalla Costituzione, dallo Statuto stesso e dalle leggi. Inoltre nel rispetto delle direttive del suo Presidente, la Giunta concorre alla determinazione ed all'attuazione dell'indirizzo politico-amministrativo della Regione.\nUlteriori e pi\u00f9 specifiche attribuzioni sono esplicitate dall'art. 36 dello Statuto.\nA rappresentare e presiedere la Giunta \u00e8 il Presidente. In seguito alle elezioni regionali in Calabria del 2021, \u00e9 stato eletto presidente della Regione Roberto Occhiuto.\nI membri della Giunta possono essere nominati anche al di fuori dei componenti del Consiglio fra i cittadini che non si trovino nelle condizioni di ineleggibilit\u00e0 e di incompatibilit\u00e0 alla carica di Consigliere regionale. Il numero degli Assessori esterni non pu\u00f2 essere complessivamente superiore a due unit\u00e0.\nLa Giunta opera collegialmente. Il Presidente ripartisce tra gli Assessori l'esercizio delle funzioni per settori organici di materie.\nLa Giunta adotta, su proposta del Presidente, un Regolamento per disciplinare le modalit\u00e0 relative al proprio funzionamento.\nLe deliberazioni della Giunta sono valide se \u00e8 presente la maggioranza dei suoi componenti e se sono assunte a maggioranza dei presenti. In caso di parit\u00e0, prevale il voto del Presidente.\nLe sedute della Giunta non sono pubbliche, salva diversa decisione della stessa Giunta.\nLe indennit\u00e0 del Presidente e degli Assessori sono stabilite con legge regionale.\nPrincipali attribuzioni della Giunta Regionale Calabra.\nLa Giunta regionale secondo quanto previsto dallo Statuto svolge determinate funzioni tra cui:\nComposizione della Giunta.\nLa Giunta regionale \u00e8 composta dal Presidente, dal Vice Presidente e da un numero di Assessori non inferiore a otto e non superiore a dieci.\nComposizione politica della Giunta.\nLa composizione della Giunta dal 2021."}
{"id": "3139796", "revid": "1669436", "url": "https://it.wikipedia.org/wiki?curid=3139796", "title": "Ramperto", "text": "Guid\u00f2 il passaggio dal governo longobardo della citt\u00e0 al governo carolingio, dandole lustro e rilanciandola sul piano economico e culturale.\nUna delle sue opere maggiori fu l'edificazione del monastero benedettino e della chiesa dei Santi Faustino e Giovita, patroni della citt\u00e0. Fu sepolto nella stessa chiesa, da lui fatta costruire, e venerato per lunghissimo tempo con il titolo popolare di beato. Al suo nome \u00e8 legato il pi\u00f9 antico galletto segnavento esistente, il manufatto altomedievale detto Gallo di Ramperto."}
{"id": "3139800", "revid": "21079", "url": "https://it.wikipedia.org/wiki?curid=3139800", "title": "Omologia (algebra)", "text": ""}
{"id": "3139802", "revid": "729019", "url": "https://it.wikipedia.org/wiki?curid=3139802", "title": "Kosmoceratops richardsoni", "text": "Kosmoceratops (il cui nome significa \"faccia cornuta ornata\") \u00e8 un genere estinto di dinosauro ceratopside chasmosaurino vissuto nel Cretaceo superiore, circa 76,4-75,5 milioni di anni fa (Campaniano), in Nord America. Il genere contiene una singola specie, ossia \"K. richardsoni\", i cui esemplari sono stati ritrovati nello Utah, nella Formazione Kaiparowits del Grand Staircase-Escalante National Monument nel 2006 e 2007, tra cui un cranio e uno scheletro postcranico di un individuo adulto e alcuni esemplari parziali subadulti. Nel 2010, l'esemplare adulto \u00e8 stato reso l'olotipo del nuovo genere e specie \"Kosmoceratops richardsoni\"; il nome generico, \"Kosmoceratops\" significa \"faccia cornuta ornato\", mentre il nome specifico, \"richardsoni\", rende omaggio a Scott Richardson, che ha rinvenuto gli esemplari conosciuti. Il ritrovamento faceva parte di una serie di scoperte di ceratopsi agli inizi del XXI secolo e \"Kosmoceratops\" era considerato assai significativo per via della sua elaborata decorazione del cranio.\n\"Kosmoceratops\" aveva una lunghezza stimata di 4,5 metri (15 piedi) e un peso di 1,2 tonnellate (1,3 tonnellate corte). Come tutti i ceratopsidi conosciuti, era un animale quadrupede con uno scheletro robusto. Aveva un becco triangolare con una punta appuntita e un corno nasale a lama con una parte superiore appiattita. Mentre nella maggior parte dei ceratopsidi le corna sopraorbitali (sopra gli occhi) erano orientate in avanti o indietro, le corna di \"Kosmoceratops\" erano ai lati della testa. Il collare era corto, e dotato di piccole finestre parietali (aperture sulla superficie del collare), su cui sul bordo superiore erano presenti dieci processi ossei a forma di uncino, di cui otto ricurvi in avanti e due che puntavano ai lati, mentre lungo i lati del collare erano presenti otto epiparietali o osteodermi pi\u00f9 piccoli e rotondeggianti, su ciascun lato. Con quindici corna ben sviluppate e strutture ossee lungo tutto il collare, \"Kosmoceratops\" possedeva il cranio pi\u00f9 ornato di qualsiasi specie di dinosauro conosciuta. \"Kosmoceratops\" era un ceratopside appartenente alla sottofamiglia Chasmosaurinae e originariamente era stato suggerito come il parente pi\u00f9 stretto di \"Vagaceratops\" (che possedeva anch'esso processi epiparietali ricurvi in avanti sul bordo superiore del collare) sebbene ci\u00f2 sia dibattuto, e alcuni autori pensano che quest'ultimo sia pi\u00f9 vicino a \"Chasmosaurus\". \"Kosmoceratops\" \u00e8 anche considerato strettamente correlato a \"Spiclypeus\", che possedeva un arricciamento degli epiparietali simile.\nGli studi sull'istologia ossea mostrano che \"Kosmoceratops\" cresceva rapidamente e aveva un metabolismo elevato, simile ai moderni uccelli e mammiferi. I denti dei ceratopsidi erano adattati allo sminuzzamento di piante fibrose; alcuni coproliti (sterco fossilizzato) rinvenuti nella Formazione Kaiparowits contengono tracce di legno e potrebbero essere stati prodotti da ceratopsidi. Sono state proposte diverse ipotesi sulla funzione effettiva delle corna e del collare dei ceratopsidi, tra cui come display sessuale per attirare un partner o intimidire i rivali, per i combattimenti intraspecifici e per il riconoscimento delle specie. La Formazione Kaiparowits risale al tardo Campaniano e si deposit\u00f2 in Laramidia, un continente insulare, quando il Nord America era diviso in due subcontinenti dal Mare interno occidentale. Questo ambiente era dominato da vaste zone umide e sosteneva una fauna diversificata, tra cui dinosauri come il chasmosaurino \"Utahceratops\". Basandosi in parte sulla relazione tra \"Kosmoceratops\" e altri chasmosaurini vissuti nello stesso periodo, \u00e8 stato proposto che Laramidia fosse divisa in \"province\" con zone endemiche separate in cui vivevano diversi dinosauri (questa interpretazione suggerisce che \"Kosmoceratops\" nel sud fosse strettamente correlato al geograficamente separato \"Vagaceratops\" nel nord), ma questa interpretazione \u00e8 stata contestata.\nDescrizione.\nSi stima che \"Kosmoceratops\" fosse lungo 4,5 metri (15 piedi), per un peso di 1,2 tonnellate (1,3 tonnellate corte). Come tutti i ceratopsidi, si trattava di un erbivoro quadrupede con una struttura corporea robusta, una grande bacino e una coda relativamente corta. Le fauci presentavano lunghe file di denti che formavano complesse batterie dentali adatti a tagliare e triturare, mentre il muso terminava in un becco senza denti, adatto a strappare. Il becco premascellare di \"Kosmoceratopsera\" era triangolare e l'osso rostrale pi\u00f9 anteriore che lo componeva era appuntito, con una punta a uncino che sporgeva in avanti e verso il basso. Il nucleo osseo del corno nasale (la \"base\" ossea da cui cresceva il corno nasale) era piuttosto insolito tra i chasmosaurini in quanto simile a una lama, con una base allungata e stretta da un lato all'altro e con una parte superiore appiattita, in una forma complessivamente quadrangolare e posizionata relativamente in alto sul muso. La naris (apertura ossea della narice) era diversa da quella di altri ceratopsidi in quanto alta, relativamente stretta, e distintamente a forma di ellisse (piuttosto che quasi circolare), con una pronunciata inclinazione posteriore. Anche il montante nariale della premascella (che si estendeva dal fondo della cavit\u00e0 nasale alla cima) era inclinato all'indietro, una caratteristica osservata anche in \"Anchiceratops\" e \"Arrhinoceratops\", e il processo nariale che sporgeva all'indietro e sulla premascella era un polo triangolare.\nLa regione intorno alle orbite era distintiva; mentre la maggior parte dei chasmosaurini presentava corni sopraorbitali (corna sopra le orbite) orientate in avanti o all'indietro, \"Kosmoceratops\" e \"Utahceratops\" avevano corna orientate verso i lati della testa, superficialmente simili a quelli dei moderni bisonti. Tuttavia, rispetto ai corni corti e spuntati di \"Utahceratops\", quelli di \"Kosmoceratops\" erano pi\u00f9 allungati, sottili, ricurvi e appuntiti. Tra le orbite sul tetto del cranio era presente una piccola gobba pronunciata, osservata in pochi altri ceratopsidi, come \"Diabloceratops\". Come tipico per i chasmosaurini oltre a \"Chasmosaurus\", presentava ossificazioni epiugali relativamente grandi (le \"corna sulle guance\"). Le finestre temporali laterali (aperture ai lati del cranio) erano alte e strette.\nIl collare parietosquamosale (formato dalle ossa parietali e squamosali) di \"Kosmoceratops\" era molto derivato (o \"evoluto\"), condividendo diverse caratteristiche solo con \"Vagaceratops\". Ci\u00f2 include la forma del collare basso e largo, con piccole finestre parietali (aperture nel collare) posizionate in alto nel collare, e la presenza di dieci epiossificazioni a uncino (le ossificazioni o osteodermi ornamentali che formavano la corona sul margine dorsale del collare) sul margine dorsale del collare. Tuttavia, l'ornamentazione del collare di \"Kosmoceratops\" era pi\u00f9 estrema di quella di \"Vagaceratops\"; la sua larghezza era circa il doppio della sua lunghezza (misurata attraverso la superficie dell'osso), con finestre parietali molto pi\u00f9 piccole e posizionate pi\u00f9 in alto, e presentava epiossificazioni pi\u00f9 allungate e distinte sul margine posteriore. Sebbene i chasmosaurini siano tradizionalmente considerati i ceratopsidi \"a collare lungo\", \"Kosmoceratops\" aveva un collare pi\u00f9 corto rispetto alla sua larghezza tra tutti i chasmosaurini, e possedeva le finestre parietali pi\u00f9 piccole rispetto alla superficie totale del collare rispetto a qualsiasi altro ceratopside. Le ossa squamosali di \"Kosmoceratops\" erano fortemente curve in vista laterale e i loro margini laterali erano paralleli in vista dorsale. Le ossa parietali non sporgevano oltre gli squamosali e presentavano margini posteriori a forma di V, con emarginazione (una serie di tacche) che si estendeva su tutta la loro larghezza.\nLe epossificazioni sulle ossa di squamosali di \"Kosmoceratops\" crescevano progressivamente in taglia verso la parte posteriore del collare. Vi erano cinque epiossificazioni ben sviluppate per lato sul margine posteriore del collare: tre epiparietali curve in avanti (ep. 1-3) sull'osso parietale, una epiparietosquamosale (esp.) curva in avanti sul confine tra le ossa parietali e squamosali, e una episquamosale (es. 1) sull'osso squamosale di forma ricurva e che puntava verso il lato. Gli epiparietali curvi in avanti presentavano solchi (scanalature) prominenti e le loro basi erano coalizzate. Con quindici epossificazioni ben sviluppate e strutture simili a corna, \"Kosmoceratops\" possedeva il cranio pi\u00f9 ornato di tutti i dinosauri conosciuti; al collare si aggiungevano inoltre il curioso e basso corno nasale, le due corna sopraorbitali, e i due epiugali sugli zigomi. L'esemplare subadulto UMNH VP 16878, presentava lo stesso numero e la stessa forma degli epiossificazioni dell'olotipo adulto, rendendo possibile distinguere lo stadio di crescita subadulto di \"Kosmoceratops\" da quello di \"Utahceratops\".\nClassificazione.\nSono noti due cladi (gruppi costituiti da tutti i taxa che condividono un antenato comune) principali di dinosauri ceratopsidi: i Centrosaurinae e i Chasmosaurinae, riconosciuti principalmente sulla base dell'elaborata decorazione dei loro collari e della posizione delle corna. Nel 2010, Sampson e colleghi collocarono \"Kosmoceratops\" in quest'ultimo gruppo per via della sua premascella contenente una struttura nariale e un processo triangolare, nonch\u00e9 per la presenza di un osso squamosale allungato. Le loro analisi filogenetiche dimostrano che \"Kosmoceratops\" \u00e8 il sister taxon di \"Vagaceratops\", in un clade raggruppato con altri chasmosaurini derivati vissuti nelle ultime fasi del Campaniano e del Maastrichtiano del Cretaceo superiore, che include anche \"Triceratops\", ma non strettamente imparentato con \"Chasmosaurus\" che risulta essere pi\u00f9 basale (o \"primitivo\"). Nel 2011, il paleontologo Jordan C. Mallon e colleghi trovarono ulteriore supporto per il clade contenente \"Kosmoceratops\" e \"Vagaceratops\", cos\u00ec come i paleontologi Steven L. Wick e Thomas M. Lehman, nel 2013.\nNel 2011 e nel 2014, Longrich afferm\u00f2 che le uniche specie di \"Vagaceratops\" dovessero essere inserite nel genere \"Chasmosaurus\", dove erano originariamente collocate (sotto il nome di \"Chasmosaurus irvinensis\"), mentre \"Kosmoceratops\" non poteva essere strettamente raggruppato con altri taxa. Nel suo articolo del 2015, che non ha superato la revisione tra pari, Longrich sostenne che la somiglianza tra i collari dei due era dovuta a una convergenza evolutiva, affermando che le dieci epiossificazioni sul retro del collare di \"C. irvinensis\" (o \"Vagaceratops\", che all'epoca aveva concesso potesse essere un genere distinto) si trovavano sulle ossa parietali mentre in \"Kosmoceratops\" erano posizionate sia sulle ossa parietali sia su quelle squamosali. In una tesi di Master del 2014, Campbell dichiar\u00f2 che Sampson e i suoi colleghi avevano inizialmente identificato tutte e dieci le epiossificazioni sul margine posteriore del collare dell'esemplare adulto come epiparietali, prima di rendersi conto che solo sei di loro erano epiparietali dopo aver esaminato l'esemplare subadulto, dove le suture tra le ossa parietali e squamosali erano pi\u00f9 evidenti (le suture si fondono e diventano meno evidenti con l'et\u00e0). Sampson e colleghi hanno quindi reinterpretato anche il modello di epiossificazioni in \"Vagaceratops\" allo stesso modo, ma Campbell sugger\u00ec che avesse invece quattro o cinque epiparietali, trovando quindi che era il sister taxon di \"Chasmosaurus\" piuttosto che di \"Kosmoceratops\". Nel 2016, Campbell e colleghi riconvalidarono questa teoria, e nel 2019 considerarono \"V. irvinensis\" come una specie di \"Chasmosaurus\".\nIn un estratto di una conferenza del 2011, il paleontologo Denver W. Fowler e colleghi hanno suggerito che molti generi di ceratopsidi erano semplicemente morph ontogenetici (o fasi di crescita) di altri generi e che \"Kosmoceratops\" era uno stadio immaturo di \"C. irvinensis\" (in cui l'ornamentazione del collare si riduceva con l'et\u00e0). Nel 2015, i paleontologi Caleb M. Brown e Donald M. Henderson testarono un nuovo sistema per omologia tra le epiossificazioni di diversi chasmosaurini, e trov\u00f2 un clade contenente \"Kosmoceratops richardsoni\" e \"Vagaceratops irvinensis\" come sister taxon di tutti gli altri chasmosaurini, contrariamente agli studi precedenti. In un libro popolare del 2016, il paleontologo Gregory S. Paul ha suggerito che \"Kosmoceratops\" e \"Vagaceratops\" non erano abbastanza distinti da \"Chasmosaurus\" per giustificare il loro genere e che le loro specie dovessero essere collocate all'interno di quest'ultimo (o in alternativa che i due dovrebbero essere uniti sotto il genere \"Kosmoceratops\"), il che avrebbe sinonimizzato diversi chasmosaurini in \"Chasmosaurus\". La maggior parte dei generi di ceratopsidi \u00e8 generalmente considerata monotipica (contenente una singola specie).\nNel 2016, Mallon e colleghi scoprirono che \"Kosmoceratops\" e \"Vagaceratops\" formano un clade, con il nuovo genere \"Spiclypeus\" come sister taxon. Sebbene Mallon e colleghi presero atto della scelta di alcuni ricercatori per il raggruppamento di \"Vagaceratops\" in \"Chasmosaurus\", ma consideravano l'arricciamento delle epiossificazioni troppo distintive, suggerendo che \"Spiclypeus\" possa fornirci indizi per spiegare l'evoluzione di questa caratteristica. Suggerirono quindi che la curvatura di queste epiossificazioni si verific\u00f2 gradualmente nel lignaggio che port\u00f2 a \"Kosmoceratops\", con l'arricciamento della parte centrale del collare prima, seguita poi dal resto del collare. Questo processo si sarebbe verificato prima dell'accorciamento del collare e della costrizione della finestra parietale, poich\u00e9 queste caratteristiche erano nelle loro condizioni pi\u00f9 \"primitive\" e inalterata in \"Spiclypeus\". Nonostante \"Spiclypeus\" sia apparentemente una forma di transizione in questo senso, visse pi\u00f9 o meno allo stesso periodo di \"Kosmoceratops\" e quindi non avrebbe potuto esserne ancestrale. Il cladogramma seguente si basa sull'analisi di Mallon e colleghi (2016):\nStoria della scoperta.\nDal 2000, il Museo di storia naturale dello Utah (UMNH) e il Bureau of Land Management (BLM) hanno condotto diverse indagini paleontologiche sulla Formazione Kaiparowits presso il Grand Staircase\u2013Escalante National Monument nello Utah meridionale. Questo monumento nazionale \u00e8 stato istituito nel 1996, in parte per la conservazione e lo studio dei suoi fossili, e le indagini effettuate sul territorio hanno condotto alla scoperta di una vasta gamma di fossili di dinosauri unici. A queste spedizioni parteciparono anche squadre di scavo di altre istituzioni. Questo sforzo collaborativo \u00e8 stato chiamato il Kaiparowits Basin Project. Tra le scoperte riportate da questa formazione sono emersi tre nuovi taxa di ceratopsi, uno dei quali \u00e8 stato identificato da due localit\u00e0 (UMNH Locality VP 890 e 951) scoperto da un volontario membro dell'equipe da campo di Scott Richardson durante le stagioni di scavo del 2006 e del 2007. Questo nuovo esemplare venne preliminarmente definito \"nuovo taxon di Kaiparowits A\" e identificato come un ceratopside chasmosaurino in un libro del simposio del 2010 sui ceratopsi. I fossili recuperati vennero trasportati in elicottero verso l'UMNH, dove i blocchi vennero preparati da dei volontari del museo e successivamente riassemblati.\nNel 2010, il paleontologo Scott D. Sampson e colleghi nominarono questo nuovo esemplare come un nuovo genere e specie, \"Kosmoceratops richardsoni\", con l'esemplare UMNH VP 17000 (da Locality VP 890) come olotipo. Il nome generico, \"Kosmoceratops\", deriva dal greco antico \"kosmos\" che significa \"ornato\", e \"ceratops\" che significa \"faccia cornuta\". Il nome specifico, \"richardsoni\", rende omaggio a Richardson, che trov\u00f2 l'olotipo e molti altri fossili a Grand Staircase-Escalante. Il nome completo pu\u00f2 essere tradotto come \"faccia cornuta ornata di Richardson\". L'olotipo include il cranio di un individuo adulto quasi completo a cui manca l'osso predentario (l'osso pi\u00f9 anteriore della mandibola) e una piccola parte del lato sinistro del volto e del collare (parti dell'osso giugale, squamosale e parietale), e il muso \u00e8 leggermente piegato a destra a causa della distorsione post mortem (dopo la morte). Una parte considerevole dello scheletro assiale (come vertebre e costole) \u00e8 stata ritrovata associata al cranio, cos\u00ec come parte del bacino e di un arto. Si pensava che il 45% dello scheletro postcranico si fosse conservato, la maggior parte del quale era ancora in preparazione nel 2010. Gli esemplari assegnati a questo taxon includono: UMNH VP 16878, un cranio disarticolato di un subadulto (un adolescente) le cui dimensioni sono circa la met\u00e0 dell'individuo adulto, a cui manca la premascella, il rostro, e le ossa predentarie, e l'esemplare UMNH VP 21339, un altro subadulto disarticolato o un adulto. Complessivamente, sono stati ritrovati quattro esemplari.\nGli autori della descrizione di \"Kosmoceratops\" nominarono gli altri due taxa ceratopsi con due nuovi generi chasmosaurini: \"Utahceratops\" (anch'esso proveniente dalla Formazione Kaiparowits) e \"Vagaceratops\" (dalla Formazione Dinosaur Park, la cui unica specie, \"C. irvinensis\", era precedentemente collocata all'interno del genere \"Chasmosaurus\") nello stesso articolo. Questi generi, considerati insoliti rispetto ai membri tipici del loro gruppo, facevano parte di una serie di scoperte sui ceratopsi dell'inizio del XXI secolo, quando furono nominati molti nuovi taxon di dinosauri (uno studio del 2013 affermava che la met\u00e0 di tutti i generi validi erano stati nominati nel 2003, pertanto questo decennio venne chiamato il \"rinascimento dei ceratopsidi\"). L'obiettivo principale dell'articolo di Sampson e dei suoi colleghi era come questi tre generi di ceratopsidi fornissero nuove prove per ricostruire la paleobiogeografia del loro tempo e luogo. In un comunicato stampa del 2010 che annunciava lo studio, Sampson descriveva \"Kosmoceratops\" come \"uno degli animali pi\u00f9 sorprendenti conosciuti, con un enorme teschio adornato con un assortimento di corone e spunzoni ossei\", e considerava Grand Staircase-Escalante \"uno dei gli ultimi grandi boneyard di dinosauro del paese, in gran parte inesplorato\".\nNel 2017, il governo degli Stati Uniti ha annunciato l'intenzione di ridurre il Grand Staircase-Escalante (a poco pi\u00f9 della met\u00e0 delle sue dimensioni) e i monumenti di Bears Ears per consentire l'estrazione del carbone e altri sviluppi energetici su queste terre, il che rappresenterebbe la pi\u00f9 grande riduzione del territorio dei monumenti nazionali statunitensi nella storia degli Stati Uniti. Sampson, che aveva supervisionato gran parte delle prime ricerche sull'ex monumento, espresse il timore che una simile mossa avrebbe minacciato le future scoperte sul sito. I media hanno sottolineato l'importanza delle scoperte fossili della zona, tra cui pi\u00f9 di 25 nuovi taxa, mentre alcuni hanno messo in evidenza \"Kosmoceratops\" come uno dei reperti pi\u00f9 significativi della regione. Il governo degli Stati Uniti \u00e8 stato successivamente citato in giudizio da un gruppo di scienziati, ambientalisti e nativi americani.\nUn cranio parziale (catalogato come CMN 8801) scoperto nel 1928 dal collezionista di fossili Charles M. Sternberg nella Formazione Dinosaur Park dell'Alberta, Canada, venne inizialmente assegnato a \"Chasmosaurus russelli\" nel 1940, per poi venire assegnato solo a \"Chasmosaurus\" nel 1995, per via della mancanza del collare che impediva di identificare correttamente la specie a cui apparteneva. Nel 2014 (e nel 2015, in un articolo che non ha superato la revisione paritaria), il paleontologo Nicholas R. Longrich considerava il cranio simile a quello di \"Kosmoceratops\" per via delle caratteristiche del muso, sebbene le narici e il corno nasale avessero una forma diversa da quella dell'olotipo. Longrich, quindi, propose che si trattasse di una nuova specie di \"Kosmoceratops\" diversa da \"K. richardsonie\", assegnando il nuovo cranio a \"K. sp.\" (di specie incerta). Trov\u00f2 prematuro nominare una nuova specie perch\u00e9 di solito \u00e8 necessario analizzare il collare per diagnosticare una nuova specie di ceratopside, e finora era stato descritto solo il cranio, rendendo difficile determinare le caratteristiche e la gamma di variazione della specie. Nel 2016, il paleontologo James A. Campbell e i suoi colleghi non supportarono l'assegnazione dell'esemplare CMN 8801 a \"Kosmoceratops\", in quanto hanno scoprirono che le caratteristiche su cui si basava erano influenzate dalla tafonomia (i cambiamenti che si verificano durante il decadimento e la fossilizzazione) o rientrava nella variazione individuale tra gli esemplari di \"Chasmosaurus\" (anche se non venne assegnato a una specie in particolare del genere).\nPaleobiologia.\nIn una tesi di Master del 2013 (riassunta in un documento pubblicato da diversi autori nel 2019), il paleontologo Carolyn Gale Levitt ha studiato l'istologia delle ossa lunghe di \"Kosmoceratops\" (il femore dell'olotipo adulto e il subadulto o adulto assegnato all'esemplare UMNH VP 21339) e \"Utahceratops\", esaminando gli indicatori della crescita e della maturit\u00e0 degli esemplari nella loro microstruttura ossea (fino ad allora gli unici chasmosaurini mai campionati per questo tipo di studio). Il tessuto osseo presentava un numero elevato di osteociti (cellule ossee) e una fitta rete di vasi sanguigni, compresi canali vascolari orientati radialmente (vasi sanguigni che corrono verso l'interno dell'osso), indicando una crescita rapida e sostenuta. Queste caratteristiche indicano anche che i ceratopsi possedevano un elevato metabolismo ed erano endotermi omeotermici (o \"a sangue caldo\"), come i moderni uccelli e mammiferi. Le ossa di \"Kosmoceratops\" e \"Utahceratops\" campionate da Levitt non mostravano prove di linee di crescita arrestata (linee di crescita annuali) e confrontate con i ceratopsidi \"Pachyrhinosaurus\", \"Centrosaurus\" ed \"Einiosaurus\" provenienti da nord e che presentano effettivamente linee di crescita, potrebbero indicare che la crescita ossea d questi animali reagisse al clima, e il clima dell'habitat di \"Kosmoceratops\" e \"Utahceratops\" avrebbe permesso loro di sostenere una crescita costante durante tutto l'anno grazie al loro clima meridionale pi\u00f9 temperato. La mancanza di linee di crescita, tuttavia, impedisce di calcolare con precisione le et\u00e0 degli esemplari di \"Kosmoceratops\" e \"Utahceratops\". Tuttavia, Levitt ha stabilito che l'et\u00e0 degli esemplari esaminati di \"Kosmoceratops\" aveva un'et\u00e0 compresa tra i subadulti e gli adulti, escludendo le ipotesi di Fowler e i colleghi del 2011 che affermavano che questi esemplari rappresentassero dei giovani \"Vagaceratops\".\nIn una tesi di Master del 2017, la paleontologa Nicole Marie Ridgwell descrisse due coproliti (sterco fossile) provenienti dalla Formazione Kaiparowits che, a causa delle loro dimensioni, potrebbero appartenere a un membro di uno dei tre gruppi di dinosauri erbivori conosciuti da questa formazione: un ceratopside (tra cui \"Kosmoceratops\"), un hadrosauro o un ankylosauro (il pi\u00f9 raro dei tre gruppi). I coproliti contenevano frammenti di legno di angiosperme (il che indica una dieta di cespugli e arbusti); anche se originariamente c'erano poche prove che alcuni dinosauri si nutrissero di angiosperme, questi coproliti mostrano che alcuni dinosauri potrebbero essersi adattati a nutrirsene (queste piante divennero comuni solo nel Cretaceo inferiore, diversificandosi po nel Cretaceo superiore). I coproliti contenevano anche tracce di molluschi con conchiglia, resti di insetti e ossa di lucertola che potrebbero essere stati ingeriti insieme al materiale vegetale, indicando che anche i dinosauri erbivori potessero integrare la loro dieta con piccoli animali per assumere un supplemento alimentare. Questi coproliti sono stati ritrovati vicino ad altri coproliti di erbivori che contenevano legno di conifere. Ridgwell ha sottolineato che l'anatomia dentale dei ceratopsi e degli hadrosauri (con batterie dentali che sostituiscono i denti di continuo) potrebbero essersi sviluppate per strappare e sminuzzare grandi quantit\u00e0 di piante fibrose. Le diverse diete rappresentate dai coproliti potrebbero indicare una divisione di nicchia ecologica tra gli erbivori dell'ecosistema della Formazione Kaiparowits o che ci fossero variazioni stagionali nella dieta di questi animali.\nFunzione del collare.\nSono state proposte diverse funzioni per il collare e le corna dei ceratopsi, tra le quali il loro uso come strumenti difensivi contro i predatori o per le lotte intraspecifiche, per riconoscimento visivo tra individui della stessa specie, e per il controllo della temperatura, sebbene l'ipotesi dominante implichi che venissero usate come strumento di corteggiamento migliorando il successo riproduttivo. In un comunicato stampa del 2010 che presentava \"Kosmoceratops\", \"Utahceratops\" e \"Vagaceratops\", Sampson affermava che la maggior parte di queste \"bizzarre caratteristiche\" sarebbero state armi inefficaci contro i predatori, ma sarebbero state vantaggiose se usate per intimidire o combattere i rivali dello stesso sesso e attrarre individui del sesso opposto. Nel 2011, i paleontologi Kevin Padian e John R. Horner proposero che queste \"bizzarre strutture\" nei dinosauri (tra cui corna, collari ed epossificazioni) venissero utilizzate principalmente per il riconoscimento delle specie (per differenziare le specie simpatriche; specie correlate che vivevano nella stessa area allo stesso tempo) respingendo le altre ipotesi non supportate da prove. Notarono che molti grandi ceratopsi avevano grandi aperture nei loro collari, che rendevano la struttura pi\u00f9 fragile, rendendoli di scarsa utilit\u00e0 difensiva, e che l'ampia variet\u00e0 delle dimensioni e dell'orientamento delle corna non avesse una funzione ovvia per il combattimento. Sottolinearono, inoltre, che ci sono poche prove sul dimorfismo sessuale nei ceratopsi. Rispondendo a Padian e Horner nello stesso anno, il paleontologo Rob J. Knell e Sampson sostenne che mentre il riconoscimento delle specie potrebbe essere una funzione secondaria di queste \"bizzarre strutture\", la selezione sessuale era una spiegazione pi\u00f9 probabile, per via dell'elevato costo di energie per lo sviluppo e il mantenimento di una struttura cos\u00ec vistosa, spiegando anche l'alta variabilit\u00e0 individuale all'interno delle specie. Hanno anche sottolineato che la mancanza di dimorfismo sessuale non preclude l'uso delle corna nelle competizioni intraspecifiche; i bovini maschi usano le loro corna per questo scopo mentre le femmine le usano principalmente per la difesa e solo secondariamente per selezione sessuale.\nNel 2013, i paleontologi David E. Hone e Darren Naish hanno criticato l '\"ipotesi del riconoscimento della specie\", sostenendo che nessun animale esistente utilizza tali strutture principalmente per il riconoscimento della specie e che Padian e Horner avessero ignorato la possibilit\u00e0 di una reciproca selezione sessuale (in cui entrambi i sessi fossero dotati di ornamenti cranici). Hone e Naish notarono che se lo scopo principale di queste strutture fosse stato il riconoscimento della specie, avrebbero differito maggiormente nella forma di una singola struttura perch\u00e9 le strutture aggiuntive sarebbero state ridondanti a costi aggiuntivi. I ceratopsi, ad esempio, avevano sviluppato corni nasali, corni frontali, sporgenze giuguli, linee mediane arricciate e bordi dentellati, nonch\u00e9 differenze nelle dimensioni del corpo e nelle proporzioni, mentre l'assenza o la presenza di un singolo corno sarebbe stata sufficiente per distinguersi tra specie simpatriche. Nel 2018, il paleontologo Andrew Knapp e i suoi colleghi hanno esaminato se i tratti ornamentali divergenti dei ceratopsi fossero correlati alla simpatria tra due o pi\u00f9 specie, come previsto dall'ipotesi del riconoscimento della specie. Scoprirono che i modelli di visualizzazione differivano ampiamente nel complesso, mentre quelli delle specie simpatriche non differivano significativamente da quelli delle specie non simpatriche, concludendo che l'ipotesi non aveva un supporto statistico tra i ceratopsi.\nNel 2015, il biologo Pasquale Raia e colleghi hanno esaminato l'aumento evolutivo della complessit\u00e0 e delle dimensioni degli ornamenti degli animali (come collari, corna e fronzoli ossei) nel tempo, usando come esempio ammoniti, cervi e ceratopsi. La complessit\u00e0 dei fronzoli nei ceratopsi sembrava essere aumentata nelle specie pi\u00f9 recenti e \"Kosmoceratops\" aveva i pi\u00f9 alti valori di dimensioni frattali nel margine del collare (seguito da \"Styracosaurus\", \"Diabloceratops\" e \"Centrosaurus\"). Gli autori hanno scoperto che la complessit\u00e0 degli ornamenti cranici aument\u00f2 con le dimensioni corporee, suggerendo che l'evoluzione della complessit\u00e0 dell'ornamento era un sottoprodotto della regola di Cope (che postula che il lignaggio di una popolazione tenda ad aumentare le proprie dimensioni corporee durante il suo percorso evolutivo). Sostennero che sebbene le dimensioni della maggior parte degli ornamenti possa essere controllata dalla selezione sessuale (e dal fatto che siano usati per impressionare i rivali o attrarre un compagno, o entrambi), non influenza la complessit\u00e0 e la forma, concludendo che probabilmente sono le dimensioni piuttosto che la forma degli ornamenti che si basa la selezione sessuale.\nPaleoecologia.\n\"Kosmoceratops\" \u00e8 noto dalla Formazione Kaiparowits dello Utah, che risale al tardo Campaniano, del Cretaceo superiore, e si presenta in un intervallo stratigrafico che attraversa la parte superiore della sua unit\u00e0 inferiore con la parte superiore della sua unit\u00e0 centrale, in sedimenti risalenti a 76,4-75,5 milioni di anni fa. La formazione si \u00e8 depositata nella parte meridionale di un bacino (il Bacino Interno Occidentale) sul margine orientale di una massa terrestre nota come Laramidia (un continente insulare costituito da quello che oggi \u00e8 il Nord America occidentale) entro 100 chilometri (62 miglia) dal Mare Interno Occidentale, un mare poco profondo nel centro del Nord America che divideva il continente (la massa continentale orientale \u00e8 conosciuta come Appalachia). Il bacino era ampio, piatto, a forma di mezzaluna e delimitato da montagne su tutti i lati e dal Mare Interno Occidentale a est. La formazione rappresenta un ambiente alluvionale rispetto alla pianura costiera umida, dominata da canali ampi e profondi con sponde stabili e paludi, stagni e laghi perenni delle zone umide. I fiumi scorrevano generalmente a ovest attraversando le pianure e sfociavano nel Mare Interno Occidentale; la regione costiera del Golfo degli Stati Uniti \u00e8 sta indicata come un buon analogo moderno (cos\u00ec come le attuali paludi della Louisiana) di quello che era l'habitat della regione. La formazione conserva una gamma diversificata e abbondante di fossili, tra cui animali, piante e palinomorfi continentali e acquatici (microfossili organici).\nTra i dinosauri che condividevano il proprio habitat con \"Kosmoceraops\" vi erano anche altri ceratopsidi come il chasmosaurino \"Utahceratops\", il centrosaurino \"Nasutoceratops\", e un altro centrosaurino non ancora descritto, un pachycephalosauro indeterminato, l'ankylosauride \"Akainacephalus\", un nodosauride indeterminato, gli hadrosauri \"Gryposaurus\" e \"Parasaurolophus\", e un neornithischio basale indeterminato. I teropodi presenti nella zona includono il tyrannosauride \"Teratophoneus\", l'oviraptorosauro \"Hagryphus\", un ornithomimide indeterminato, il troodontide \"Talos\", alcuni dromaeosauridi indeterminati e l'uccello \"Avisaurus\". Altri vertebrati presenti nella formazione includono coccodrilli (come \"Deinosuchus\" e \"Brachychampsa\"), tartarughe (come \"Adocus\" e \"Basilemys\"), pterosauri, lucertole, serpenti, anfibi, mammiferi e pesci. I due gruppi di vertebrati di grosse dimensioni pi\u00f9 numerosi di questa formazioni sono gli hadrosauri e i ceratopsi (questi ultimi rappresentano circa il 14% dei fossili di vertebrati rinvenuti), il che potrebbe indicare la loro abbondanza nella fauna di Kaiparowits o rappresenterebbe un preservation bias (un tipo di bias di campionamento), in cui questi gruppi risultano i pi\u00f9 numerosi per via della loro struttura ossea pi\u00f9 robusta e che tende a fossilizzarsi pi\u00f9 facilmente. All'interno della formazione sono state ritrovate anche uova di dinosauro. Le paludi e le zone umide erano dominate da cipressi alti fino a 30 metri (98 piedi), felci e piante acquatiche tra cui lenticchie d'acqua giganti, lattughe d'acqua e altre angiosperme galleggianti. Le aree asciutte erano dominate prevalentemente da boschi composti da alberi dicotiledoni che potevano raggiungere i 10-20 metri (33-66 piedi) d'altezza e occasionali palme, con un sottobosco ricco di felci. Le aree pi\u00f9 lontane dalle zone umide erano dominate da conifere alte fino a 30 metri (98 piedi), con un sottobosco ricoperto di cicadee, piccoli alberi dicotiledoni, cespugli, e presumibilmente felci.\nNel 2010, il paleontologo Michael A. Getty e i suoi colleghi hanno esaminato la tafonomia dell'olotipo e dell'esemplare subadulto UMNH VP 16878 e le circostanze sedimentologiche in cui si sono conservati. L'esemplare olotipo \u00e8 pi\u00f9 o meno articolato ed \u00e8 stato ritrovato in un'arenaria di silt in un canale di un facies (il record di roccia sedimentaria di un ambiente), il che \u00e8 coerente con ci\u00f2 con lo stato della carcassa che \u00e8 stata probabilmente spazzata via dalla corrente di un fiume, venendo ricoperta molto velocemente dai sedimenti. Gli arti e parte della coda potrebbero essere andati perduti a causa degli spazzini o per la decomposizione prima che la carcassa venisse ricoperta di sedimenti. Le parti mancanti dal lato sinistro del cranio andarono perse per via l'erosione della matrice prima che l'esemplare venisse scoperto. Poich\u00e9 all'epoca gran parte dello scheletro era ancora in fase di preparazione, i ricercatori non erano in grado di esaminarlo alla ricerca di segni di predazione e saprofagia. L'esemplare subadulto UMNH VP 16878 \u00e8 stato ritrovato sparso su un'area di 3 metri quadrati, e l'alto grado di disarticolazione e delle parti rotte indicano che l'esemplare si fosse decomposto prima che venisse ricoperto di sedimenti fangosi. Levitt rifer\u00ec che ogni osso dell'esemplare subadulto o dell'esemplare adulto UMNH VP 21339 sembrava essere stato rotto prima di depositarsi, e la sua matrice \u00e8 composta da siltite e arenarie, il che suggerisce che lo scheletro si sia depositato e fossilizzato in un ambiente stagnoso.\nPaleobiogeografia.\nSebbene Laramidia rappresentasse solo il 20% di quello che oggi \u00e8 il Nord America, fu teatro di una notevole radiazione evolutiva dei dinosauri, tra cui i comuni hadrosauri e ceratopsi. \u00c8 stato ipotizzato che durante il Campaniano e il Maastrichtiano, Laramidia fosse suddivisa in diverse \"province\" latitudinali di dinosauri o di biomi, il cui confine poteva essere tracciato attorno allo Utah settentrionale e Colorado; sia hadrosauri sia ceratopsi sono noti sia dal nord sia dal sud del continente, ma differiscono tra loro a livello di genere a specie in base alla latitudine. Questa ipotesi \u00e8 stata contestata; uno di queste voci contrarie afferma che questi assembramenti di dinosauri nel nord e nel sud durante questo periodo non erano coevi ma riflettono una distribuzione tassonomica nel tempo, il che d\u00e0 l'illusione di \"province\" geograficamente isolate e che gli assemblaggi distinti possono essere un artefatto di distorsioni campionarie tra formazioni geologiche. A causa della mancanza di fossili datati della Laramidia meridionale, questa idea \u00e8 difficilmente testabile, ma le scoperte nella Formazione Kaiparowits hanno permesso di aumentare le nostre conoscenze sui vertebrati fossili della regione durante il Cretaceo superiore. Le radiazioni evolutive dei ceratopsidi sembrano essere state limitate sia nel tempo che geograficamente (il turnover delle specie era elevato, e ognuna di esse prosperava per meno di un milione di anni), e la maggior parte dei taxa sono noti dagli ultimi sedimenti cretacei del Bacino Interno Occidentale, quindi sembra abbiano avuto origine e diversificatosi a Laramidia.\nLa scoperta di \"Kosmoceratops\" e \"Utahceratops\" ha notevolmente aumentato il numero di chasmosaurini conosciute dal Bacino Interno Occidentale. Sampson e colleghi hanno interpretato ci\u00f2 come una delle prove pi\u00f9 forti a supporto dell'idea delle \"province\" dei dinosauri nella loro descrizione del 2010. Hanno, inoltre, sottolineato che, a differenza del Maastrichtiano, il precedente stadio Campaniano aveva un assemblaggio di dinosauri campionato migliore, diversificato e di ampia portata, oltre a dati geografici e stratigrafici pi\u00f9 precisi. Le gamme stratigrafiche di \"Kosmoceratops\" e \"Utahceratops\" mostrano che quest'ultimi vissero nello stesso tempo e probabilmente negli stessi ecosistemi, cosa rara tra i ceratopsidi. Secondo Sampson e colleghi, la datazione geocronologica indica che il breve intervallo geologico conservatosi all'interno della Formazione Kaiparowits era contemporaneo alla Formazione Dinosaur Park dell'Alberta e seguiva altre formazioni nel nord (in particolare la Formazioni Judith River superiore e la Formazione Two Medicine) e nel sud-est (le formazioni Fruitland e Aguja), con una breve durata, una sovrapposizione nel tempo ed un intervallo longitudinale che consente confronti significativi tra di loro. Il fatto che \"Kosmoceratops\" e \"Utahceratops\" non fossero strettamente correlati tra loro o con \"Chasmosaurus\" e \"Mojoceratops\" dalla coeva Formazione Dinosaur Park, e che \"Vagaceratops\" dall'Alberta si sovrapponesse con \"Pentaceratops\" dal Nuovo Messico, sono state citate da Sampson e colleghi come prova contro l'affermazione che gli assemblaggi di dinosauri del nord e del sud non fossero coevi durante questo periodo.\nSampson e colleghi affermarono che il loro studio \u00e8 stato il primo a documentare l'endemismo intracontinentale all'interno di popolazioni di dinosauri (con taxa di chasmosaurini distinti che si trovano contemporaneamente nel nord e nel sud di Laramidia), suggerendo una sequenza di eventi nell'evoluzione dei chasmosaurini che hanno trovato coerenti con le prove filogenetiche, stratigrafiche e biogeografiche. Secondo loro, i chasmosaurini ebbero origine in Laramidia, circa 80-90 milioni di anni fa, e si dispersero su gran parte di questa massa terrestre circa 77 milioni di anni fa. A questo punto, era apparsa una barriera nell'area dello Utah e del Colorado, impedendo agli animali di disperdersi tra la Laramidia settentrionale e meridionale e portando alla creazioni di due \"popolazioni\" distinte: i chasmosaurini settentrionali e meridionali (e probabilmente ad altri clade animali) evolutesi indipendentemente attraverso vicariato, all'interno di centri di endemismo separati disposti a latitudini, circa 77,0-75,8 milioni di anni fa. Dopo che la barriera si dissolse, circa 75,7 milioni di anni fa, il lignaggio \"Kosmoceratops\" (rappresentato da \"Vagaceratops\") fino ad allora limitato alla Laramidia meridionale si disperse a nord, dando origine a tutti i chasmosaurini successivi, come \"Anchiceratops\" e \"Triceratops\".\nSebbene i dinosauri del Campaniano superiore di Laramidia fossero pi\u00f9 grandi della maggior parte dei grandi animali moderni (che richiedono grandi spazi per specie a causa delle specifiche esigenze alimentari elevate), Sampson e colleghi hanno scoperto che quest'ultimi avevano bisogno di spazi per specie pi\u00f9 piccoli, il che \u00e8 sconcertante vista l'alta diversit\u00e0 di dinosauri presenti a Laramidia. Sebbene apparentemente abitassero almeno due regioni semi-isolate, non ci sono prove di una barriera di dispersione e le temperature erano meno variabili rispetto ad oggi. I dinosauri sembrerebbero essere stati sensibili alla zonazione latitudinale dell'ambiente (potenzialmente a causa di fisiologie abbassate o ambienti pi\u00f9 produttivi), che probabilmente sono persistiti per almeno 1,5 milioni di anni. Le alternative all'esistenza di una barriera includono che le \"province\" fossero separate da zone di miscelazione faunistica, o che c'era un gradiente continuo o cline per tutta l'altitudine, senza zone endemiche distinte. Le possibili barriere fisiche alla dispersione includono una catena montuosa non identificata da est a ovest, inondando le regioni pianeggianti dal Mare Interno Occidentale (che avrebbe temporaneamente eliminato gli habitat a bassa quota nella Laramidia centrale), o un importante sistema fluviale. Sampson e colleghi hanno ritenuto pi\u00f9 probabile che ci fosse stata una barriera paleoclimatica o paleoambientale alla dispersione di questi animali (un'idea supportata da diversi tipi di polline nella Laramidia settentrionale e meridionale), ma ha osservato che sono necessarie ulteriori prove per studiare la natura della separazione tra le province faunistiche di Laramidia.\nNel 2012, il paleontologo Terry A. Gates e colleghi hanno suggerito che l'aumento della biodiversit\u00e0 dei dinosauri nordamericani durante il Campaniano fosse dovuta ad eventi orogenici (che hanno portato a cambiamenti nella crosta terrestre in cui si incontrano le placche continentali) nel Bacino Interno Occidentale, incluso l'incipiente confluenza tra la settima fascia orogena e la tettonica a zolle su Laramidia, che form\u00f2 una catena montuosa che isol\u00f2 popolazioni di ceratopsidi ed hadrosauridi portando alla loro diversificazione. Suggerirono, quindi, che la divisione di \"Kosmoceratops\" e \"Vagaceratops\" dal clade che includeva \"Anchiceratops\" e \"Triceratops\" \u00e8 stata causata da un vicariato o da un evento di dispersione. Dopo aver concluso nel 2014 che \"Vagaceratops\" era pi\u00f9 strettamente correlato a \"Chasmosaurus\" rispetto a \"Kosmoceratops\", Campbell sugger\u00ec che \"Vagaceratops\" fosse originario della Laramidia settentrionale, ipotizzando che fosse migrato l\u00ec da sud, come venne rivendicato da Sampson e colleghi (nominandolo, \"faccia cornuta errante\", un termine improprio).\nCon l'assegnazione nel 2014 del cranio CMN 8801 a \"Kosmoceratops sp.\" e la denominazione di una nuova specie di \"Pentaceratops\" (\"P. aquilonius\"), entrambi provenienti dalla Formazione Dinosaur Park dell'Alberta, Longrich ha argomentato contro l'idea di distinte province di dinosauri del nord e del sud, poich\u00e9 i due generi erano ora conosciuti sia dal sud-est che dal nord del Nord America. Poich\u00e9 gli animali del nord differivano dalle loro controparti meridionali, accett\u00f2 fosse presente un significativo endemismo durante il Campaniano, ma scopr\u00ec che i lignaggi dei dinosauri erano in grado di disperdersi per lunghe distanze e non erano vincolati da barriere geografiche, clima o flora, ma l'endemismo invece era il risultato di popolazioni consolidate (e adattate localmente) che escludevano i dinosauri migranti attraverso la competizione. Nel 2016, Campbell e colleghi hanno assegnato CMN 8801 a \"Chasmosaurus\" e sostennero l'idea che \"Kosmoceratops\" fosse limitato alla Laramidia meridionale. Lo stesso anno, Mallon e colleghi scoprirono che \"P. aquilonius\" era un \"nomen dubium\" non valido (nome incerto) e concordarono con l'ipotesi di una barriera di dispersione tra il nord e il sud della Laramidia. Essi suggerirono che la stretta relazione tra \"Kosmoceratops\" e \"Spiclypeus\" del Montana nel nord indicava che vi era stata una connessione geografica di breve durata, tra le due province.\nNel 2016, il paleontologo Spencer G. Lucas e i suoi colleghi criticarono l'idea della provincialit\u00e0 dei dinosauri nel nord e nel sud del Laramidia, e definirono la causa dell'endemismo tra i vertebrati non-dinosauri debole, e quella dei dinosauri problematica, poich\u00e9 sono stati usati principalmente alcuni taxa di chasmosaurini per identificarlo. Respinsero l'idea dell'endemismo e della provincialit\u00e0 dei dinosauri per via di alcuni problemi sorti con il campionamento (l'impressione che i dinosauri si siano diversificati durante il Campaniano \u00e8 il risultato della densa documentazione fossile di questo periodo), una mancanza di barriere topografiche che avrebbero diviso le province (Gates e colleghi avevano presumibilmente frainteso gli effetti topografici dell'orogenesi su Laramidia), la mancanza di differenze climatiche o nella vegetazione significative, le decisioni tassonomiche che erano state coinvolte nella percezione dell'idea, la diacronit\u00e0 (differenza di et\u00e0) della maggior parte dei complessi fossili che ne impediscono l'uso nelle analisi biogeografiche e che le conclusioni di coloro che sostengono l'idea non sono uniformi e compromettono le loro argomentazioni. Ad esempio, hanno sottolineato che, contrariamente a quanto affermato da Sampson e colleghi, \"Kosmoceratops\" e \"Utahceratops\" non erano contemporanei a \"Vagaceratops\" (che era pi\u00f9 giovane) e tutti erano pi\u00f9 vecchi di \"Pentaceratops\". Lucas e colleghi hanno ammesso che era presente un leggero endemismo che non poteva essere giustificato dai pregiudizi del campionamento, ma hanno concordato con Longrich che ci\u00f2 potrebbe essere dovuto alla competizione o alla specializzazione nella dieta degli animali.\nNel 2017, Fowler ha sottolineato che l'et\u00e0 della Formazione Kaiparowits utilizzata da Sampson e colleghi per dimostrare che \"Kosmoceratops\" e \"Utahceratops\" fossero coevi con i chasmosaurini di altre formazioni settentrionali, era stata calibrata diversamente da quelle delle altre formazioni. Quando venne ricalibrata secondo gli stessi standard, venne dimostrato che la sovrapposizione stratigrafica tra questi taxa non era stata riconosciuta. Invece, solo la parte inferiore della Formazione Kaiparowits si sovrappone alla Formazione Dinosaur Park. Tuttavia, questa parte della formazione non contiene \"Kosmoceratops\" e \"Utahceratops\", mentre resti frammentari suggeriscono che alcuni taxa erano condivisi tra le formazioni di questo intervallo. Fowler trov\u00f2 quindi pi\u00f9 probabile che le differenze nei taxa di dinosauri tra le formazioni fossero dovute al campionamento di diversi livelli stratigrafici, piuttosto che alla segregazione biogeografica, una spiegazione ritenuta pi\u00f9 probabile anche per le differenze tra la Formazione Kaiparowits e le formazioni Fruitland e Kirtland."}
{"id": "3139803", "revid": "339392", "url": "https://it.wikipedia.org/wiki?curid=3139803", "title": "Ceramica romana", "text": ""}
{"id": "3139808", "revid": "1573940", "url": "https://it.wikipedia.org/wiki?curid=3139808", "title": "Aiglerio (arcivescovo)", "text": "Biografia.\nDi famiglia nobile, entrato nell'Ordine ad Ainay, quartiere di Lione, fu nominato da papa Clemente IV arcivescovo di Napoli il 29 ottobre 1266. Il 5 gennaio 1268, con decisione papale, la festivit\u00e0 di San Gennaro fu spostata dal 19 settembre all'8 maggio per permettere alla gente impegnata in autunno nel lavoro dei campi di prendervi parte.\nResse nel 1270 l'abbazia di Montecassino durante l'assenza del fratello e nel 1274 assist\u00e9 al concilio ecumenico di Lione II. Nel 1278 venne eletto patriarca di Gerusalemme ed amministratore della chiesa di San Giovanni d'Acri, ma la sua nomina venne annullata.\nMori il 6 novembre 1281 e nel 1315 gli fu eretto un monumento funebre, dal suo successore Uberto."}
{"id": "3139811", "revid": "465169", "url": "https://it.wikipedia.org/wiki?curid=3139811", "title": "Como ama una mujer (miniserie televisiva)", "text": "Como ama una mujer \u00e8 una miniserie televisiva drammatica statunitense in lingua spagnola, diretta da Antonio Serrano e prodotta dalla cantante e attrice statunitense Jennifer Lopez. I primi cinque episodi debuttarono sulla \"Univision Television Network\" nel 2007.\nIl 18 dicembre del 2007 usc\u00ec il DVD dei cinque episodi.\nTrama.\nLa produzione originale, filmata in Messico, di \"Como ama una mujer\" \u00e8 ispirata all'album in lingua spagnola, \"Como ama una mujer\", pubblicato alcuni mesi prima dalla Lopez. Alla fine di ogni episodio, infatti troviamo una canzone, cantata da Jennifer, tratta dall'album gi\u00e0 citato, che lo rappresenta meglio. La miniserie si basa sul viaggio di una donna che vuole trovare la sua anima gemella, ma a causa della carriera e del successo, tradimenti e un cuore spezzato minacceranno il suo spirito.\nAll'interno del cast troviamo diverse star di origini latino-americane come Leonor Varela."}
{"id": "3139812", "revid": "599013", "url": "https://it.wikipedia.org/wiki?curid=3139812", "title": "Juan Vairo", "text": "Carriera.\nFormatosi nel Rosario Central, debutt\u00f2 nella Primera Divisi\u00f3n argentina nel 1950. Tre anni dopo fu ceduto al Boca Juniors, con cui vinse il campionato argentino nel 1954.\nNell'estate del 1955 venne acquistato per 18 milioni di lire dalla Juventus intenzionata a rinnovare parzialmente il parco stranieri della formazione, partendo dall'attacco che, da quando se ne erano andati i due Hansen, non aveva trovato pi\u00f9 la penetrazione degli anni precedenti. Con la maglia bianconera esord\u00ec in Serie A il 18 settembre 1955, segnando una doppietta nei primi 30' della gara casalinga contro la SPAL terminata 2-2, disputando in totale 11 partite segnando 3 gol, ma a causa di varie incomprensioni ritorn\u00f2 anzitempo in Argentina nel marzo del 1956, per poi accasarsi al Liverpool F\u00fatbol Club in Uruguay.\nNel 1957 si trasfer\u00ec al Club Atl\u00e9tico River Plate, dove gioc\u00f2 insieme al fratello Federico Vairo, terzino della Albiceleste guidata dal \u201cFiltrador\u201d Guillermo St\u00e1bile. Successivamente gioc\u00f2 in Colombia nell'Independiente Medell\u00edn e nel Deportes Quind\u00edo, per poi concludere la sua carriera agonistica nel Tigre, nel 1965."}
{"id": "3139817", "revid": "22356", "url": "https://it.wikipedia.org/wiki?curid=3139817", "title": "Kosmoceratops", "text": ""}
{"id": "3139819", "revid": "174925", "url": "https://it.wikipedia.org/wiki?curid=3139819", "title": "Joseph Hanauer", "text": ""}
{"id": "3139828", "revid": "122650389", "url": "https://it.wikipedia.org/wiki?curid=3139828", "title": "Afro-latinoamericano", "text": "Un Afro-latinoamericano (anche Afro-latino) \u00e8 una persona dell'America Latina che ha antenati africani. Il termine si riferisce anche a elementi storici e culturali che le popolazioni africane hanno portato nell'America Latina. Il termine si riferisce inoltre alla mescolanza di elementi culturali che si possono trovare nella societ\u00e0, come la religione, la musica, la lingua, le arti e le classi sociali.\nIn seguito il termine verr\u00e0 usato per identificare l'ascendenza dell'Africa nera e non quella europea (come per i bianchi in Sud Africa). Questo termine non \u00e8 molto usato al di fuori della comunit\u00e0 accademica. In genere gli afro-latinoamericani sono identificati con il termine \"nero\" (\"negro\" in spagnolo, \"negro\" o \"preto\" in portoghese). Pi\u00f9 comunemente, quando ci si riferisce agli aspetti culturali di origine africana senza specificare un paese dell'America Latina, i termini utilizzati hanno il prefisso \"afro-\" davanti alla nazionalit\u00e0. Un esempio per tutti sono gli afro-dominicani e gli afro-brasiliani; comunque, l'utilizzo cambia da nazione a nazione.\nLe statistiche demografiche che riguardano gli afro-latinoamericani non sono molto attendibili, specialmente se derivate da censimenti in cui i soggetti decidono la loro etnia, poich\u00e9 in tutti i paesi il concetto di discendenza africana \u00e8 vista in diversi modi.\nLa popolazione dell'America latina \u00e8 stimata a circa 549.549.000 individui, con circa 100-150 milioni di afro-latinoamericani.\nCirca il 5% della popolazione latinoamericana si autoidentifica, o \u00e8 classificato come tale dai censimenti, come discendente di neri africani. Un ulteriore 16% \u00e8 mulatto, mentre gli Zambo sono una minoranza.\nStoria.\nLa popolazione di origini africane arriv\u00f2 nelle Americhe con gli spagnoli e i portoghesi nel periodo della tratta degli schiavi tra il XV ed il XVI secolo. Per esempio, Pedro Alonso Ni\u00f1o, tradizionalmente considerato il primo di molti esploratori del Nuovo Mondo di origini africane, fu un navigatore delle spedizioni di Cristoforo Colombo. Quelli che hanno discendenze dirette con l'Africa per la maggior parte arrivano dalla tratta degli schiavi, per essere impiegati come agricoltori, domestici e in altri lavori umili o come minatori. Si occupavano anche di mappatura e di esplorazione (come ad esempio Estevanico) e alcuni anche nella conquista (come Juan Valiente).\nLa maggior parte delle deportazione di schiavi avvenne dall'ovest e dal centro dell'Africa, nelle attuali Nigeria, Ghana, Benin, Angola e Congo. I sei maggiori gruppi etnici deportati furono gli Yoruba, gli Igbo,\ngli Akan e i Bantu (per la maggior parte Zulu). Molti schiavi andarono in Brasile e nei Caraibi, ma, in numero minore, anche in Colombia e in Venezuela. I paesi con un numero significativo di neri, mulatti o zambo, sono Brasile (86 milioni), Colombia (10 milioni), Haiti (8.7 milioni), Repubblica Dominicana (circa 8.1 milioni), Cuba (circa 4 milioni) e Porto Rico (tra il 20% e il 46%). Alcune ricerche genetiche recenti hanno evidenziato che il 26.4% dei portoricani possiede eredit\u00e0 genetiche africane nel cromosoma X, e il 20% nel cromosoma Y, questo porta a supporre che una popolazione tra il 20% e il 46% abbia discendenze africane.\nI termini tradizionali per gli afro-latinoamericani che hanno sviluppato una propria cultura includono \"Garifuna\" (in Nicaragua, Honduras, Guatemala e Belize), \"cafuzo\" (in Brasile), e \"zambo\" nelle Ande e Centro America. Marabou \u00e8 un termine haitiano per definire una persona con origini multirazziali. Il termine descrive l'unione tra un nero africano/europeo o mulatto, con un amerindio, specificatamente di razza Ta\u00edno, nati ad Haiti (prima Santo Domingo). La maggior parte della popolazione africana deportata dai francesi e dagli spagnoli dilu\u00ec le generazioni dei \"marabou\", infatti, al giorno d'oggi virtualmente tutti gli haitiani di discendenza amerindia possiedono anche antenati africani.\nLa mescolanza di queste culture africane con le culture spagnola, portoghese, francese e indigena hanno prodotto molte particolari forme linguistiche (ad esempio Palenquero, Gar\u00edfunae Creolo Haitiano), religioni (ad esempio Candombl\u00e9, Abaku\u00e1, Santer\u00eda, Lucum\u00ed e Voudou), musica (ad esempio kompa, salsa, bachata, punta, palo de Mayo, plena, samba, merengue, cumbia), arti marziali (come la capoeira) e balli (rumba, merengue). Molte di queste espressioni culturali sono diventate pervasive nell'America Latina.\nDistinzioni etniche e razziali.\nI termini che vengono usati in America Latina per indicare le radici africane includono \"mulato\" (met\u00e0 bianco e met\u00e0 nero) e \"zambo\" (met\u00e0 amerindio e met\u00e0 nero). \"Mestizo\" si riferisce all'unione di un amerindio e un bianco. Il termine \"mestizaje\" si riferisce alla fusione di razze. Nell'America Latina questo accadeva spesso tra i gruppi razziali, ma di solito erano gli uomini europei ad unirsi con donne indigene o africane, mentre l'unione tra una donna europea e un uomo non-bianco era considerato un taboo.\nSud America.\nArgentina.\nTradizionalmente \u00e8 stato sostenuto che la popolazione nera in Argentina \u00e8 diminuita fino ad essere insignificante all'inizio del XX secolo. Comunque, il censimento avvenuto in due quartieri dell'Argentina nel 2006 riguardo alla popolazione con antenati africani ha portato alla luce che il 5% della popolazione sa di avere antenati africani, e un altro 20% dice che \u00e8 possibile, ma non ne ha la certezza. Dato che l'immigrazione europea in Argentina rappresentava la met\u00e0 della crescita nel 1960, alcuni ricercatori sostengono che, piuttosto che di diminuzione, si dovrebbe parlare di \"invisibilit\u00e0\" della popolazione afro-argentina e delle sue radici culturali. Altri ricercatori hanno asserito che ci fu un deliberato genocidio ai danni degli afro-argentini, che fu apertamente descritto da molti euro-argentini come Domingo Faustino Sarmiento e fu messo in atto probabilmente usando una politica repressiva durante le epidemie e le guerre.\nBolivia.\nI discendenti degli africani in Bolivia sono circa il 2% della popolazione. Furono deportati durante la colonizzazione spagnola e la maggior parte vive a Yungas.\nCile.\nIl Cile liber\u00f2 circa 6000 neri, circa un terzo di quelli che arrivarono prima del 1615; molti erano utilizzati nelle piantagioni intorno a Santiago. Oggi ci sono pochissimi afro-cileni, e nel 2006 rappresentavano meno dello 0.1% della popolazione\nColombia.\nIl range di stima degli afro-colombiani si aggira tra i 4.4 e i 10.5 milioni di persone, rappresentano cica il 21% della popolazione (9.154.537) secondo il DANE (National Administration Department of Statistics), molti dei quali sono concentrati nel nord-est della costa caraibica e della costa pacifica, sebbene se ne trovi in numero considerevole anche a Cali, a Cartagena, e a Barranquilla. La Colombia \u00e8 considerata al terzo posto per concentrazione di popolazione di discendenze africane, preceduta da Brasile e Stati Uniti.\n\u00c8 stato stimato che circa 4.4 milioni di afro-colombiani conoscono la loro ascendenza africana, mentre molti altri non lo sanno, questo \u00e8 il risultato delle relazioni inter-razziali con i bianchi e gli indigeni. Storicamente sono assenti degli alti livelli di governo, molti dei loro insediamenti storici lungo la costa pacifica non si sono sviluppati.\nNel conflitto interno in corso della Colombia, gli afro-colombiani sono sia vittime di violenze, sia membri di gruppi armati, come le FARC e l'AUC. Gli afro-colombiani hanno contribuito nella crescita di alcuni aspetti culturali della Colombia. Per esempio, molti generi musicali, tra cui la \"Cumbia\", hanno origine o influenze africane. Alcuni hanno ottenuto anche successi sportivi, come Faustino Asprilla.\nSan Basilio de Palenque \u00e8 un villaggio noto per aver mantenuto molte tradizioni africane. \u00c8 stato dichiarato \"Masterpieces of the Oral and Intangible Heritage of Humanity\" (Patrimoni orali e immateriali dell'umanit\u00e0) dell'UNESCO nel 2005. Gli abitanti di Palenque ancora oggi parlano Palenquero, una lingua creola afro-ispanica.\nEcuador.\nNel 2006 la popolazione equadore\u00f1a contava circa 13.547.510 persone di cui l'8% con antenati spagnoli e africani. La cultura afro-equadore\u00f1a si trova sulle coste a nordovest, con il picco del 70% nella provincia di Esmeraldas e a Chota Valley nella provincia di Imbabura. Si trovano anche a Quito e Guayaquil. L'influenza culturale africana maggiormente conosciuta \u00e8 il genere musicale \"marimba\". \"Bao\" \u00e8 una fusione di ritmi nativi e ritmi Caraibici che includono \"candombe\", salsa, merengue, reggae e calypso. Dalla Chota Valley c'\u00e8 la \"Bomba\".\nParaguay.\nI neri paraguaiani sono discendenti degli schiavi deportati nel XVI secolo. Sono diventati un numero significativo e raggiunsero l'11% nel 1785. La maggior parte di loro si \u00e8 stabilita nelle comunit\u00e0 di Aregu\u00e1, Emboscada, e Guarambar\u00e9. Nella capitale Asunci\u00f3n si trova una comunit\u00e0 che comprende 300 famiglie.\nPeru.\nGli afro-peruviani rappresentano circa il 3-4% della popolazione (circa 2 milioni di persone).\nDurante il periodo della tratta degli schiavi, furono portati in Per\u00f9 circa 95.000 schiavi, l'ultimo gruppo arriv\u00f2 nel 1850. Oggi gli afro-peruviani risiedono principalmente nella capitale e nella costa sud, anche se \u00e8 possibile trovarne in numero significativo anche nella costa a nord. Recentemente si \u00e8 verificato che la comunit\u00e0 con la maggior concentrazione di afro-peruviani \u00e8 Yapatera a Morropon, dove circa 7.000 contadini possiedono una forte discendenza con gli schiavi africani deportati dal Madagascar. Ci si riferisce a loro con i termini \"malgaches\" o \"mangaches\".\nLa musica afro-peruviana poco conosciuta fino agli anni cinquanta, quando divenne popolare grazie al musicista Nicomedes Santa Cruz.\nUruguay.\nGli schiavi africani e i loro discendenti si trovano in gran numero durante la fondazione dell'Uruguay. Alla fine del XVIII secolo Montevideo divenne il porto principale per la tratta degli schiavi, molti deportati dalle colonie portoghesi e diretti alle colonie spagnole del Nuovo Mondo, minatori in Per\u00f9 e Bolivia, coltivatori in Uruguay.\nDurante in XIX secolo, quando l'Uruguay si un\u00ec alle altre colonie per ottenere l'indipendenza dalla Spagna, l'eroe nazionale uruguaiano Jos\u00e9 Artigas port\u00f2 una divisione elitaria di truppe nere contro i coloni. Uno dei suoi capitani fu Joaqu\u00edn Lenzina, noto come Ansina, un liberto che componeva odi musicali sulle sue imprese ed \u00e8 considerato dagli afro-uruguaiani come un padre della nazione.\nVenezuela.\nI neri venezuelani sono per la maggior parte discendenti degli schiavi africani deportati dal XVII al XIX secolo per la coltivazione del cacao e del caff\u00e8. Molti afro-venezuelani abitano nel centro-nord del Paese: nelle citt\u00e0 costiere di Barlovento (Stato di Miranda),con Yaracuy a nord, Carabobo e Aragua, e Vargas a est; Ma ci sono anche delle aree a sud nel lago di Maracaibo (Stato di Zulia) e a nord nello Stato di Merida nelle Ande. Sono riusciti a mantenere vivi cultura e tradizioni, specialmente attraverso la musica.\nIl Venezuela \u00e8 una nazione multi-razziale. Nel 2001, fu fatta una ricerca sulla diversit\u00e0 genetica dall'Istituo Venezuelano di Ricerca Scientifica (\"Instituto Venezolano de Investigaciones Cient\u00edficas\", IVIC), nella quale la popolazione fu comparata con i percorsi storici delle caste coloniali. Aggiungendo queste nuove informazioni riguardo alle malattie genetiche e alle caratteristiche associate alle persone provenienti dall'Africa sub-Sahariana, dall'Europa e dai Nativi Americani la ricerca rivel\u00f2 che il 5% dei venezuelani ha ascendenza africana e il 29% della popolazione \u00e8 mulatta (unione tra africani e europei), mentre non ci sono dati per gli zambo (unione tra africani e amerindi). Questa informazione rivela che almeno il 32% della popolazione \u00e8 di discendenza africana.\nGli afro-venezuelano si sono distinti nello sport, molti di loro giocano nella Major League Baseball e in altri sport (ad esempio l'ex attaccante dell'NBA Carl Herrera), comunque, molti di loro non si considerano afro-venezuelani, ma come latini o ispanici o semplicemente venezuelani. Gli afro-venezuelani si sono distinti anche nelle arti, specialmente nella musica, per esempio: Magdalena S\u00e1nchez, Oscar D'Le\u00f3n, Morella Mu\u00f1oz, Pedro Eustache, Frank Quintero, per citarne alcuni. Sono mulatte Miss Venezuela 1998 Carolina Indriago, Miss Venezuela Universe 2006 Jictzad Vi\u00f1a, e Miss Venezuela World 2006 Susan Carrizo.\nIl presidente venezuelano Hugo Ch\u00e1vez ha dichiarato in un'intervista mentre era in visita negli Stati Uniti:\nAmerica Centrale.\nLa maggior parte degli afro-latinoamericani che vivono in Centro America si trovano sulla costa. I neri del Belize, del Guatemala, dell'Honduras e del Nicaragua, hanno discendenza Garifuna, afro-caraibica o Mestizo, Miskito per le ultime due. Mentre nella Costa Rica e a Panama i neri hanno per la maggior parte ascendenza afro-caraibica. La maggior parte di loro arriv\u00f2 a Panam\u00e1 per costruire il canale, mentre in Guatemala, Honduras, Nicaragua e Costa Rica, lavoravano nelle piantagioni di banane e di canna da zucchero.\nBelize.\nLa cultura del Belize \u00e8 un miscuglio di Africa, Europa e Maya, ma solo il 30% della popolazione \u00e8 considerata con ascendenza africana. La pi\u00f9 numerosa comunit\u00e0 di discendenti africani sono Creoli e i Garifuna, i quali vivono dal Distretto di Cayo al Distretto di Belize e al Distretto di Stann Creek (Dangriga) sul mar dei Caraibi. Belize City, sulla costa caraibica, \u00e8 il centro della cultura africana in Belize, con la sua popolazione di ascendenza africana, europea e maya.\nCosta Rica.\nIl 3% della popolazione ha origini africane, parla inglese poich\u00e9 discendono dagli immigranti giamaicani del XIX secolo. La popolazione nera indigena si aggira intorno all'1%, circa 41.338 individui. Nella Provincia di Guanacaste una porzione significativa della popolazione ha ascendenti amerindi, africani e spagnoli. La maggior parte degli afro-costaricani si trovano nella provincia di Lim\u00f3n.\nEl Salvador.\nIl generale Maximiliano Hern\u00e1ndez Mart\u00ednez proclam\u00f2 le leggi razziali nel 1930 che proibivano alla popolazione nera di entrare nel paese. Le stesse furono abolite durante gli anni ottanta.\nGuatemala.\nSolo il 2% della popolazione guatemalteca \u00e8 considerata nera o mulatta. La comunit\u00e0 principale di discendenza africana sono i Garifuna, concentrati a Livingston e Puerto Barrios. Gli altri sono afro-caraibici e mulatti che vivono a Puerto Barrios e Morales. Tutte queste citt\u00e0 si trovano sulla costa caraibica, nel dipartimento di Izabal. A causa della disoccupazione e della scarsit\u00e0 di opportunit\u00e0 economiche, molti Garifuna hanno lasciato il Guatemala, per spostarsi in Belize o negli Stati Uniti. Molti altri discendenti africani si trovano a Amatitl\u00e1n, San Jer\u00f3nimo e Jutiapa, sebbene molti di loro non si riconoscano afro-caraibici poich\u00e9 la cultura \u00e8 andata persa.\nMolti degli schiavi arrivarono in Guatemala dall'Africa per lavorare nelle piantagioni di cotone, canna da zucchero, tabacco e caff\u00e8. La ragione principale della schiavit\u00f9 in Guatemala erano le immense piantagioni di canna da zucchero e le \"haciendas\" che si trovavano sulle coste caraibiche e pacifiche. Lo strumento popolare nazionale, la marimba, trova le sue origini in Africa e fu portata in Guatemala e nel resto del Centro America dagli schiavi deportati durante il periodo coloniale. Le canzoni suonate con questo strumento hanno influenze nativo-americane, africane e europee sia nella forma sia nello stile.\nTra i Garifuna si trovano molte persone che hanno acquisito la notoriet\u00e0 in vari campi: leader sociali (Mario Ellington e Dilia Palacios Cayetano), musicisti (Sof\u00eda Blanco, Silvia Blanco e Jursino Cayetano), poeti (Nora Murillo e Wingston Gonz\u00e1lez), atleti (Teodoro Palacios Flores e Mario Blanco), giocatori di calcio (Guillermo Enr\u00edquez Gamboa \"la Pantera\", Tom\u00e1s Enr\u00edquez Gamboa, German Trigue\u00f1o Castro, Clemente Lal\u00edn S\u00e1nchez, Wilson Lal\u00edn Salvatierra, Carlos Delva, Norman Delva, David Suazo, Tom\u00e1s Suazo, Braulio Arz\u00fa, Ricardo Trigue\u00f1o Foster, Guillermo Ram\u00edrez \"el Pando\", Florencio Mart\u00ednez, Renato Blanco e Marvin \u00c1vila), giocatori di basket (Juan Pablo Trigue\u00f1o Foster), un wrestler (\"El Cadete del Espacio\") e una modella (Deborah David).\nAll'interno della comunit\u00e0 degli afro-caraibici troviamo dottori (Henry Stokes Brown e suo figlio, Wilfredo Stokes Baltazar; Arla Cinderella Stokes), psicologi (Elizabeth Stokes), diaconi (Sydney Samuels), un poeta (Alan Mills), un giornalista (Glenda Stokes Weatherborn), atleti (Roy Fearon, Salom\u00f3n Rowe e Octavio Guillespie), giocatori di calcio (Ricardo Clark, Jorge Lynch, Jerry Slosher, Royston Hall, David Stokes, Tony Edwin, Oscar Sims, Willie Sims, Vicente Charles, Jos\u00e9 A. Charles, Mart\u00edn Charles, Selvyn Pennant, Douglas P\u00e9rez McNish, Mynor P\u00e9rez McNish, Carlos P\u00e9rez McNish, Leonardo McNish, Arturo McNish, Alfredo McNish, Julio C\u00e9sar Anderson, Hermenegildo Pepp Castro, Stanley Gardiner, David Gardiner, Kenneth Brown, Mario Becker, Freddy Thompson, Elton Brown e Jonny Brown), giocatori di basket (Jerem\u00edas Stokes, Tom\u00e1s Guillespie e Peggy Lynch), and una ex Miss Guatemala (Marva Weatherborn).\nOggi, i Garifuna e gli afro-caraibici del Guatemala sono organizzati in un gruppo chiamato \"Organizaci\u00f3n Negra Guatemalteca\" (ONEGUA). Secondo il loro sito web, l'ONEGUA \u00e8 \"un'organizzazione non governativa fondata nel 1995 con lo scopo di promuovere l'interesse e combattere per i diritti dei Garifuna guatemaltechi e della popolazione con antenati africani\".\nHonduras.\nIl censimento ufficiale dell'Honduras indica che il 2% della popolazione, che ammonta circa a 150.000 individui, si auto-identifica come \"nero\". Questo numero si basa sull'auto-identificazione delle persone e non usa la definizione di Henry Gates che si basa sulla quantit\u00e0 di genoma africano presente nel \"sangue\". Lo stesso Gates stim\u00f2 la popolazione nera dell'Honduras: \"La stima della popolazione di discendenza africana in Honduras \u00e8 molto ampia, da 100.000 a 320.000 (dall'1,8% al 5,8% della popolazione del 1994)\".\nSe si usa il metodo dell'analisi del sangue per definire la discendenza, allora i neri arrivarono in Honduras prima del periodo coloniale. Uno dei mercenari che aiut\u00f2 Pedro de Alvarado nella sua conquista dell'Honduras nel 1536 fu uno schiavo nero che lavorava come mercenario per conquistarsi la libert\u00e0. Alvarado mand\u00f2 i suoi schiavi dal Guatemala, dove lavoravano come minatori, nell'ovest dell'Honduras prima del 1534. I primi schiavi neri portati in Honduras facevano parte di una licenza concessa dal vescovo Crist\u00f3bal de Pedraza nel 1547. Certamente una larga parte della popolazione attuale \u00e8 mulatta e ha qualche discendenza africana, ma non si identifica come nera.\nChi si autoidentifica come nero \u00e8 quella parte della popolazione con origini nelle Antille, discendenti degli schiavi portati dalla Giamaica, da Haiti e dalle altre isole dei Caraibi. I Garifuna (o neri caraibici), una popolazione con ascendenze amerindie e africane, furono espulsi dall'isola di Saint Vincent dopo un'insurrezione contro gli inglesi nel 1797 e furono esiliati a Roat\u00e1n. Da qui, si spostarono lungo la costa caraibica del Belize, Honduras e Nicaragua. Gli insediamenti dei Garifuna in Honduras comprendono Trujillo, La Ceiba, e Triunfo de la Cruz. Anche se arrivarono solo nel 1797, i Garufina sono considerati uno dei sette principali gruppi etnici presenti in Honduras.\nGli schiavi della costa nord si mischiarono con gli indiano Miskito, formando un gruppo chiamato \"Zambo Miskito\". Oggi i Miskito si considerano puramente indigeni, negando la loro eredit\u00e0 africana. Oggi esistono un numero considerevole di persone del dipartimento di Olancho (un centro di minatori d'oro e allevatori di bovini) che potrebbe essere considerato neri, secondo gli standard degli Stati Uniti. Comunque loro non si identificano come neri, ma piuttosto come mistizo. I neri Creoli del dipartimento di Bay Islands sono oggi distinti come gruppo etnico a causa delle differenze razziali dai metizo e dai neri, e a causa delle differenze culturali come il fatto che parlano inglese e sono di religione protestante. Attualmente non esiste nessuno ricerca etnografica su queste popolazioni.\nTutti questi fattori fanno s\u00ec che molti honduregni neghino le loro radici africane che si riflette nei censimenti. \"I neri sono maggiormente problematici come simbolo nazionale, poich\u00e9 al momento non sembrano rappresentare n\u00e9 la modernit\u00e0, n\u00e9 l'autoctonia, e la loro storia di deportazione dall'Africa significa che loro non fanno parte della grande civilt\u00e0 pre-colombiana delle Americhe che \u00e8 considerata il simbolo di un passato glorioso. Cos\u00ec gli stati latinoamericani spesso usano la parola \"Indo-hispanici\" dove le radici Indios sono privilegiate rispetto a quelle africane che non vengono minimamente considerate.\"\nNicaragua.\nCirca il 9% della popolazione del Nicaragua \u00e8 nera e vive sparsa lungo la costa caraibica. Gli afro-nicaraguensi si trovano nella Regione Autonoma della costa caraibica settentrionale e Regione Autonoma della costa caraibica meridionale. La maggior parte proviene dalle Antille, i discendenti dei lavoratori arrivano dalla Giamaica e dalle altre isole caraibiche che facevano parte del protettorato britannico. Ci sono anche un piccolo numero di Garifuna e una parte di popolazione che \u00e8 un miscuglio di Angola, Congo e Arawak. In Nicaragua c'\u00e8 la maggior concentrazione di neri di tutti il Centro America.\nDa queste terre vengono scrittori e poeti come Carlos Rigby, David McField (attualmente ambasciatore del Nicaragua in Giamaica), Andira Watson e John Oliver. Tra i musicisti troviamo Caribbean All Stars, Atma Terapia Arjuna Das, Osberto Jerez y Los Gregorys, Caribbean Taste, Spencer Hodgson e Phillip Montalb\u00e1n, Grupo Gamma, Anthony Matthews e Dimension Coste\u00f1a. Altha Hooker \u00e8 il rettore della Universidad de las Regiones Aut\u00f3nomas de la Costa Caribe e Scharllette Allen \u00e8 Miss Nicaragua 2010.\nPanam\u00e1.\nPanama fu una provincia, stato e dipartimento della Colombia fino al 1903 quando dichiar\u00f2 la sua indipendenza.\nI neri sono discendenti degli schiavi africani, ma successivamente si mischiarono con gli immigrati dalle isole caraibiche. Gli afro-coloniali sono il gruppo degli ispanici, mentre gli \"antillanos\" sono quello con antenati provenienti dai Caraibi.\nCaraibi.\nCuba.\nSecondo il censimento nazionale del 2001 la popolazione cubana conta 11,2 milioni di individui, di cui 1,1 si considerano neri, mentre 2,8 milioni di cubani si considerano \"mulatto\" o \"mestizo\" o \"javao\" o \"moro\". Molti cubani ancora oggi si identificano con una precisa etnia o religione africana, in particolare con Yoruba, Igbo e Congo, ma anche Arar\u00e1, Carabal\u00ed, Mandingo, Fula e altri ancora.\nC'\u00e8 anche una presenza significativa di immigrati haitiani. Il linguaggio e la cultura creoli entrarono a Cuba con l'arrivo degli immigrati haitiani all'inizio del XIX secolo. Haiti era una colonia francese, e negli ultimi anni della rivoluzione haitiana del 1791-1804 i coloni francesi furono spinti a portare i loro schiavi a Cuba. Arrivarono principalmente da est, specialmente a Guantanamo, dove successivamente i francesi introdussero la coltivazione della canna da zucchero, costruirono raffinerie e svilupparono le piantagioni di caff\u00e8. Nel 1804 circa 30.000 francesi vivevano a Baracoa e Maisi, le municipalit\u00e0 pi\u00f9 a est della provincia. Successivamente gli haitiani continuarono ad arrivare a Cuba per lavorare come \"brazeros\" (braccianti) nei campi di canna da zucchero.\nLe loro condizioni di vita e di lavoro non erano molto diverse da quelle degli schiavi. Sebbene l'idea fosse quella di ritornare ad Haiti, molti rimasero a Cuba. Per anni, molti haitiani e i loro discendenti non si identificarono come Creoli. Nella parte pi\u00f9 a est dell'isola gli haitiani venivano discriminati. Ma dal 1959 il Regime di Castro dichiar\u00f2 la fine delle discriminazioni contro i discendenti degli haitiani. Dopo lo spagnolo, il creolo haitiano \u00e8 la seconda lingua pi\u00f9 parlata a Cuba. Circa 400.000 cubani la capiscono bene, ma non la parlano, oppure hanno qualche familiarit\u00e0 con la lingua. Oltre alla zona est, ci sono altre comunit\u00e0 nelle provincie di Ciego de \u00c1vila e Camag\u00fcey dove la popolazione parla ancora il creolo haitiano come lingua madre. In alcune scuole sono offerti corsi di creolo haitiano ed esiste anche un programma radiofonico.\nAlcuni afro-cubani molto famosi sono Celia Cruz e Ibrahim Ferrer, dei Buena Vista Social Club.\nRepubblica Dominicana.\nIl 12% della popolazione dominicana \u00e8 neri, con un 81% di mulattos ed mestizos, e l'8% sono bianchi, con non meno di nove miscugli etnici tra cui: mulattos, zambos, grifos, indiani quadroon, mulatti quadroon, puchelas, saltaras, cabras e mestizos.\nC'\u00e8 anche una presenza significativa di immigrati haitiani, cubani, venezuelani e colombiani.\nGli afro-dominicani si trovano lungo la costa sud in citt\u00e0 come la capitale Santo Domingo.\nLa cultura dominicana \u00e8 un miscuglio di origini Taino, africane ed europee. Mentre l'influenza Taino \u00e8 presente in molte tradizioni dominicane, le influenze africane ed europee sono meno accentuate.\nGli afro-dominicani famosi includono il bachatero Anthony \"Romeo\" Santos, i giocatori di baseball Sammy Sosa e Pedro Mart\u00ednez, il cantante di salsa Jos\u00e9 Alberto e l'ex Miss Universo 2009 Ada De La Cruz.\nHaiti.\nHaiti conta 8,7 milioni di persone, di cui il 95% \u00e8 di discendenza africana e il rimanente 5%-10% \u00e8 mulatto e bianco. La schiavit\u00f9 fu portata dai colonialisti spagnoli e francesi. Molti haitiani sono di discendenza Taino o Carib e coabitano con la popolazione di discendenza africana.\nHaiti \u00e8 una nazione con forti influenze africane nella cultura, nel linguaggio, nella musica e nella religione.\nMartinica.\nLa popolazione di Martinica, una regione d'oltremare della Francia, conta 402.000 individui, di cui il 10% \u00e8 africano o con antenati neri, e l'80% \u00e8 un miscuglio di africani, bianchi europei e indiani Tamil. Gli africani furono deportati dalla Guinea per lavorare nella piantagioni di canna da zucchero durante il XVII e il XVIII secolo.\nL'anima della cultura della Martinica trova le sue radici nell'eredit\u00e0 africana. In cucina le pwa d'angole e i fagioli d'Angola, tradizionalmente consumati durante l'ultimo dell'anno come augurio di buona fortuna, \"accras\", frittelle di merluzzo, e \"Ti-punch\", un tipo di rum, dimostrano le forti radici africane, Colombo \u00e8 la versione del curry. Il nome Colombo detiva dal termile Tamil Kuzhambu. I piatti che contengono Colombo sono fatti dalla popolazione di origine Tamil. Durante il Mard\u00ec Gras i ballerini che interpretano i diavoli rossi suggeriscono radici senegalesi. Lo scrittore Aim\u00e9 C\u00e9saire li compar\u00f2 alle culture presenti nel sud del Senegal, dopo aver visto delle maschere rosse con delle corna e degli specchi che assomigliavano a quelle usate nella sua terra natale.\nLa lingua parlata \u00e8 il creolo della Martinica. Usato per conversazioni \"private\", il popolo di Martinica alterna Patois e francese.\nPorto Rico.\nSecondo il censimento statunitense del 2000 fatto a Porto Rico, l'80,5% dei portoricani si identifica come bianco, l'8% come nero e il 10,9% come mix o altra razza. Un'analisi del DNA mitocondriale (mtDNA) condotta recentemente dall'Universit\u00e0 di Porto Rico a Mayag\u00fcez ha rivelato che il 61% dei portoricani ha antenati materni nativi americani, il 26,4% ha antenati dall'ovest e dal centro dell'Africa e il 12,6% ha antenati europei Dall'altra parte, il cromosoma Y evidenzia che la patrilinearit\u00e0 dei portoricano \u00e8 per il 75% circa europea, per il 20% africana e il 5% indigena. La combinazione fa emergere molti mestizo (Taino ed Europeo) con importanti elementi europei e africani.\nQueste analisi dimostrano che la maggioranza dei portoricani \u00e8 di razza mista, ma non sentono la necessit\u00e0 di identificarsi come misti. Essi sostengono, inoltre, che i portoricani tendono a supporre di essere di ascendenza africani, indiani americani ed europei e si identificano come misto se hanno i genitori che \"appaiono\" di razze \"distinte\". C'\u00e8 da notare che Porto Rico sub\u00ec un processo di \"sbiancamento\" grazie agli stati Uniti. Gli addetti al censimento registrarono una grossa disparit\u00e0 tra i portoricani \"neri\" e \"bianchi\" tra i censimenti del 1910 e del 1920. I \"neri\" cominciarono improvvisamente a scomparire da un censimento all'altro, probabilmente a causa della ridefinizione del termine stesso di \"nero\". Sembra anche che gli elementi culturali \"neri\" cominciarono a scomparite probabilmente a causa della comune idea negli Stati Uniti che una persona poteva aspirare a una vita migliore socialmente ed economicamente se era considerato \"bianco\".\nLa disinformazione riguardo alle etnie della popolazione esisteva anche sotto la dominazione spagnola, quando i nativi Taino furono considerati \"estinti\". La biologia ora ha riscritto questa parte di storia. Queste trib\u00f9 non erano viaggiatori volontari, ma si sono fusi nella popolazione portoricana con gli antenati Taino, che sono il filo comune che lega tutti.\nMolti cosiddetti neri \"puri\" a Porto Rico si possono trovare nelle aree costiere, tradizionalmente associate alle piantagioni di canna da zucchero (specialmente nelle citt\u00e0 di Lo\u00edza, Guayama, Ponce, e Carolina). A causa delle ricerche sul DNA fatte dalla UPR, molte caratteristiche sanguinee africane sono state riscontrate nelle montagne centrali dell'isola, anche se nei libri di storia spagnoli non se ne fa menzione. Di conseguenza, le caratteristiche dei Taino sono comparse nelle citt\u00e0 costiere. Questo suggerisce che, mentre i neri si rifugiavano sulle montagne per scappare dalla schiavit\u00f9, alcuni Taino rimasero vicini alla loro fonte di cibo primaria, il pesce.\nIl genere musicale portoricano della \"bomba\" e della \"plena\" hanno origini rispettivamente africane e caraibiche e venivano ballate durante le feste e i festival di origini africana. Molti \"Boricuas\" che dichiarano di avere antenati dall'ovest e dal centro dell'Africa sono discendenti degli schiavi del Congo, gli Igbo e gli Yoruba. Dopo l'abolizione della schiavit\u00f9 nel 1873 e la guerra tra America e Spagna del 1898 un numero di afro-americani emigr\u00f2 e si stabil\u00ec a Porto Rico.\nDue dei portoricani pi\u00f9 famosi sono il boxer Felix \"Tito\" Trinidad e il giocatore di baseball presente nella Hall of Fame Roberto Clemente."}
{"id": "3139834", "revid": "287204", "url": "https://it.wikipedia.org/wiki?curid=3139834", "title": "Carolinas International Tennis", "text": "Il Carolinas International Tennis \u00e8 stato un torneo di tennis facente parte del Grand Prix e del World Championship Tennis giocato dal 1971 al 1977 a Charlotte (Carolina del Nord) negli Stati Uniti su campi in terra battuta e sintetico indoor."}
{"id": "3139848", "revid": "743200", "url": "https://it.wikipedia.org/wiki?curid=3139848", "title": "Carolinas International Tennis 1975", "text": "Il Carolinas International Tennis 1975 \u00e8 stato un torneo di tennis giocato sulla terra battuta. \u00c8 stata la 5\u00aa edizione del Carolinas International Tennis, che fa parte del World Championship Tennis 1975. Si \u00e8 giocato a Charlotte negli Stati Uniti, dal 21 al 27 aprile 1975.\nCampioni.\nSingolare.\n Ra\u00fal Ram\u00edrez ha battuto in finale Roscoe Tanner 3\u20136, 6\u20134, 6\u20133\nDoppio.\n Patricio Cornejo / Jaime Fillol hanno battuto in finale Ismail El Shafei / Brian Fairlie 6\u20133, 5\u20137, 6\u20134"}
{"id": "3139851", "revid": "339392", "url": "https://it.wikipedia.org/wiki?curid=3139851", "title": "Provincia Dornogovi", "text": ""}
{"id": "3139854", "revid": "38120", "url": "https://it.wikipedia.org/wiki?curid=3139854", "title": "Le roi s'amuse", "text": ""}
{"id": "3139858", "revid": "2178917", "url": "https://it.wikipedia.org/wiki?curid=3139858", "title": "Tragedia del Green Cross", "text": "La tragedia del Green Cross fu un incidente aereo avvenuto il 3 aprile 1961. Alle ore 23:57 il Douglas DC-3 della compagnia aerea LAN siglato CC-CLD con a bordo parte della squadra del Green Cross, societ\u00e0 calcistica cilena, si schiant\u00f2 contro il monte L\u00e1stima nel Nevado de Longav\u00ed (Provincia di Linares); le vittime furono 24.\nL'incidente.\nPartito da Temuco, a Osorno si imbarcarono i giocatori del Green Cross, reduci dall'incontro con il Provincial Osorno, valevole per la Copa Chile. Poich\u00e9 la rosa era troppo numerosa, la squadra venne divisa in due gruppi, imbarcati su due aerei differenti. La maggior parte dei componenti del Green Cross scelse il secondo aereo, dato che il primo effettuava troppi scali prima di arrivare a Santiago.\nIl volo aveva una durata prevista di due ore e trenta minuti. Circa un'ora e un quarto dopo il decollo, l'equipaggio aveva chiesto il permesso di volare a una altitudine minore, a causa del ghiaccio; il permesso fu per\u00f2 negato, a causa della possibile sovrapposizione con la rotta di un altro volo. Istruzioni successive della torre di controllo di Santiago indicarono un percorso alternativo all'aereo; a esse non segu\u00ec pi\u00f9 alcun contatto radio. Come probabili cause furono avanzate diverse ipotesi, come il danneggiamento di un motore.\nI resti dell'aereo furono ritrovati da un gruppo di alpinisti ad oltre m di altitudine nel febbraio 2015."}
{"id": "3139859", "revid": "599013", "url": "https://it.wikipedia.org/wiki?curid=3139859", "title": "Antonio Marcellini", "text": "Carriera.\nEnfant prodige romano (figlio d'arte), \u201cromano de Roma\u201d, \u201cTonio\u201d Marcellini, appena schierato, giovanissimo (lo chiamavano \u201cer regazzino\u201d), nella serie maggiore, attir\u00f2 subito l'attenzione dei tecnici per la sua sorprendente maturit\u00e0. \u201cUna rivelazione, per vitalit\u00e0, aggressivit\u00e0 e non indifferente senso di orientamento, oltre che per i suoi rilanci tempestivi, rapidi e precisi.\u201d, scrisse un foglio sportivo. \u201cMarcellino pan y vino\u201d, biondino, smilzo, gracile, ma dal piede vellutato.\nMa la tensione e l'emotivit\u00e0 lo logorarono dopo poche partite. Si era ritrovato a grandi livelli, sostituto di Venturi infortunato, preferito ad Alloni e Guarnacci, senza aver neanche sognato lontanamente di entrare a far parte della prima squadra.\nIl suo esordio contro la Juventus fu di grande livello. Ma la sua verve si esaur\u00ec in breve tempo. Troppo provato psicologicamente, spieg\u00f2 su \u201cIl Corriere dello Sport\u201d lo psichiatra Waida; la causa per\u00f2 era fisica. Dalla possibile nazionale al Siena. Peccato, perch\u00e9 \u2013 agli esordi \u2013 dopo averci giocato contro, Pepe Schiaffino pontific\u00f2:\u201dMucho grande jogador!\u201d E basta. Torn\u00f2 nella capitale, per essere poi definitivamente ceduto all'Alessandria, dove diventer\u00e0 il \u201clucchetto grigio\u201d, o anche il \u201cpiccolo muro\u201d, molti anni prima di Walter Samuel, baluardo insormontabile dell'undici piemontese.\nCon la maglia della disputa 5 partite in Serie A nella stagione 1956-1957 ed altre 3 nel biennio che va dal 1959 al 1961.\nNella stagione 1957-1958 colleziona 21 presenze in prestito all'.\nPrende parte al campionato di Serie B 1958-1959 nella rosa del , totalizzando 31 presenze.\nTermina la sua carriera in Serie C giocando prima al Siena e poi al Trapani.\nMor\u00ec nel 2010, a 73 anni."}
{"id": "3139863", "revid": "108836598", "url": "https://it.wikipedia.org/wiki?curid=3139863", "title": "Silvio Bonino", "text": ""}
{"id": "3139864", "revid": "599013", "url": "https://it.wikipedia.org/wiki?curid=3139864", "title": "Zamyn-\u00dc\u00fcd", "text": ""}
{"id": "3139865", "revid": "339392", "url": "https://it.wikipedia.org/wiki?curid=3139865", "title": "Provincia Dundgovi", "text": ""}
{"id": "3139867", "revid": "599013", "url": "https://it.wikipedia.org/wiki?curid=3139867", "title": "Adilson Tavares Varela", "text": "Carriera.\nClub.\nDopo la trafila delle giovanili, Cabral esordisce nella prima squadra del Losanna nel 2005, all'et\u00e0 di 17 anni. Nell'estate del 2007, dopo 26 presenze con la squadra di Losanna, si trasferisce per scadenza di contratto al , firmando un contratto di tre anni. Durante la prima stagione con la nuova squadra non trova molto spazio e per la stagione successiva (2008-2009) viene mandato in prestito all'Atletico Siviglia.\nAl suo ritorno in Svizzera il aveva cambiato allenatore, sotto la guida del quale riesce a trovare pi\u00f9 spazio.\nDopo cinque stagioni al Basilea, il 1\u00ba luglio 2013 passa al Sunderland con la firma di un contratto di tre anni. Il 17 agosto successivo fa il suo debutto in Premier League contro il Fulham nella partita persa 0-1 dai \"Black Cats\" che rimane l'unica sua presenza in campionato.\nIl 9 gennaio 2014 passa in prestito al Genoa con riscatto fissato a 1,5 milioni di euro. Il 12 gennaio debutta con i \"rossobl\u00f9\" nella trasferta all'Olimpico persa 4-0 contro la Roma.\nChiude la stagione con appena 7 presenze.\nNazionale.\nPur essendo capoverdiano di nascita, svolge tutta la trafila delle nazionali giovanili della Svizzera.\nA novembre 2012 risponde alla chiamata del ct della nazionale maggiore di Capo Verde in occasione della sfida contro il Ghana.\nStatistiche.\nPresenze e reti nei club.\n\"Statistiche aggiornate al 27 luglio 2017.\""}
{"id": "3139869", "revid": "179980", "url": "https://it.wikipedia.org/wiki?curid=3139869", "title": "Leonardo Henrique Veloso", "text": ""}
{"id": "3139900", "revid": "111927174", "url": "https://it.wikipedia.org/wiki?curid=3139900", "title": "The Capitol Albums, Volume 1", "text": "The Capitol Albums, Volume 1 \u00e8 un cofanetto di quattro dischi in CD del gruppo musicale britannico The Beatles, messo in commercio nel 2004. Il box set comprende le edizioni americane (differenti per numero di brani, copertine e titoli rispetto alle loro controparti inglesi) degli album dei Beatles pubblicati negli Stati Uniti nel 1964 dall'etichetta Capitol Records.\nPrima di questa pubblicazione, gli album \"americani\" dei Beatles non erano mai stati ristampati in formato compact disc. Il cofanetto non comprende l'album documentaristico \"The Beatles' Story\", composto per la maggior parte da interviste ai Beatles, pubblicato all'epoca dalla Capitol Records negli Stati Uniti. Il disco in questione venne stampato in CD solo nel 2014.\nIl cofanetto debutt\u00f2 nella classifica \"Billboard 200\" il 4 dicembre 2004 alla posizione numero 35 con vendite di 37.303 copie. Il box rest\u00f2 6 settimane in classifica. Il 17 dicembre 2004, il cofanetto \u00e8 stato certificato disco d'oro e disco di platino dalla RIAA.\nCD promozionale.\nNelle settimane precedenti la pubblicazione del cofanetto, venne immesso sul mercato un CD promozionale intitolato \"Sampler\". L'EP includeva otto tracce, presentate sia in versione mono che stereo. Il disco \u00e8 il primo EP dei Beatles sin dai tempi di \"Magical Mystery Tour\" del 1967.\nTutti i brani sono opera di John Lennon &amp; Paul McCartney, eccetto dove indicato."}
{"id": "3139902", "revid": "599013", "url": "https://it.wikipedia.org/wiki?curid=3139902", "title": "Y\u014dichir\u014d Kakitani", "text": "Dall'8 dicembre 2016 \u00e8 sposato con la modella giapponese Manami Marutaka.\nCaratteristiche tecniche.\nGioca sia come ala sinistra che come punta centrale, in fase offensiva sa rendersi pericoloso con i suoi buoni assist, con il controllo di palla e il suo tocco raffinato, inoltre la sua prontezza di riflessi gli \u00e8 d'aiuto nelle sue abilit\u00e0 di realizzatore. Il suo tiro, sia potente che preciso, gli consente di segnare sia calciando dal dischetto che da fuori area. Con la sua velocit\u00e0 di corsa riesce a sfruttare bene i passaggi alti otreppassando la difesa avversaria.\nCarriera.\nClub.\nCerezo Osaka e Tokushima Vortis.\nHa firmato il primo contratto professionale a 16 anni. Con la maglia del Cerezo Osaka segna la sua prima rete nell'edizione 2007 della J2 League la seconda divisione del calcio giapponese, con il gol del 1-0 che ha consegnato la vittoria contro il Thespa Kusatsu. Viene ceduto in prestito al Tokushima Vortis, dal 2009 al 2011, segnando la sua prima rete con la maglia della squadra nella vittoria per 2-0 contro lo Yokohama FC, nel suo ultimo anno con il Tokushima Vortis segner\u00e0 una doppietta nella vittoria per 4-1 contro il FC Gifu, mancando per\u00f2 la primozione in prima divisione dato che il Consadole Sapporo era in vantaggio di tre punti in classifica a causa delle due ultime sconfitte contro il Fagiano Okayama e il Sagan Tosu.\nNel 2012 torner\u00e0 a giocare per il Cerezo Osaka, segnando per la prima volta in J1 League, la massima divisione di calcio giapponese, nel pareggio per 1-1 contro lo Shimizu S-Pulse, inoltre sar\u00e0 autore della sua prima doppietta in prima divisione nella vittoria per 3-2 contro lo Sagan Tosu. Durante la sua prima Coppa J. League, segner\u00e0 una doppietta sia nella vittoria per 3-2 contro il Kawasaki Frontale sia in qualla per 5-0 contro il Sagan Tosu, inoltre segner\u00e0 la sua prima rete nella Coppa dell'Imperatore nella sconfitta contro il Gamba Osaka per 2-1 dopo che aveva messo a segno il gol del temporaneo pareggio.\nRaggiunger\u00e0 il suo record nell'edizione 2013 della J1 League con 21 reti, con il suo gol la squadra vincer\u00e0 di misura per 1-0 contro l'Albirex Niigata, e per ben quattro volte segner\u00e0 una doppietta nelle varie vittorie, contro lo Shonan Bellmare per 3-0, contro il Kashiwa Reysol per 3-1, contro l'Omiya Ardija e contro l'Urawa Red Diamonds per 5-2. Nel 2014 parteciper\u00e0 per la prima volta all'AFC Champions League, segnar\u00e0 il suo primo gol nel campionato continentale nel pareggio per 1-1 contro il Pohang Steelers, inoltre sar\u00e0 autore di una rete nella vittoria per 2-1 contro lo Shandong Luneng.\nBasilea.\nNel 2014, firma con il club svizzero del , giocando nella Super League vincendola, segnando il suo primo gol in campionato nella vittoria contro lo FC Zurigo per 4-1, un altro nella vittoria per 3-1 contro gli Young Boys, e segner\u00e0 una rete nel pareggio per 2-2 contro il FC Thun. Segner\u00e0 per la prima volta un gol nella Coppa Svizzera nella vittoria per 3-1 contro il FC Wohlen, inoltre sar\u00e0 autore di una tripletta nella vittoria per 6-1 contro il Fussballclub M\u00fcnsingen. Giocher\u00e0 tre partite nella UEFA Champions League, una persa per 4-0 contro il Porto, e due contro il Real Madrid entrambe perse, la prima per 5-1 e la seconda per 1-0.\nRitorno al Cerezo Osaka.\nRitorner\u00e0 poi a giocare in Giappone nel Cerezo Osaka, vincendo nel 2017 la Coppa J . League aprendo le marcature nella vittoria in semifinale contro il Gamba Osaka per 2-1 nella partita di ritorno dopo aver pareggiato quella d'andata per 2-2, qualificandosi cos\u00ec in finale vincendo per 2-0 contro il Kawasaki Frontale .Vincer\u00e0 l'edizione 2017 della Coppa dell'Imperatore segnando un gol nella vittoria per 3-1 in semifinale contro il Vissel Kobe. Giocher\u00e0 come titolare nella supercoppa giapponese del 2018 dove il Cerezo Osaka vincer\u00e0 per 3-2 contro il Kawasaki Frontale, Kakitani verr\u00e0 sostituito nel secondo tempo da Yang Dong-hyen. Giocher\u00e0 nella AFC Champions League segnando una rete nella vittoria contro il Jeju United per 2-1. Nell'ultimo calmpionato giapponese, con il Cerezo Osaka, segner\u00e0 una sola rete, con la quale la squadra cinver\u00e0 di misura contro il Vissel Kobe per 1-0.\nNagoya Grampus.\nA partire dal 2021 militer\u00e0 nella squadra del Nagoya Grampus.\nNazionale.\nViene convocato nella nazionale del Giappone Under-17 per giocare nell'edizione 2016 del Coppa d'Asia Under-17, venendo riconosciuto come miglior giocatore del campionato (in tale occasione segn\u00f2 4 gol) realizzando una rete nel pareggio per 1-1 contro il Singapore, inoltre ai quarti di finale sar\u00e0 autore del gol del momentaneo vantaggio contro l'Iran che paregger\u00e0 per 1-1, la partita poi verr\u00e0 vinta ai rigori dal Giappone per 8-7 e Kakitani segner\u00e0 uno dei rigori vincenti, inoltre segner\u00e0 il gol del 2-0 contro la Siria nella vittoria in semifinale, per poi segnare un'altra rete nella finale vinta per 4-2 contro la Corea del Nord. L'anno seguente, durante i Mondiali Under 17 segna due reti, infatti sar\u00e0 autore del gol del 3-1 nella vittoria contro Haiti, e uno spettacolare contro la Francia, dalla linea di centrocampo, portando temporaneamente il Giappone in vantaggio anche se poi a causa della rimonta avversaria, la Francia vincer\u00e0 per 2-1 eliminando il Giappone dal mondiale.\nEsordisce nella nazionale maggiore il 21 luglio 2013 venendo convocato per la Coppa dell'Asia orientale segnando il suo primo gol nel pareggio per 3-3 contro la Cina, rivelandosi determinante per la vittoria del campionato, nell'ultima partita segnando la doppietta che permetter\u00e0 di prevalere per 2-1 contro la Corea del Sud.\nViene convocato in varie partite amichevoli, segnando un gol nella vittoria per 3-2 contro il Belgio inoltre sar\u00e0 autore della rete del 3-1 prevalendo contro la Costa Rica.\nHa partecipato ai Mondiali in Brasile del 2014, nei quali gioca contro la Costa d'Avorio e la Colombia, senza per\u00f2 segnare. Con il Giappone colleziona 18 presenze e 5 gol."}
{"id": "3139908", "revid": "1677399", "url": "https://it.wikipedia.org/wiki?curid=3139908", "title": "Houston Open 1975", "text": "Lo Houston Open 1975 \u00e8 stato un torneo di tennis giocato su terra verde. \u00c8 stata la 5\u00aa edizione dello Houston Open, che fa parte del World Championship Tennis 1975. Il torneo si \u00e8 giocato a Houston negli USA, dal 21 al 27 aprile 1975.\nCampioni.\nSingolare maschile.\n Ken Rosewall ha battuto in finale Cliff Drysdale 6-3 6-4\nDoppio maschile.\n Robert Lutz / Stan Smith hanno battuto in finale Mike Estep / Russell Simpson 7-5, 7-6(5)"}
{"id": "3139910", "revid": "767487", "url": "https://it.wikipedia.org/wiki?curid=3139910", "title": "Out of the Silence", "text": "Out of the Silence \u00e8 l'album d'esordio della band Dare, uscito nel 1988."}
{"id": "3139912", "revid": "767487", "url": "https://it.wikipedia.org/wiki?curid=3139912", "title": "Blood from Stone (Dare)", "text": "Blood from Stone \u00e8 il secondo album della band Dare, uscito nel 1991."}
{"id": "3139914", "revid": "329581", "url": "https://it.wikipedia.org/wiki?curid=3139914", "title": "Balash", "text": "Alla morte di suo fratello, venne incoronato sovrano di Persia dopo una contesa per il trono con suo nipote, il futuro Kavad I. Il primo provvedimento del suo breve regno fu organizzare una campagna contro gli Eftaliti, i quali minacciavano il suo trono ed avevano causato la morte del fratello in battaglia. Con a capo il suo capo militare di nome Sukra o Sufraii, l'esercito di Balash scacci\u00f2 gli Eftaliti dal territorio persiano.\nFonti cristiane lo identificano come un uomo generoso e mite, a cui i cristiani dell'epoca furono debitori di molte concessioni, ed inviso, per questo stesso motivo dai magi persiani, soprattutto per il suo tentativo di introdurre l'uso delle terme pubbliche nelle quali secondo loro si profanava l'elemento sacro dell'acqua. Il favore dato ai cristiani da questo sovrano \u00e8 testimoniato dalla grande influenza avuta presso la sua corte dal metropolita nestoriano di Nisibis Barsauma, il quale fu inviato anche in missione diplomatica per conto del re a Costantinopoli. \nDopo aver risolto il problema della minaccia degli Eftaliti al confine nord-orientale del regno, Balash si rivolse a risolvere la questione armena. Egli stipul\u00f2 un trattato di pace con il governatore (\"marzban\") ribelle di Armenia Vahan II Mamikonian, il quale accett\u00f2 di deporre le armi in cambio della distruzione di tutti gli altari del fuoco propri dello zoroastrismo, della libert\u00e0 di culto per i cristiani e del divieto di conversione per i cristiani nei confronti della religione di Zoroastro e soprattutto nell'impegno di trattare le questioni relative al territorio armeno direttamente e senza il tramite di governatori locali. La pace ritrovata con i suoi sudditi armeni permise al sovrano sasanide di godere del prezioso appoggio della loro cavalleria allo scoppio di una rivolta locale guidata da uno dei suoi nipoti, Zarer, figlio di suo fratello Peroz, il quale reclam\u00f2 il trono che era stato un tempo di suo padre; grazie ai suoi alleati armeni infatti Balash sconfisse suo nipote che venne ucciso in battaglia.\nDiverse sono le versioni rispetto alla sua morte, alcune infatti affermano che, proprio grazie alla sua saggezza, Balash morisse tranquillamente di vecchiaia, mentre altre sostengono che egli sia caduto vittima di una cospirazione di nobili che appoggiarono l'incoronazione di suo nipote Kavad I, il quale, dopo essere stato per anni in esilio presso gli Eftaliti, lo fece imprigionare ed accecare."}
{"id": "3139915", "revid": "767487", "url": "https://it.wikipedia.org/wiki?curid=3139915", "title": "ATP Madrid 1975", "text": "L'ATP Madrid 1975 \u00e8 stato un torneo di tennis giocato sulla terra battuta. \u00c8 stata la 2\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Madrid in Spagna dal 27 aprile al 3 maggio 1975.\nCampioni.\nSingolare.\n Ilie N\u0103stase ha battuto in finale Manuel Orantes 7-6 6-1 2-6 6-3"}
{"id": "3139919", "revid": "767487", "url": "https://it.wikipedia.org/wiki?curid=3139919", "title": "Calm Before the Storm (Dare)", "text": "Calm Before the Storm \u00e8 il terzo album della band Dare, uscito nel 1998."}
{"id": "3139920", "revid": "889336", "url": "https://it.wikipedia.org/wiki?curid=3139920", "title": "Pasquale Morisco", "text": "Carriera.\nCresciuto nel , gioca per tre stagioni con la maglia della Fiorentina, con la quale ha disputato la sua prima gara in Serie A nel campionato del 1939-1940, chiuso con solo quella presenza all'attivo, ovvero -Fiorentina (0-0) del 21 aprile 1940. Nei due tornei successivi ha preso parte rispettivamente a 4 e 9 incontri, mettendo a segno una rete in ciascuna stagione..\nDopo la seconda guerra mondiale, \u00e8 tornato a Firenze per disputare coi viola l'anomalo campionato 1945-1946, quindi viene ceduto alla in Serie B. Con i campani Morisco centra immediatamente la promozione in massima serie, per poi disputare con gli granata anche il campionato di Serie A 1947-1948, realizzando 5 reti nonostante le 12 sole partite disputate.\nDisputa poi un campionato di Serie B col Vicenza, quindi passa al Piombino, dove resta per 6 stagioni disputando 3 campionati di B e tre di C. Chiude la carriera nella stagione 1955-1956 in Serie C nelle file dell'\nIn carriera ha collezionato complessivamente 26 presenze e 7 reti nella Serie A a girone unico e 119 presenze e 14 reti in Serie B."}
{"id": "3139923", "revid": "120017775", "url": "https://it.wikipedia.org/wiki?curid=3139923", "title": "Dare", "text": ""}
{"id": "3139926", "revid": "767487", "url": "https://it.wikipedia.org/wiki?curid=3139926", "title": "Belief (Dare)", "text": "Belief \u00e8 il quarto album della band Dare, uscito nel 2001."}
{"id": "3139928", "revid": "436907", "url": "https://it.wikipedia.org/wiki?curid=3139928", "title": "The Capitol Albums, Volume 2", "text": "The Capitol Albums, Volume 2 \u00e8 un cofanetto di quattro dischi in CD del gruppo musicale britannico The Beatles, messo in commercio nel 2006.\nIl box set comprende, per la prima volta in formato compact disc, le edizioni americane (differenti per numero di brani, copertine e titoli rispetto alle loro controparti inglesi) degli album dei Beatles pubblicati negli Stati Uniti nel 1965 dall'etichetta Capitol Records. \nIl box set, seguito del precedente \"The Capitol Albums, Volume 1\" uscito nel 2004, venne pubblicato l'11 aprile 2006.\nIl cofanetto debutt\u00f2 nella classifica \"Billboard 200\" il 29 aprile 2006 alla posizione numero 46 con vendite approssimative di 27.000 copie. Il 19 maggio 2006, il cofanetto \u00e8 stato certificato disco d'oro dalla RIAA.\nDischi contenuti nel cofanetto.\nNelle settimane precedenti la pubblicazione del cofanetto, venne immesso sul mercato un CD promozionale. Come per il \"Volume 1\", si tratta di un EP contenente otto canzoni presentate sia in stereo che in mono."}
{"id": "3139929", "revid": "767487", "url": "https://it.wikipedia.org/wiki?curid=3139929", "title": "Pagare o morire", "text": "Pagare o morire (\"Pay or Die\") \u00e8 un film del 1960 diretto da Richard Wilson e ispirato alla vita del poliziotto italoamericano Joe Petrosino, ucciso da Cosa nostra statunitense per il suo impegno nella lotta alla criminalit\u00e0 organizzata.\nLa sceneggiatura si basa sul film muto del 1912 \"The Adventures of Lieutenant Petrosino\", di Sidney M. Goldin.\nTrama.\nNei primi decenni del Novecento, nella Little Italy di New York iniziano a verificarsi alcuni atti criminosi verso gli immigrati italiani. La polizia investiga su una banda di mafiosi emergente che trae profitto dall'estorsione ai residenti del macroquartiere: la Mano Nera. Alle indagini partecipa anche l'investigatore Joseph Petrosino, detto Joe, di origini italoamericane, che per l'esperienza procuratagli dal vivere a contatto con l'ambiente della sua gente riesce a capire i meccanismi e le reali entit\u00e0 che si celano dietro le attivit\u00e0 criminali.\nMa lo stesso dipartimento di polizia non pu\u00f2 e non vuole risolvere il problema della mafia: le autorit\u00e0 vengono spesso corrotte dai mafiosi, e alcune di loro sono direttamente colluse e lavorano per conto delle bande mafiose. Il lavoro di smantellamento di queste organizzazioni \u00e8 quindi pi\u00f9 complicato, Petrosino pu\u00f2 basarsi su un rapporto di fiducia altalenato da prese forti di decisione e momenti di insicurezza incrollabile verso i colleghi.\nQuando le indagini di Petrosino si fanno pi\u00f9 intricate, e i legami del mondo sotterraneo pi\u00f9 chiari, la mafia dai vertici ancora senza nome realizza un attentato al Metropolitan, nel quale periscono diverse persone. Ma Joe non si d\u00e0 per vinto e, seguendo l'istinto che gli indica di andare in Italia per trovare la soluzione all'intero problema, parte per Palermo. Qui capisce che si trova il punto cardine dell'intera organizzazione, dove i traffici partono e arrivano.\nMentre si avvicina a scovare il nome dei malavitosi e dell'anonimo capomafia, Petrosino viene ucciso in un agguato per le strade di Palermo.\nAccoglienza.\nCritica.\nNella recensione per il film eseguita dal modulo cinematografico della Rai, \"Pagare o morire\" viene definito come \u00abil primo film di un certo rilievo sulla mafia\u00bb; elogiando la recitazione intensa di un Borgnine \u00abinappuntabile e sensibile\u00bb nel ruolo del classico investigatore americano."}
{"id": "3139930", "revid": "88740", "url": "https://it.wikipedia.org/wiki?curid=3139930", "title": "Hachelbich", "text": "Hachelbich \u00e8 una frazione del comune tedesco di Kyffh\u00e4userland."}
{"id": "3139931", "revid": "767487", "url": "https://it.wikipedia.org/wiki?curid=3139931", "title": "Beneath the Shining Water", "text": "Beneath the Shining Water \u00e8 il quinto album della band Dare, uscito nel 2004."}
{"id": "3139932", "revid": "110157", "url": "https://it.wikipedia.org/wiki?curid=3139932", "title": "Oberb\u00f6sa", "text": "Oberb\u00f6sa (letteralmente \"B\u00f6sa di sopra\", in contrapposizione alla vicina Niederb\u00f6sa \u2013 \"B\u00f6sa di sotto\") \u00e8 un comune di 401 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 parte della Verwaltungsgemeinschaft Kyffh\u00e4user."}
{"id": "3139933", "revid": "1305772", "url": "https://it.wikipedia.org/wiki?curid=3139933", "title": "Blood from Stone", "text": ""}
{"id": "3139935", "revid": "88740", "url": "https://it.wikipedia.org/wiki?curid=3139935", "title": "Rottleben", "text": "Rottleben \u00e8 una frazione del comune tedesco di Kyffh\u00e4userland."}
{"id": "3139937", "revid": "767487", "url": "https://it.wikipedia.org/wiki?curid=3139937", "title": "The Power of Nature (Live in Munich)", "text": "The Power of Nature (Live in Munich) \u00e8 il primo album live della band Dare, uscito nel 2005, sia nel formato cd che in quello DVD."}
{"id": "3139939", "revid": "287204", "url": "https://it.wikipedia.org/wiki?curid=3139939", "title": "Calm Before the Storm (album)", "text": ""}
{"id": "3139941", "revid": "767487", "url": "https://it.wikipedia.org/wiki?curid=3139941", "title": "Angelo Cameroni", "text": "Carriera.\nCalcio.\nA livello di club gioc\u00f2 per tutta la carriera in squadre lombarde, tra cui e Unione Sportiva Milanese.\nIndoss\u00f2 le maglie sia di Inter (tornei a campionato sospeso, nel periodo della Prima guerra mondiale), che di Milan (sono documentate tre amichevoli negli anni '20).\nIn Nazionale gioc\u00f2 la sua unica gara il 18 gennaio 1920, contro la Francia, al Velodromo Sempione di Milano, vinta per 9-4.\nEra soprannominato \"Palla di gomma\", a causa delle sue spericolate uscite sui piedi degli avversari.\nMuore nel 1961. Riposa al Cimitero Maggiore di Milano.\nRugby.\nDopo il ritiro allen\u00f2 la Nazionale di rugby a 15 dell'Italia assieme a Luigi Bricchi. Fu allenatore per un solo incontro, l'amichevole vinta contro la Spagna per 3-0 il 29 maggio 1930, che fu la prima partita giocata in casa dagli azzurri."}
{"id": "3139943", "revid": "767487", "url": "https://it.wikipedia.org/wiki?curid=3139943", "title": "Arc of the Dawn", "text": "Arc of the Dawn \u00e8 il sesto album della band Dare, uscito nel 2009."}
{"id": "3139944", "revid": "1192245", "url": "https://it.wikipedia.org/wiki?curid=3139944", "title": "Steinthaleben", "text": "Steinthaleben \u00e8 una frazione del comune tedesco di Kyffh\u00e4userland situato in Turingia."}
{"id": "3139945", "revid": "311970", "url": "https://it.wikipedia.org/wiki?curid=3139945", "title": "Arturo Cameroni", "text": ""}
{"id": "3139946", "revid": "311970", "url": "https://it.wikipedia.org/wiki?curid=3139946", "title": "Angelo Arturo Cameroni", "text": ""}
{"id": "3139947", "revid": "114082820", "url": "https://it.wikipedia.org/wiki?curid=3139947", "title": "Borxleben", "text": "Borxleben \u00e8 un comune della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato sussidiariamente dalla citt\u00e0 di Ro\u00dfleben-Wiehe."}
{"id": "3139948", "revid": "132266", "url": "https://it.wikipedia.org/wiki?curid=3139948", "title": "Eesti merev\u00e4gi", "text": "La Eesti merev\u00e4gi, o semplicemente Merev\u00e4gi, \u00e8 l'attuale marina militare dell'Estonia, componente navale delle Eesti kaitsev\u00e4gi (le forze armate estoni). Istituita nel 1918, venne sciolta a seguito dell'annessione all'Unione Sovietica dell'Estonia nel marzo del 1940; venne poi ricostituita nel 1991, quando la nazione riottenne l'indipendenza.\nCon un organico in tempo di pace di circa 350 uomini, compito della marina estone \u00e8 la protezione delle acque territoriali dell'Estonia e la difesa delle sue linee di comunicazione marittime. In quanto membro della NATO dal marzo del 2004, l'Estonia partecipa con le sue unit\u00e0 navali allo Standing NATO Response Force Mine Countermeasures Group 1 (SNMCMG1); inoltre, l'Estonia \u00e8 uno dei membri fondatori del Baltic Naval Squadron (BALTRON), a cui collabora attivamente.\nStoria.\nIndipendente dal 24 febbraio 1918, l'Estonia istitu\u00ec formalmente la sua prima forza navale il 21 novembre dello stesso anno, poco prima dell'inizio della Guerra di indipendenza estone; la neonata marina venne subito intensamente impiegata nel conflitto, potendo contare su alcune navi della ex marina imperiale russa catturate dai britannici e cedute all'Estonia: in particolare, un cacciatorpediniere classe Orfej (ENS \"Vambola\") e uno classe Izyaslav (ENS \"Lennuk\"), ed una piccola flotta di cannoniere. Durante la guerra, la marina estone istitu\u00ec anche un battaglione di fanteria di marina, denominato \"Meredessantpataljon\"; l'unit\u00e0 si distinse nei combattimenti, ma venne sciolta alla fine del conflitto e mai pi\u00f9 ricostruita.\nTerminato il conflitto nel febbraio del 1920, la marina estone conobbe un periodo di espansione negli anni trenta, arrivando anche a contare due piccoli sommergibili; il governo estone invest\u00ec milioni di corone per rinnovare e potenziare il gi\u00e0 piuttosto esteso sistema di difese costiere del paese, tanto che nel 1939 le batterie costiere erano considerate uno dei corpi d'\u00e9lite della marina estone. Nel giugno del 1940, l'Estonia venne invasa dalle truppe sovietiche, e definitivamente annessa il 4 agosto seguente; la marina venne sciolta e le sue unit\u00e0 integrate nella Flotta del Baltico sovietica.\nL'Estonia torn\u00f2 indipendente il 20 agosto 1991, provvedendo subito a ristabilire le proprie forze armate; la marina estone venne ufficialmente rifondata nel settembre dello stesso anno, anche se ritorn\u00f2 pienamente operativa solo nel 1993. Dal 1995, la marina estone ha partecipato a numerose esercitazioni militari internazionali nel mar Baltico; onde incrementare la collaborazione in campo navale con le altre repubbliche baltiche, nel 1998 l'Estonia contribu\u00ec alla formazione del Baltic Naval Squadron insieme alle forze navali di Lituania e Lettonia. Dal 2004 le unit\u00e0 navali estoni fanno parte integrante della Standing NATO Response Force Mine Countermeasures Group 1 (parte della NATO Response Force), e tra il maggio del 2005 e il marzo del 2006 la fregata estone EML \"Admiral Pitka\" (A230) ha svolto funzione di nave comando dell'unit\u00e0. Nel 2010, in base al nuovo piano di difesa estone, la marina verr\u00e0 ulteriormente potenziata.\nUnit\u00e0.\nFlotta attuale.\nTutte le unit\u00e0 attive sono ora concentrate nella \"Miinilaevade Divisjon\" (\"Divisione cacciamine\").\nGradi.\nSebbene esistano sulla carta i gradi di contrammiraglio, viceammiraglio e ammiraglio, il grado attualmente pi\u00f9 alto nella Marina Estone sia quello di Commodoro (estone: \"Kommodoor\"), ricoperto dal comandante in capo della Marina Estone."}
{"id": "3139949", "revid": "114082845", "url": "https://it.wikipedia.org/wiki?curid=3139949", "title": "Gehofen", "text": "Gehofen \u00e8 un comune di 722 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato sussidiariamente dalla citt\u00e0 di Ro\u00dfleben-Wiehe.\nGeografia antropica.\nSi trova nella parte meridionale del territorio detto Goldene Aue."}
{"id": "3139951", "revid": "1543377", "url": "https://it.wikipedia.org/wiki?curid=3139951", "title": "Heygendorf", "text": "Heygendorf \u00e8 una frazione della citt\u00e0 tedesca di Artern.\nStoria.\nIl comune di Heygendorf venne soppresso e aggregato alla citt\u00e0 di Artern."}
{"id": "3139953", "revid": "767487", "url": "https://it.wikipedia.org/wiki?curid=3139953", "title": "Ichstedt", "text": "Ichstedt \u00e8 una frazione della citt\u00e0 tedesca di Bad Frankenhausen/Kyffh\u00e4user.\nStoria.\nIl 1\u00ba gennaio 2019 il comune di Ichstedt venne soppresso e aggregato alla citt\u00e0 di Bad Frankenhausen/Kyffh\u00e4user."}
{"id": "3139955", "revid": "114082840", "url": "https://it.wikipedia.org/wiki?curid=3139955", "title": "Kalbsrieth", "text": "Kalbsrieth \u00e8 un comune di 758 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato sussidiariamente dalla citt\u00e0 di Ro\u00dfleben-Wiehe.\nNel territorio di Kalbsrieth il fiume Helme sfocia nell'Unstrut."}
{"id": "3139956", "revid": "114082851", "url": "https://it.wikipedia.org/wiki?curid=3139956", "title": "M\u00f6nchpfiffel-Nikolausrieth", "text": "M\u00f6nchpfiffel-Nikolausrieth \u00e8 un comune di 390 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato sussidiariamente dalla citt\u00e0 di Ro\u00dfleben-Wiehe.\nGeografia fisica.\nSi trova nel territorio detto Goldene Aue."}
{"id": "3139957", "revid": "287204", "url": "https://it.wikipedia.org/wiki?curid=3139957", "title": "Nausitz", "text": "Nausitz \u00e8 una frazione (\"Ortsteil\") della citt\u00e0 tedesca di Ro\u00dfleben-Wiehe.\nStoria.\nIl 1\u00ba gennaio 2019 il comune di Nausitz venne fuso con le citt\u00e0 di Ro\u00dfleben e di Wiehe e con il comune di Donndorf, formando la nuova citt\u00e0 di Ro\u00dfleben-Wiehe."}
{"id": "3139958", "revid": "339392", "url": "https://it.wikipedia.org/wiki?curid=3139958", "title": "Principio del paese di origine", "text": ""}
{"id": "3139959", "revid": "812894", "url": "https://it.wikipedia.org/wiki?curid=3139959", "title": "Jack Sheppard", "text": "Sheppard \u00e8 noto per la sua abilit\u00e0 nel fuggire di prigione. Una sua \"Narrazione\" autobiografica, probabilmente scritta anonimamente da Daniel Defoe, fu venduta alla sua esecuzione. Il libro venne scritto per l\"'Applebee's Original Weekly Journal\", e ricevette l'approvazione di Sheppard al momento della sua impiccagione nel novembre 1724.\nDall'opera vennero tratte piece teatrali, e il lavoro fu di ispirazione per il personaggio di Macheath ne \"L'opera del mendicante\" di John Gay (1728). La fama dell'uomo rimase viva per oltre un secolo, ritornando di moda nel 1840 quando William Harrison Ainsworth scrisse un racconto dal titolo \"Jack Sheppard\", illustrato da George Cruikshank. Il racconto ebbe grande successo, tanto che le autorit\u00e0 londinesi rifiutarono il permesso di rappresentare nuove opere sul criminale per i quarant'anni successivi, temendo tentativi di emulazione.\nBiografia.\nSheppard nacque in White's Row, nel sobborgo londinese di Spitalfields. Nel primo ventennio del XVIII secolo, Spitalfields era noto per le condizioni di estrema povert\u00e0 e la diffusa presenza di rapinatori.\nProveniva da una famiglia di piccoli artigiani, supportata dal padre carpentiere.\nFu battezzato il giorno dopo la nascita, il 5 marzo 1702 presso la chiesa anglicana di St Dunstan, a Stepney: questa fretta indica che i genitori temevano la morte del piccolo, nato molto debole. Ricevette il nome del fratello morto l'anno precedente.\nNon us\u00f2 a lungo il nome John, preferendo essere chiamato Jack, e guadagnandosi il soprannome di \"Gentleman Jack\" (\"Jack il gentiluomo\").\nAveva un secondo fratello, Thomas, e una sorella, Mary. Sheppard perse il padre in tenera et\u00e0, e la sorella mor\u00ec solo due anni dopo.\nSenza il lavoro del marito, la madre di Sheppard non era pi\u00f9 in grado di sostenere la famiglia, e invi\u00f2 il giovane di sei anni alla \"Workhouse\" del signor Garrett: le Workhouse erano strutture che accoglievano i figli dei poveri, dando loro un'istruzione in cambio di lavoro.\nSheppard intraprese l'apprendistato presso un fabbricante di sedie di vimini, ricevendo un compenso di 20 scellini. L'artigiano per\u00f2 mor\u00ec poco dopo. Fu mandato da un altro mobiliere, da cui ricevette maltrattamenti.\nAll'et\u00e0 di 10 anni si trasfer\u00ec nel negozio di William Kneebone, un mercante di lana londinese con un negozio sullo Strand, dove lavorava la madre del ragazzo. Kneebone insegn\u00f2 a Sheppard a leggere e scrivere, affidandolo a Owen Wood, un carpentiere di Wych Street presso Drury Lane nel Covent Garden, per imparare un mestiere. Il 2 aprile 1717 Sheppard firm\u00f2 un contratto di servit\u00f9 debitoria con l'uomo.\nNei quattro anni successivi Sheppard impar\u00f2 il lavoro di carpentiere, che praticava con talento e entusiasmo. Per essere un ventenne era di piccola corporatura, alto solo 1 metro e 63 centimetri, gracile e pallido ma di forza sorprendente. Era leggermente balbuziente, cosa che lo rese popolare nelle taverne di Drury Lane.\nIntorno al 1721 entr\u00f2 in contatto con alcuni criminali, probabilmente frequentando la taverna \"Black Lion\" di Joseph Hayne, un fabbricante di bottoni della zona che vedeva di buon occhio nella propria locanda apprendisti e rapinatori.\nIl \"Black Lion\" era frequentato da celebri criminali, come Joseph \"Blueskin\" Blake, che poi avrebbe lavorato con Sheppard, e da Jonathan Wild, l'autoproclamatosi \"Thief-Taker General\" che in realt\u00e0 gestiva un impero criminale nella capitale inglese.\nSecondo la sua autobiografia, Sheppard avrebbe preso il vizio del bere proprio alla locanda, e avrebbe iniziato a intrattenere una relazione con Elizabeth Lyon, una prostituta nota come Edgworth Bess (o Edgeworth Bess) per via del suo luogo di nascita, Edgeworth nel Middlesex.\nLa donna \u00e8 citata nella \"The History of the Remarkable Life of John Sheppard\", di Daniel Defoe, come causa di sfortune del ragazzo.\nPeter Linebaugh tuttavia ritiene che la trasformazione del ragazzo fu dovuta pi\u00f9 ad un desiderio di libert\u00e0 dalle fatiche del lavoro in servit\u00f9 e all'attrazione effettuata dalle promesse libertine del nascente Partito dei Livellatori.\nLa carriera criminale.\nSheppard al Black Lion condusse una vita di edonismo, alcolismo e frequentazione di prostitute, perdendo la stima del proprio datore di lavoro.\nIn difficolt\u00e0 professionali e con l'istigazione della Lyon, Sheppard decise di ricorrere al crimine per aumentare i propri guadagni.\nIl suo primo furto noto \u00e8 della primavera del 1723, quando rub\u00f2 due cucchiai d'argento dalla Rummer Tavern di Charing Cross, mentre svolgeva una commissione per il signor Wood. Non venne scoperto, e via via pass\u00f2 a furti sempre pi\u00f9 sfrontati, arrivando a rubare dalle case in cui veniva impiegato come carpentiere. Lasci\u00f2 il lavoro con Wood il 2 agosto 1723, nonostante gli mancassero ancora due anni di apprendistato, e intraprese la carriera di carpentiere ambulante. Riusc\u00ec a compiere altri furti, e non venendo scoperto alz\u00f2 sempre pi\u00f9 il tiro, svaligiando negozi finch\u00e9 fu notato dagli uomini di Jonathan Wild, che lo accolsero nella banda.\nSi trasfer\u00ec a Fulham, dove prese casa con la Lyon in Parsons Green prima di spostarsi a Piccadilly. La donna fu arrestata e imprigionata: quando il secondino si rifiut\u00f2 di farle incontrare Sheppard, questi irruppe nella prigione e la fece evadere.\nSheppard incontr\u00f2 la giustizia per la prima volta il 5 febbraio 1724, a Clare Market quando venne arrestato per una rapina effettuato con suo fratello Tom e la propria amante Lyon.\nTom, anch'egli educato da carpentiere, aveva gi\u00e0 un precedente per furto di attrezzi, e ricevette l'applicazione di un marchio a fuoco sulla mano. Nuovamente arrestato in seguito, il 24 aprile 1724, rivel\u00f2 i misfatti del fratello per evitarsi l'impiccagione.\nJonathan Wild conosceva l'attivit\u00e0 di Sheppard, e questi aveva a volte ricettato dei beni tramite un uomo di Wild William Field. Wild chiese a James Sykes (un altro dei suoi uomini, noto anche come \"Hell and Fury\") di sfidare Sheppard a una partita a birilli alla casa pubblica di Redgate presso Seven Dials.\nI primi arresti.\nSykes trad\u00ec Sheppard consegnandolo al signor Price, un connestabile del distretto di St Giles, per guadagnare la ricompensa di 40 sterline offerta per chi aiutasse la cattura di un criminale noto. Il giudice Parry fece chiudere Sheppard nella prigione di St Giles in attesa di interrogatorio, ma la notte stessa, dopo solo tre ore, Sheppard fugg\u00ec sfondando il tetto di legno e calandosi con una corda di lenzuola. Ancora in catene, Sheppard si un\u00ec alla folla e ne distrasse l'attenzione indicando un'ombra sul tetto, gridando di aver avvistato l'evaso e poi dileguandosi.\nIl 19 maggio 1724 fu riarrestato mentre praticava il borseggio presso Leicester Square. Venne trattenuto alla prigione di St Ann a Soho, e l\u00ec fu visitato il giorno successivo da Lyon; la donna per\u00f2 fu riconosciuta, e anch'essa imprigionata nella stessa cella. Portati davanti al giudice Walters, vennero destinati alla \"New Prison\" di Clerkenwell da cui per\u00f2 riuscirono a fuggire pochi giorni dopo.\nIl 25 maggio, giorno di pentecoste, Sheppard e Lyon riuscirono a liberarsi dalle manette, a estrarre una barra dalla finestra e a calarsi da questa con una corda di lenzuola: una volta nella corte, uscirono dal cancello principale. L'impresa ebbe grande risonanza, e l'opinione pubblica fu impressionata dal coraggio di quel piccolo ometto accompagnato da una procace e formosa donna.\nIl terzo arresto e il processo.\nJonathan Wild cominci\u00f2 ad ammirare Sheppard, e gli propose di rivendere i beni che questo rubava tramite il proprio circuito criminale, offrendogli una fetta maggiore dei profitti.\nSheppard rifiut\u00f2, preferendo lavorare con Joseph \"Blueskin\" Blake: uno dei loro primi colpi, il 12 luglio 1724 fu ai danni dell'ex datore di lavoro di Sheppard, William Kneebone.\nWild era infastidito dal fatto che Sheppard fosse al di fuori del proprio controllo, e cominci\u00f2 a tramare per farlo arrestare. Tramite William Field, il ricettatore usato da Sheppard che per\u00f2 lavorava per Wild, inform\u00f2 la polizia dopo aver ottenuto informazioni sulla sua posizione dalla Lyon. Questa, ubriacata di brandy presso un negozio di Temple Bar trad\u00ec l'amante.\nFu arrestato nuovamente il 23 luglio 1724 durante una visita al negozio di liquori della madre di \"Blueskin\" presso Rosemary Lane, a est della Torre di Londra (oggi Royal Mint Street): l'arresto fu condotto da Quilt Arnold un uomo sul libro paga di Wild.\nSheppard fu trattenuto alla Newgate Prison in attesa del processo. Gli vennero imputate tre accuse di furto, ma le prime due non risultarono supportate da prove.\nKneebone, Wild e Field dimostrarono per\u00f2 la terza accusa, proprio quella riguardante la casa di Kneebone. Condannato il 12 agosto con piena colpevolezza, fu condannato a morte.\nLuned\u00ec 31 agosto, il giorno in cui fu recapitato l'ordine riportante il giorno dell'esecuzione (il 4 settembre), Sheppard fugg\u00ec scardinando una sbarra della finestra della sala degli incontri coi visitatori, grazie all'aiuto della Lyon e di Poll Maggott. L'attenzione non era alta come lo sarebbe stata negli anni successivi, e c'era un solo guardiano ogni novanta prigionieri a Newgate. Alle donne era permesso di passare la notte con gli uomini in cella. Sheppard scapp\u00f2 dalla grata con la sbarra divelta, si travest\u00ec da donna con dei costumi portati dall'amante e fugg\u00ec con una carrozza fino a Blackfriars Stairs, per poi risalire il Tamigi in barca e arrivare al suo rifugio in Westminster.\nIl quarto arresto.\nSheppard si era guadagnato l'affetto del pubblico, divenendo una figura leggendaria: di origine londinese, non praticava la violenza, di volto piacevole e di spirito brillante, sembrava essere in grado di fuggire sempre alla giustizia.\nDopo l'evasione trascorse alcuni giorni visitando la famiglia di un amico a Chipping Warden nel Northamptonshire, ma torn\u00f2 presto a Londra. Sfugg\u00ec alla cattura da parte di Wild e dei suoi uomini, ma il 9 settembre venne scoperto e preso da una posse di Newgate mentre si nascondeva a Finchley Common e fu riportato in cella a Newgate in attesa dell'esecuzione.\nLa sua fama gli port\u00f2 molte visite, sia di notabili che di semplici curiosi. Tent\u00f2 due volte di fuggire, ma fall\u00ec poich\u00e9 le guardie trovarono nella sua cella gli attrezzi per la fuga e fu trasferita nella cella di massima sicurezza del carcere, chiamata \"il castello\", legato con cavigliere di ferro e incatenato a due perni al suolo.\nSheppard dimostr\u00f2 ai carcerieri che le pesanti catene erano insufficienti a trattenerlo: us\u00f2 un chiodo per forzare il lucchetto da cavalli che lo tratteneva, e fu ammanettato con manette pi\u00f9 strette e pesanti.\nIntanto \"Blueskin\" Blake fu arrestato da Wild e dai suoi uomini il 9 ottobre, e il fratello di Sheppard, Tom, venne preso per rapina il 10 ottobre e condannato alla deportazione.\nIl 15 ottobre Blake venne processato e, nonostante i resoconti di Wild e Field non fossero consistenti con quanto affermato nel processo a Sheppard, venne ritenuto colpevole. Blake, in preda all'ira, attacc\u00f2 Wild nell'aula di tribunale con un coltello tascabile, tagliandogli la gola. Wild sopravvisse, ma cominci\u00f2 a perdere il proprio controllo sul suo impero criminale.\nLa confusione causata dall'incidente con Blake travolse il carcere di Newgate, e nella notte Sheppard ne approfitt\u00f2 per fuggire. Sblocc\u00f2 i lucchetti delle manette e rimosse le catene, e tent\u00f2 di scalare il camino nonostante i ceppi alle caviglie. Fermato da una grata nel camino, ne stacc\u00f2 una sbarra, che us\u00f2 per scardinare una parte del soffitto penetrando cos\u00ec nella \"stanza rossa\" sopra il \"castello\", una cella riservata ai prigionieri nobili catturati nella battaglia di Preston.\nSempre con i piedi incatenati, scassin\u00f2 sei porte di sbarre metalliche fino ad arrivare alla cappella del carcere, da cui sal\u00ec sul tetto, 20 metri sopra il cortile. Torn\u00f2 nella sua cella, da cui prese un lenzuolo, e poi di nuovo sul tetto. Da l\u00ec pass\u00f2 al tetto di una casa vicina usando il lenzuolo: entr\u00f2 nella casa e scese le scale, sbucando infine sulla strada poco dopo la mezzanotte senza nemmeno svegliare i proprietari.\nPer le strade della citt\u00e0 raggiunse una stalla in Tottenham (presso la odierna Tottenham Court Road), ma fu avvistato dal proprietario: interrogato dall'uomo, Sheppard gli raccont\u00f2 di essere fuggito dalla prigione di Bridewell, in cui era rinchiuso per non aver pagato gli alimenti ad un inesistente figlio illegittimo. L'uomo non denunci\u00f2 Sheppard, e alcuni giorni dopo un artigiano di passaggio accett\u00f2 di rimuovere i ceppi del prigioniero in cambio del pagamento di 20 scellini. Manette e ceppi furono in seguito recuperati presso la casa di Kate Cook, una delle amanti di Sheppard.\nLa fuga lasci\u00f2 tutti stupiti, e spinse Daniel Defoe, all'epoca un giornalista, a scrivere un articolo per John Applebee, \"The History of the Remarkable Life of John Sheppard\". Nell'articolo si sugger\u00ec l'idea che il diavolo stesso avesse aiutato Sheppard nella fuga.\nLa cattura.\nDopo sole due settimane, Sheppard torn\u00f2 in citt\u00e0 vestito da mendicante, e tent\u00f2 una rapina presso il banco dei pegni dei fratelli Rawlins: l\u00ec riusc\u00ec a rubare un abito di seta nera, una spada d'argento, degli anelli, orologi e una parrucca. Con i proventi del furto si travest\u00ec da gentiluomo, e pass\u00f2 un giorno e mezzo in compagnia di due prostitute.\nFu arrestato la mattina del primo novembre, ubriaco perso e vestito da nobiluomo.\nSheppard fu chiuso nella \"Middle Stone Room\", al centro del carcere di Newgate e a fianco del \"Castello\", dove poteva essere sottoposto a sorveglianza diretta. Venne incatenato e legato con 150 chilogrammi di catene e pesi in ferro. La sua fama era tale che i secondini facevano pagare quattro scellini per vederlo, e il pittore reale James Thornhill dipinse un suo ritratto, oggi perduto e di cui restano solo uno schizzo e un'incisione basata sull'opera originale. conservate presso la National Portrait Gallery.\nMolti notabili cittadini chiesero a Giorgio I di trasformare la condanna a morte in una condanna di deportazione, adducendo a motivazione il fatto che non avesse mai compiuto atti di violenza, e in virt\u00f9 del suo buon carattere e dello spirito gioviale.\nA Sheppard viene attribuita una frase, rivolta al reverendo Wagstaffe durante una visita: \"una lima vale pi\u00f9 di tutte le bibbie del mondo.\"\nSheppard venne portato al cospetto del giudice Powis presso Westminster Hall il 10 novembre. Gli venne offerta la possibilit\u00e0 di denunciare alcuni suoi soci in cambio di una riduzione di pena, ma rifiut\u00f2 e la condanna a morte fu confermata. Il giorno successivo, \"Blueskin\" Blake venne impiccato e Sheppard fu trasferito alla cella dei condannati.\nL'esecuzione.\nIl luned\u00ec successivo, il 16 novembre, Sheppard fu portato alla gogna di Tyburn per essere impiccato. Un suo piano di evasione fall\u00ec quando il suo coltellino venne scoperto poco prima della partenza da Newgate.\nUna processione si form\u00f2 per le strade di Londra, quando il carro di Sheppard fu portato per Holborn e Oxford Street, accompagnato da una guardia di polizia cittadina. L'evento vide circa 200.000 partecipanti, un terzo della popolazione londinese. Una volta arrivati alla taverna \"City of Oxford\" a Sheppard fu concessa una pinta di Sherry.\nNei festeggiamenti in onore del condannato venne messa in vendita la autobiografia \"ufficiale\" scritta da Defoe.\nL'esecuzione fu lunga e crudele: il fisico minuto che aveva aiutato Sheppard nelle fughe gli caus\u00f2 una lenta morte per strangolamento quando il cappio non riusc\u00ec a spezzargli il collo. Dopo 15 minuti dall'esecuzione, il corpo fu abbassato, e le guardie dovettero respingere la folla che cercava di raggiungere il corpo. L'intervento delle guardie fece fallire l'ultimo tentativo di fuga: alcuni amici di Sheppard stavano cercando di recuperare il corpo per farlo poi rianimare da un medico. Il cadavere fu sepolto nella chiesa di St Martin's-in-the-Fields la sera stessa.\nL'eredit\u00e0.\nDopo l'esecuzione Sheppard fu portato come esempio positivo in numerosi articoli, libelli e ballate, e sub\u00ec numerosi adattamenti teatrali.\nIl pantomimo \"Harlequin Sheppard\" di John Thurmond fu presentato al Theatre Royal, Drury Lane gi\u00e0 il 28 novembre.\nLa farsa in tre atti \"Newgate Calendar\" e la commedia \"The Prison-Breaker\" vennero pubblicate in stampa (ma mai rappresentate), e furono poi adattate nel musical \"The Quaker's Opera\". Il British Journal il 4 dicembre 1724 pubblic\u00f2 un dialogo immaginario tra Sheppard e Giulio Cesare, in cui il criminale si raccontava comparandosi all'antico imperatore.\nL'opera principale sulla vita di Sheppard fu \"L'opera del mendicante\", di John Gay del 1728. Il protagonista Macheath \u00e8 ispirato a Sheppard, mentre l'antagonista, Peachum, \u00e8 una trasposizione di Jonathan Wild. L'opera fu poi ispirazione per \"L'opera da tre soldi\" di Bertolt Brecht e Kurt Weill (1928).\nIl mito di Sheppard fu ispirazione per William Hogarth, che produsse nel 1747 una serie di 12 incisioni dal titolo \"Industry and Idleness\", che mostra il passaggio dell'apprendista Tom Idle dal lavoro onesto al crimine e alla morte per esecuzione, mentre il suo compagno Francis Goodchild, che si impegna nel lavoro, diventa ricco e infine sindaco della citt\u00e0.\nNel 1825 fu pubblicato un melodramma, \"Jack Sheppard, The Housebreaker, or London in 1724\", di W.T. Moncrieff, mentre William Harrison Ainsworth trasse dalla vicenda una serie di racconti intitolati \"Jack Sheppard\" e pubblicati a puntate nel \"Bentley's Miscellany\" a partire dal gennaio 1839. L'opera fu illustrata da George Cruikshank e fu pubblicata insieme al finale di \"Oliver Twist\" di Charles Dickens.\nL'opera \u00e8 fedele ai fatti, ma mostra Sheppard come un eroe avventuriero. Il racconto divenne popolarissimo, e venne pubblicato come libro nello stesso anno, ancor prima che tutte le puntate fossero pubblicate. Il libro vendette pi\u00f9 del ben pi\u00f9 celebre \"Oliver Twist\" e ricevette un adattamento teatrale nell'ottobre 1839 ad opera di John Buckstone.\nLe pubblicazioni scatenarono una vera e propria mania, che gener\u00f2 stampe, fumetti, souvenir e canti popolari. Lord Chamberlain emise un veto, il Licensing Act 1737, nella citt\u00e0 di Londra, ad ogni pubblicazione col nome di \"Jack Sheppard\" nel titolo.\nCourvousier, il valletto che uccise Lord William Russell, afferm\u00f2 di essere stato ispirato dalle storie su Sheppard a commettere l'omicidio. Frank e Jesse James scrissero al \"Kansas City Star\" firmandosi \"Jack Sheppard\". Il veto non imped\u00ec la pubblicazione di parodie e commedie grottesche, tra cui \"Little Jack Sheppard\" (1885-86) di Henry Pottinger Stephens, con musiche di Meyer Lutz.\nLa storia ha ispirato diverse opere: due film muti (\"The Hairbreadth Escape of Jack Sheppard\", 1900 e \"Jack Sheppard\", 1923), un libro (\"The Road to Tyburn\", di Christopher Hibbert, 1957), un dramma in costume (\"Where's Jack?\", diretto da James Clavell, con Tommy Steele, 1969), un progetto cinematografico naufragato nel 2000 (\"Jack Sheppard and Jonathan Wild\", con Tobey Maguire e Harvey Keitel), un dramma televisivo del 2002 (\"Invitation to a Hanging\") e una serie di racconti di Neal Stephenson (\"The Baroque Cycle\", 2003-2004).\nBram Stoker ha inserito un riferimento a Sheppard in \"Dracula\" e anche William Thackeray lo menziona nel suo \"La fiera della vanit\u00e0\"."}
{"id": "3139960", "revid": "114082855", "url": "https://it.wikipedia.org/wiki?curid=3139960", "title": "Reinsdorf (Turingia)", "text": "Reinsdorf \u00e8 un comune di 827 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato sussidiariamente dalla citt\u00e0 di Ro\u00dfleben-Wiehe."}
{"id": "3139963", "revid": "1543377", "url": "https://it.wikipedia.org/wiki?curid=3139963", "title": "Ringleben (Kyffh\u00e4user)", "text": "Ringleben \u00e8 una frazione della citt\u00e0 tedesca di Bad Frankenhausen/Kyffh\u00e4user.\nStoria.\nIl 1\u00ba gennaio 2019 il comune di Ringleben venne soppresso e aggregato alla citt\u00e0 di Bad Frankenhausen/Kyffh\u00e4user."}
{"id": "3139964", "revid": "1446238", "url": "https://it.wikipedia.org/wiki?curid=3139964", "title": "Voigtstedt", "text": "Voigtstedt \u00e8 un comune di 969 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 parte della comunit\u00e0 amministrativa (\"Verwaltungsgemeinschaft\") di Mittelzentrum Artern."}
{"id": "3139967", "revid": "1318658", "url": "https://it.wikipedia.org/wiki?curid=3139967", "title": "Distretto di Purchaman", "text": "Il distretto di Purchaman \u00e8 un distretto montuoso nella provincia di Farah, nell'Afghanistan occidentale. La popolazione \u00e8 prevalentemente tagika (95%) con una minoranza Pashtun. Il villaggio principale, Purchaman, si trova a 1431 m s.l.m."}
{"id": "3139972", "revid": "35179453", "url": "https://it.wikipedia.org/wiki?curid=3139972", "title": "Eudaimonismo", "text": ""}
{"id": "3139977", "revid": "3115", "url": "https://it.wikipedia.org/wiki?curid=3139977", "title": "Ni\u017en\u00e9 Repa\u0161e", "text": "Ni\u017en\u00e9 Repa\u0161e (in ungherese \"Als\u00f3r\u00e9p\u00e1s\", in tedesco \"Unter-Ripsch\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1270."}
{"id": "3139979", "revid": "1522738", "url": "https://it.wikipedia.org/wiki?curid=3139979", "title": "Petunia Pig", "text": "Petunia Pig \u00e8 la fidanzata di Porky Pig, personaggio dei Looney Tunes.\nStoria.\n1937-1939.\nPetunia venne introdotta dall'animatore Frank Tashlin nel 1937 nel corto \"Porky's Romance\", parodia del cartoon di Walt Disney del 1932 \"Mickey's Nightmare\" (in cui Topolino sposa la sua fidanzata di lunga data Minnie).\nTashlin fa diventare il personaggio di Petunia un membro regolare dei cartoni di Porky Pig e nel '37 fa parte di altri due film, \"Le ultime volont\u00e0 dello zio\" e \"Porky's Double Trouble\"\nLa voce di Petunia era di Bernice Hansen e .\n2002-2005.\nPetunia viene ripresa nel 2002 nella serie di animazione \"Baby Looney Tunes\" (2002-2005), apparendo in diversi episodi assieme a molti altri personaggi in giovane \"et\u00e0\".\nPer l'occasione il personaggio viene ricreato graficamente e viene disegnata con una chioma nera: viene chiamata Baby Petunia, rimanendo tuttavia tra i personaggi secondari, dopo i protagonisti Bugs Bunny e Daffy Duck.\n2013-presente.\nPetunia compare di nuovo in The Looney Tunes Show dove incontra Porky Pig e quest'ultimo se ne innamora."}
{"id": "3139982", "revid": "767487", "url": "https://it.wikipedia.org/wiki?curid=3139982", "title": "Ulo\u017ea", "text": "Ulo\u017ea (in ungherese \"K\u0151per\u00e9ny\", in tedesco \"K\u00f6pern\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1280. Ulo\u017ea era un villaggio per persone malate di lebbra; il nome del villaggio \u00e8 Ulo\u017ea perch\u00e9 \"seppellire\" si diceva \"ulo\u017ei\u0165\".\nNei pressi del comune si trova l'importante sito religioso di Mari\u00e1nska hora, che attira numerosi turisti ogni anno."}
{"id": "3139984", "revid": "125122807", "url": "https://it.wikipedia.org/wiki?curid=3139984", "title": "Tito Speri (sommergibile)", "text": "Il Tito Speri \u00e8 stato un sommergibile della Regia Marina.\nStoria.\nAll'inizio degli anni trenta comp\u00ec assieme ai gemelli una crociera nel Mediterraneo orientale, con tappa a Salonicco, Lero e Rodi ed il contemporaneo svolgimento di esercitazioni aeronavali.\nNello stesso periodo svolse anche una crociera in Atlantico per testare le prestazioni delle unit\u00e0 della classe in acque oceaniche.\nNella mattina del 7 dicembre 1935 speron\u00f2 accidentalmente, nel corso di un'esercitazione nel golfo di Taranto, il sommergibile \"Marcantonio Bragadin\"; mentre quest'ultimo quasi si capovolse per l'urto, lo \"Speri\", con una falla a prua, si adagi\u00f2 sul bassofondale. Dopo circa un giorno fu possibile imbracare il sommergibile e sollevarlo grazie ad alcuni pontoni; alcuni palombari, dopo aver constatato lo stato del sommergibile (emergeva solo l'estremit\u00e0 della poppa), spiegarono la situazione all'equipaggio intrappolato all'interno; dopo aver rimosso il siluro da uno dei tubi poppieri, gli uomini passarono attraverso il tubo e si gettarono in mare. Non ci furono vittime ma solo alcuni feriti leggeri; il sommergibile fu poi rimorchiato a Taranto e riparato.\nNel 1937 prese clandestinamente parte alla guerra di Spagna, con un'uscita di undici giorni durante la quale furono avvistate navi quattro volte ma non fu mai possibile attaccare a causa delle avverse condizioni meteomarine.\nNel giugno 1938 fu impiegato per sperimentare l'apparato \u00abGirosi\u00bb: si trattava sostanzialmente di un lanciafiamme che permetteva al sommergibile di incendiare \u2013 senza emergere\u00a0\u2013 della nafta in precedenza rilasciata in superficie, in modo da ostruire il transito di passaggi obbligati o imboccature di porti. Lo \"Speri\" incendi\u00f2 con tale strumento della nafta precedentemente espulsa dal gemello \"Giovanni da Procida\" nel golfo di Taranto, dimostrando l'efficacia dell'apparecchio (che fu imbarcato su altri 23 sommergibili ma non fu mai impiegato).\nDal giugno 1940 al marzo 1941 lo \"Speri\", in seno alla 31\u00aa Squadriglia Sommergibili, oper\u00f2 con base a Messina dapprima al comando del t.v. Cesare Girosi (l'inventore dell'omonimo apparato) e poi del c.c. Mario Vannutelli; effettu\u00f2 in tutto 9 missioni offensive, al largo di Alessandria, nel Canale d'Otranto, nei pressi di Corf\u00f9 e Creta e nel golfo di Taranto. \nNel maggio 1941, essendo i motori seriamente usurati, fu destinato alla Scuola Sommergibili di Pola per la quale svolse, al comando prima del capitano di corvetta Enzo Grossi ed in seguito del capitano di corvetta Rino Erler, 65 missioni addestrative fino al gennaio 1942; fu anche impiegato per il pattugliamento antisommergibile, effettuando quattro missioni di questo tipo nell'Alto Adriatico.\nNel febbraio 1942 inizi\u00f2 a Taranto lavori di riammodernamento che avrebbero incluso la sostituzione dei motori e l'installazione di nuove apparecchiature; all'armistizio era ancora in cantiere.\nDurante la cobelligeranza, dal febbraio 1944 all'agosto 1945, fu impiegato per esercitazioni antisommergibile dagli Alleati: partecip\u00f2 a 120 uscite con base inizialmente alle Bermuda, poi a Portsmouth, in seguito a Casco Bay ed in ultimo a Guantanamo. \nNell'arco dei circa 18 mesi di permanenza in quelle acque effettuer\u00e0 ben 120 uscite: quando si trattava di operazioni particolarmente complesse, con gruppi operativi numerosi, la missione poteva durare da sette a dieci giorni e coinvolgeva una piccola Task Force costituita da una portaerei e dalla sua scorta che generalmente era composta da 8 navi di cui quattro costituivano lo schermo protettivo a largo raggio e le altre la protezione ravvicinata. L'unit\u00e0 per il suo ecomiabile impegno ricevette anche i complimenti dell'ammiraglio statunitense Ernest J. King.\nFu demolito nel dopoguerra."}
{"id": "3139985", "revid": "3115", "url": "https://it.wikipedia.org/wiki?curid=3139985", "title": "D\u00fabrava (Levo\u010da)", "text": "D\u00fabrava (in ungherese \"Szepest\u00f6lgyes\", in tedesco \"Eichendorf\", \"Dubrawetz\" o \"Brutowetz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1293."}
{"id": "3139986", "revid": "400694", "url": "https://it.wikipedia.org/wiki?curid=3139986", "title": "Ann Sydney", "text": "Biografia.\nEx Miss Regno Unito, Ann Sydney \u00e8 stata incoronata quattordicesima Miss Mondo, il 12 novembre 1964 presso il Lyceum Theatre di Londra, ricevendo la corona dalla Miss Mondo uscente, la giamaicana Carole Joan Crawford. \u00c8 stata la seconda Miss Mondo britannica, dopo Rosemarie Frankland nel 1961.\nAll'epoca della sua incoronazione, la Sidney aveva una relazione con Bruce Forsyth, che a quel tempoera sposato con Penny Calvert. Dopo aver ottenuto il titolo di Miss Mondo, Sydney ottenne diversi piccoli ruoli in produzioni televisive e cinematografiche, inclusa la serie \"Are You Being Served\" della BBC ed il film \"Si vive solo due volte\".\nSidney lavor\u00f2 anche nella serie australiana \"Birds in the Bush\" nel 1972, in seguito condusse l'edizione australiana del gioco televisivo \"The Better Sex\" (1978)."}
{"id": "3139987", "revid": "3115", "url": "https://it.wikipedia.org/wiki?curid=3139987", "title": "Baldovce", "text": "Baldovce (in ungherese \"Bald\u00f3c\", in tedesco \"Eckersdorf\" o \"Baldowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1272."}
{"id": "3139988", "revid": "767487", "url": "https://it.wikipedia.org/wiki?curid=3139988", "title": "Kl\u010dov", "text": "Kl\u010dov (in ungherese \"Kolcs\u00f3\", in tedesco \"Koltsch\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1258."}
{"id": "3139990", "revid": "767487", "url": "https://it.wikipedia.org/wiki?curid=3139990", "title": "Korytn\u00e9", "text": "Korytn\u00e9 (in ungherese \"Korotnok\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1297."}
{"id": "3139991", "revid": "184755", "url": "https://it.wikipedia.org/wiki?curid=3139991", "title": "Coppa Italia 1999-2000 (pallamano maschile)", "text": "La Coppa Italia di pallamano 1999-2000 \u00e8 stata la 15\u00aa edizione del torneo annuale organizzato dalla Federazione Italiana Gioco Handball.\nAlla competizione parteciparono le quattordici squadre della Serie A1 1999-2000 pi\u00f9 le ventotto squadre partecipanti alla Serie A2 1999-2000.\nIl torneo fu vinto, per la seconda volta nella sua storia, dalla Pallamano Prato.\nFormula.\nLa coppa Italia 1999-2000 fu cos\u00ec strutturata:"}
{"id": "3139996", "revid": "110157", "url": "https://it.wikipedia.org/wiki?curid=3139996", "title": "Vy\u0161n\u00e9 Repa\u0161e", "text": "Vy\u0161n\u00e9 Repa\u0161e (in ungherese \"Fels\u0151r\u00e9p\u00e1s\", in tedesco \"Oberripsch\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1323."}
{"id": "3139997", "revid": "3115", "url": "https://it.wikipedia.org/wiki?curid=3139997", "title": "Neme\u0161any", "text": "Neme\u0161any (in ungherese \"Nemess\u00e1ny\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1570."}
{"id": "3139999", "revid": "1305772", "url": "https://it.wikipedia.org/wiki?curid=3139999", "title": "Congresso di Verona", "text": ""}
{"id": "3140001", "revid": "1983214", "url": "https://it.wikipedia.org/wiki?curid=3140001", "title": "Obuchovo", "text": "Obuchovo (; anche traslitterato come \"Obuhovo\" o \"Obukhovo\") \u00e8 un toponimo russo che pu\u00f2 riferirsi a diverse localit\u00e0 in Russia e Bielorussia."}
{"id": "3140004", "revid": "125641704", "url": "https://it.wikipedia.org/wiki?curid=3140004", "title": "Piazza di San Silvestro", "text": "Piazza di San Silvestro \u00e8 una piazza sita tra piazza di San Claudio e via delle Mercede, a Roma, nei rioni Trevi e Colonna.\nDescrizione.\nAnticamente qui sorgeva il tempio del Sole, eretto per volere dell'imperatore Aureliano nel 273. \nPrende nome dalla chiesa di San Silvestro in Capite, fondata nell'VIII secolo da papa Paolo I, che abit\u00f2 nelle vicinanze: nell'Alto Medioevo, infatti, l'area era chiamata Catapauli, cio\u00e8 \"presso la dimora di Paolo\".\nIl convento annesso alla chiesa fu sostituito dal un nuovo edificio, adibito dapprima a Ministero dei lavori pubblici, quindi a Palazzo centrale delle poste. Una parte rimase ai padri pallottini, ai quali tuttora \u00e8 affidata la chiesa.\nNel 1880 fu collocata nella piazza una grossa scultura rappresentante Metastasio realizzata da Emilio Gallori; negli anni '20 il monumento, che causava intralcio al traffico degli autobus, fu smontato e trasferito in piazza della Chiesa Nuova.\nNella piazza si trovano anche il palazzo dell'Acqua Pia Antica Marcia, costruito su progetto di Michele Busiri Vici, e il Palazzo Marignoli, fatto costruire da Filippo Marignoli fra il 1874 e il 1883 su progetto dell'architetto Salvatore Bianchi e dell'architetto Giulio Podesti per la facciata. L'edificio fu costruito al posto del monastero delle Convertite e della chiesa di Santa Lucia della Colonna.\nTra gli anni '40 e '50 la piazza divenne il principale capolinea delle linee di autobus e filobus che univano il centro ai vari quartieri periferici, finch\u00e9 nel 2011 si decise la chiusura della piazza al traffico, quando venne pedonalizzata e riqualificata su progetto dell'architetto Paolo Portoghesi.\nIl progetto originario prevedeva anche la presenza di alberi, che per\u00f2 non furono piantati immediatamente: solo a seguito di richieste dei cittadini, nel 2021 avvenne la piantumazione di quattro alberi."}
{"id": "3140006", "revid": "292162", "url": "https://it.wikipedia.org/wiki?curid=3140006", "title": "Piazza di S. Silvestro", "text": ""}
{"id": "3140012", "revid": "287204", "url": "https://it.wikipedia.org/wiki?curid=3140012", "title": "Celebrit\u00e0 (programma televisivo)", "text": "Celebrit\u00e0 \u00e8 stato un programma televisivo andato in onda su Canale 5 per due stagioni, dal 2000 al 2002. Era condotto da Silvana Giacobini.\nLa trasmissione.\nSin dal 7 ottobre 2000, giorno in cui \u00e8 partita, la trasmissione \u00e8 sempre stata condotta da Silvana Giacobini, in quel periodo direttrice del settimanale \"Chi\". Andava in onda il sabato su Canale 5 alle ore 18, nella fascia oraria che nei giorni feriali era occupata da \"Verissimo\", programma del TG5 condotto da Cristina Parodi. La giornalista aveva gi\u00e0 condotto un programma simile, intitolato \"Chi c'\u00e8... c'\u00e8\", andato in onda negli anni precedenti su Rete 4 sempre nel pomeriggio del sabato.\nSi trattava di un rotocalco televisivo incentrato sulla cronaca rosa e leggera e accompagnato da servizi e rubriche fisse quali \"Passo falso\", nella quale venivano mostrati i vip colti in flagrante mentre mostravano le proprie debolezze o \"gaffe\". Nella seconda edizione veniva dedicato uno spazio ai personaggi esordienti del mondo del cinema.\nNel 2001 la conduttrice ha inoltre pubblicato un libro avente lo stesso titolo della trasmissione, \"Celebrit\u00e0\"."}
{"id": "3140013", "revid": "228587", "url": "https://it.wikipedia.org/wiki?curid=3140013", "title": "Serie A 2010-2011 (hockey su ghiaccio)", "text": "La Serie A di hockey su ghiaccio 2010-2011, 77\u00ba campionato italiano della massima serie, \u00e8 stata organizzata dalla Federazione Italiana Sport del Ghiaccio e dalla Lega Italiana Hockey Ghiaccio.\nLa stagione si \u00e8 conclusa con l'Asiago Hockey vincitore del suo terzo scudetto.\nSquadre.\nAl campionato si sono iscritte le nove squadre della stagione precedente. Nel corso dell'estate avevano provato ad accedere alla massima serie anche i Broncos Vipiteno, ma la loro richiesta, sebbene la squadra avesse ceduto il posto in A nella stagione precedente al Valpellice, \u00e8 stata respinta dapprima dalla Federazione, e poi dall'Alta Corte di giustizia sportiva del CONI.\nFormula.\nLa formula adottata \u00e8 la medesima della stagione precedente: un doppio girone di andata e ritorno, seguito da un girone di sola andata, con lo stesso calendario del primo girone. Le giornate saranno dunque 45. Vengono assegnati 3 punti per la vittoria nei tempi regolamentari, 2 per la vittoria nel supplementare o ai rigori, 1 per la sconfitta nel supplementare o ai rigori.\nLe prime otto classificate al termine dei gironi accedono ai play-off, che si disputeranno al meglio delle 7 gare con accoppiamento 1/8, 2/7, 3/6, 4/5.\nStagione regolare.\nPrimo girone.\n23 settembre 2010 - 13 novembre 2010\nSecondo girone.\n18 novembre 2010 - 8 gennaio 2011\nTerzo girone.\n13 gennaio 2011 - 15 febbraio 2011\nClassifica.\nLegenda:\nNote:"}
{"id": "3140015", "revid": "1305772", "url": "https://it.wikipedia.org/wiki?curid=3140015", "title": "Monte Soubeyran", "text": "Il monte Soubeyran \u00e8 una montagna delle Alpi Cozie, situata sullo spartiacque tra l'italiana valle Maira e la francese valle dell'Ubayette, alta 2.701 \nCaratteristiche.\nSi trova sullo spartiacque alpino principale, nel tratto compreso tra il monte Sautron ed il monte Oronaye. La cresta alpina in questo tratto ha una direzione generale NO-SE. Dal monte Sautron la cresta si abbassa al \"colle Sautron\", da dove risale al monte Viraysse; da qui la cresta prosegue nella stessa direzione con andamento a saliscendi fino al monte Soubeyran, dove si biforca. La cresta principale piega verso S, digradando verso il sottostante \"colle delle Munie\", mentre una cresta secondaria prosegue in direzione SE, raggiungendo prima un colletto, poi rialzandosi ed andando a digradare sul \"passo della Cavalla\". Il versante meridionale e quello occidentale sono costituiti da pendii detritici, mentre il versante nord-orientale presenta pareti scoscese che scendono subverticalmente verso la sottostante valle Maira. Il versante occidentale sovrasta il sottostante \"lac de Reculaye\".\nDal punto di vista geologico, la montagna appartiene al complesso brianzonese. La cresta principale \u00e8 costituita da scisti calcarei ed ardesiaci dell'Eocene-Cretaceo, mentre sulla cresta secondaria si trovano calcari risalenti al Giurassico.\nIl nome italiano \u00e8 una parola occitana che significa \"soprano, in posizione elevata\".\nAscensione alla vetta.\nLa vetta \u00e8 raggiungibile con un itinerario di difficolt\u00e0 escursionistica (E), seguendo tracce di sentiero che si dipartono dai colli delle Munie e della Cavalla. Questi sono a loro volta raggiungibili da Acceglio in valle Maira, o da Larche nella valle dell'Ubaye."}
{"id": "3140017", "revid": "440475", "url": "https://it.wikipedia.org/wiki?curid=3140017", "title": "Teoria della Terra concava", "text": ""}
{"id": "3140019", "revid": "125316787", "url": "https://it.wikipedia.org/wiki?curid=3140019", "title": "Live and Let Die (Wings)", "text": "Live and Let Die \u00e8 la canzone principale del film di James Bond \"Agente 007 - Vivi e lascia morire\" del 1973. Scritta da Paul e Linda McCartney ed eseguita dalla band di McCartney, i Wings, per l'album omonimo della colonna sonora, \u00e8 stato uno dei maggiori successi per i Wings, e il maggior successo per i temi di James Bond fino a quel punto. Commissionata esplicitamente per il film, riun\u00ec nel lavoro l'ex-Beatle McCartney con il produttore George Martin, che produssero la canzone e arrangiarono insieme le parti di orchestra nel brano.\nDescrizione.\nOrigine e storia.\nDopo che George Martin fu scelto per dirigere i lavori per la colonna sonora del nuovo film di James Bond, Paul McCartney si offr\u00ec di comporre la canzone principale, e cos\u00ec gli Wings registrarono una demo di \"Live and Let Die\". Tuttavia, il produttore del film, Harry Saltzman, preferiva avere un'artista africana per eseguire la canzone invece che gli Wings. Martin rispose che McCartney avrebbe permesso di usare la canzone solo se gli Wings avessero eseguito il brano per i titoli d'apertura. Saltzman, che in precedenza aveva rifiutato di produrre il film \"A Hard Day's Night\", decise di non ripetere l'errore una seconda volta, e accett\u00f2. Una seconda versione del brano, eseguita da B. J. Arnau, appare nel film. Questa versione appare anche nel relativo album di colonna sonora, in un medley contenente due composizioni di George Martin, \"Fillet of Soul - New Orleans\" e \"Fillet of Soul - Harlem\".\nGli Wings registrarono \"Live and Let Die\" durante le sessioni dell'album \"Red Rose Speedway\". Precisamente, il brano venne inciso agli AIR Studios di Londra, nell'ottobre 1972 e vi contribu\u00ec anche Ray Cooper alle percussioni. Il singolo raggiunse la 2\u00aa posizione negli Stati Uniti e 9\u00aa nel Regno Unito. Nonostante il precedente singolo di McCartney \"My Love\" fosse stato accreditato a Paul McCartney &amp; Wings, l'etichetta di \"Live and Let Die\" riportava semplicemente \"Wings\". Questo perch\u00e9 il lato B del singolo, \"I Lie Around\", non era cantato da Paul, ma invece dal chitarrista Denny Laine. Quando la canzone fece la sua prima apparizione nell'album omonimo, la canzone fu accreditata a Paul McCartney &amp; Wings, cos\u00ec come nei titoli d'apertura del film. \"Live and Let Die\" fu l'ultimo singolo di McCartney prodotto dalla Apple Records accreditato solo agli Wings.\nLa versione da singolo e da disco erano in disaccordo anche sul compositore: il singolo dava l'autorit\u00e0 a solo a Paul McCartney, mentre l'album sia a Paul che a Linda McCartney. Nel documentario \"Wingspan\" del 2001, McCartney rivel\u00f2 che Linda scrisse la sezione che dice \"What Does It Matter To You...\".\nDopo gli attentati dell'11 settembre 2001 la canzone fu piazzata nella lista delle canzoni dichiarate inappropriate per Clear Channel.\nNonostante la sua prima pubblicazione nell'LP della colonna sonora del film di James Bond, la canzone non apparve in un album di McCartney fino alla compilation \"Wings Greatest\" del 1978.\n\"Live and Let Die\" fu la prima canzone di James Bond a essere nominata per un Academy Award for Best Original Song (per Paul la seconda nomination e per Linda la prima), ma rimase seconda alla canzone \"The Way We Were\".\nNegli spettacoli dal vivo degli Wings, il passaggio strumentale era accompagnato da uno show di luci laser. Paul continua a eseguire la canzone live nei suoi tour, spesso usando spettacoli pirotecnici. \"Live and Let Die\" \u00e8 l'unica canzone che appare in tutti gli album live di McCartney (eccetto l'acustico \"Unplugged\").\nParodia.\nNel 1984, McCartney chiese a \"Weird Al\" Yankovic se mai avesse creato una parodia di una delle sue canzoni. Un paio d'anni dopo, Yankovic chiese la licenza di mettere la sua \"Live and Let Die\" (dal titolo \"Chicken Pot Pie\") su un album (fu solo un gesto di cortesia, legalmente non aveva bisogno di nessun permesso). McCartney non acconsent\u00ec poich\u00e9 vegetariano, e non voleva promuovere il mangiare carne animale. Yankovic rispett\u00f2 la decisione, e la esegu\u00ec solamente live.\nIn \"Spy Fox 3: Operation Ozone\", appare la parodia \"Live and Let Fry\", poich\u00e9 \"Spy Fox\" \u00e8 una serie parodica di James Bond.\nCover.\nLa canzone fu reinterpretata, tra gli altri, dalla big band Stan Kenton nel 1973 e dai Guns N' Roses nel 1991. Anche la cantante Fergie la esegu\u00ec per \"Movies Rock 2007\"; Geri Halliwell ne registr\u00f2 una versione e la pubblic\u00f2 come lato B del singolo \"Lift Me Up\", nel 1999. Billy Joel nel 2014 sull'album tributo a Paul McCartney \"The Art of McCartney\". \"Live and Let Die\" compare anche nella colonna sonora del film \"Shrek terzo\".\nVersione dei Guns N' Roses.\nLive and Let Die fu pubblicata come secondo singolo dall'album \"Use Your Illusion I\", e il terzo contando tutti i singoli di \"Use Your Illusion\". Fu fatto un videoclip nel novembre 1991, che mostra la band mentre la esegue dal vivo; \u00e8 anche l'ultimo video in cui appare il chiatarrista Izzy Stradlin. Raggiunse la top 40 delle classifiche, arrivando al 33\u00ba posto nella Billboard Hot 100, e occup\u00f2 il 20\u00ba posto della Mainstream Rock Songs."}
{"id": "3140021", "revid": "400694", "url": "https://it.wikipedia.org/wiki?curid=3140021", "title": "Carole Joan Crawford", "text": "Biografia.\nCarole Crawford \u00e8 stata incoronata tredicesima Miss Mondo, il 7 novembre 1963 presso il Lyceum Theatre di Londra, ricevendo la corona dalla Miss Mondo uscente, l'olandese Catharina Lodders. \u00c8 stata la prima Miss Mondo giamaicana."}
{"id": "3140031", "revid": "599013", "url": "https://it.wikipedia.org/wiki?curid=3140031", "title": "Gian Battista Corso", "text": "Carriera.\nDal 1941 al 1943 ha militato nel Palermo-Juventina.\nNella stagione 1945-1946 ha giocato 2 partite con il Palermo nell'anomalo campionato di Divisione Nazionale.\nNel 1953 abbandon\u00f2 la carriera da calciatore dopo aver vinto un concorso della Polizia Municipale. \n\u00c8 andato in pensione a met\u00e0 degli anni \u201880, dopo oltre trent\u2019anni di lavoro al comando dei Vigili Urbani."}
{"id": "3140039", "revid": "767487", "url": "https://it.wikipedia.org/wiki?curid=3140039", "title": "Fwayo Tembo", "text": "Carriera.\nClub.\nIl 31 dicembre 2011 il annuncia il prestito di Tembo all'\u00c9toile Sportive du Sahel per un anno.\nNazionale.\nIn giovent\u00f9 fece parte delle nazionali giovanili dello Zambia, partecipando al Mondiale Under-20 del 2007 dove segn\u00f2 una rete contribuendo all'approdo dei suoi agli ottavi di finale.\nDal 2008 al 2017 ha fatto parte della nazionale maggiore."}
{"id": "3140044", "revid": "123347779", "url": "https://it.wikipedia.org/wiki?curid=3140044", "title": "Vladim\u00edra Uhl\u00ed\u0159ov\u00e1", "text": "Biografia.\nNel 2006 partecip\u00f2 senza avere buoni risultati all'Open Gaz de France 2006 - Doppio. L'anno successivo vinse il Budapest Grand Prix 2007 - Doppio gioc\u00f2 insieme a \u00c1gnes Sz\u00e1vay sconfiggendo in finale Martina M\u00fcller e Gabriela Navr\u00e1tilov\u00e1 con il punteggio di 7-5,6-2. All'Australian Open 2007 - Doppio femminile giocando in coppia con Sofia Arvidsson non super\u00f2 i primi turni.\nNel 2008 gioc\u00f2 all'US Open 2008 - Doppio femminile fermandosi al primo turno. Nel 2010 al Swedish Open 2010 - Doppio femminile perse alle seminifinali con Gisela Dulko e Flavia Pennetta che poi vinceranno la competizione, nell'occasione fece coppia con Natalie Grandin. Al Barcelona Ladies Open 2010 - Doppio si ferm\u00f2 ai quarti di finale giocando in coppia con Klaudia Jans-Ignacik"}
{"id": "3140059", "revid": "1632387", "url": "https://it.wikipedia.org/wiki?curid=3140059", "title": "Brunorock (album)", "text": "Brunorock \u00e8 l'album d'esordio dei Brunorock, pubblicato nel 1994 dalla MTM Records."}
{"id": "3140060", "revid": "184755", "url": "https://it.wikipedia.org/wiki?curid=3140060", "title": "Miss Ecuador", "text": "Miss Ecuador \u00e8 un concorso di bellezza femminile che si tiene annualmente in Ecuador. La prima vincitrice del concorso \u00e8 stata Sara Chac\u00f3n della provincia di Guayas nel 1930. Il concorso non fu organizzato per diversi anni, sino al 1955 quando Leonor Cacache vinse il titolo di Miss Ecuador e fu la prima rappresentante nazionale per Miss Universo.\nOgni anno competono a Miss Ecuador le rappresentanti delle ventiquattro province che formano l'Ecuador. Le concorrenti non devono essere necessariamente residenti nella provincia rappresentata. Le finaliste e la vincitrice hanno la possibilit\u00e0 di concorrere a vari concorsi internazionali come Miss Universo, Miss Mondo, Miss International e Miss Terra, oltre che per Miss Tourism Queen International, Reina Hispanoamericana, Miss Continente Americano, Miss Am\u00e9rica Latina, Miss Caribbean, Miss Global Cities, Miss Globe International, Miss Bikini International, Miss Asia Pacific, Miss Leisure, Miss Tourism World, Reina Nacional del Caf\u00e9, Miss Mesoamerica, Miss Intercontinental, Reina Mundial del Banano ed altri.\nIl concorso viene trasmesso in tutto il territorio nazionale dal canale Ecuavisa. Il maggior sponsor del concorso \u00e8 Yanbal, un'azienda di cosmetica."}
{"id": "3140062", "revid": "124011905", "url": "https://it.wikipedia.org/wiki?curid=3140062", "title": "Salapia", "text": "Salapia \u00e8 stata un'antica citt\u00e0 della Daunia, la cui diversa dislocazione sul territorio si \u00e8 accompagnata ad una trasformazione del suo nome.\nTopografia.\nTrascurando la \"Elpia\" citata da Strabone, sulla quale \u00e8 ancora tutto nebuloso, Salapia \u00e8 la citt\u00e0 fondata sul finire del X secolo a.C. da gruppi di Liburni approdati sulla costa del Tavoliere di Puglia. \u00c8 la \"Salapia vetus\" di cui parla Vitruvio, tra gli studiosi nota anche come la Salapia preromana.\nNel I secolo a.C., divenuta palude la laguna su cui si affacciava la citt\u00e0, i Salapini chiesero ed ottennero di potersi trasferire a quattro miglia di distanza in una zona pi\u00f9 salubre: nasce cos\u00ec la Salapia romana, il cui nome piano piano si corroder\u00e0 in Salpia e poi in Salpi. \nCon quest'ultima denominazione \u00e8 ricordata anche come sede vescovile dal 314 al 1547, allorch\u00e9 la diocesi di Salpi viene soppressa e il suo territorio unito all'arcidiocesi di Trani.\nSito archeologico.\nIl sito archeologico relativo all'antica \"Salapia\" si trova nella parte meridionale del Tavoliere delle Puglie, a pochi chilometri a nord-ovest di Margherita di Savoia. Si tratta della \"Salapia vetus\", citata in varie fonti letterarie, ma la cui ubicazione, incerta, \u00e8 stata alla fine individuata in contrada Torretta dei Monaci grazie all'aerofotografia e agli scavi eseguiti a partire dal 1967.\nStoria.\nLe origini della citt\u00e0 sono da riportare alla fine del X secolo a.C., nell'ambito delle migrazioni di genti illiriche dalla costa dalmata a quella pugliese: sulla base degli elementi emersi dall'indagine archeologica \u00e8 stata avanzata l'ipotesi che a fondare Salapia siano stati coloni liburnici della citt\u00e0 di Nin, i quali trovarono sul litorale pugliese lo stesso ambiente lagunare da cui provenivano.\nLa citt\u00e0 si estendeva su tre \u201cpenisole\u201d sporgenti nella laguna e, in un'area di circa 9\u00a0km\u00b2, vi era l'abitato, la necropoli e gli spazi destinati al pascolo e alla coltura, utili in tempo di guerra. Il nucleo abitativo principale si trovava nella penisola maggiore ed era difeso, dalla parte del retroterra, da un bastione e un fossato.\nSalapia in origine era una frazione o colonia di Canusium, l'attuale Canosa di Puglia.\nDal punto di vista politico, Salapia come altri centri della Daunia, era organizzata in citt\u00e0-Stato, in cui il potere era nelle mani di una ristretta oligarchia. Conferma di questa autonomia politica viene dalla coniazione di una propria moneta, su cui troviamo spesso i nomi dei governanti del tempo.\nAl tempo della seconda guerra punica Salapia ebbe al proprio interno due schieramenti, uno filoromano, guidato da Blattio, e uno filocartaginese, con a capo Dasio. Quest'ultimo prevalse in un primo tempo, tanto che Annibale soggiorn\u00f2 a lungo a Salapia: qui ebbe una relazione con una donna del luogo, bollata come prostituta da Plinio, che defin\u00ec la citt\u00e0 \"Oppidum Annibalis meretricio amore inclutum\".\nIn un secondo momento Salapia decise di passare dalla parte romana, cacciando il presidio cartaginese e ritornando a fianco di Roma (210 a.C.); con uno stratagemma Annibale cerca di entrare in citt\u00e0 e vendicarsi, ma non ci riesce.\nSuccessivamente Salapia sar\u00e0 coinvolta nella guerra sociale, durante la quale fu assediata dal pretore Caio Cosconio, incendiata e quasi rasa al suolo.\nAlla met\u00e0 del I secolo a.C., quindi, la citt\u00e0 \u00e8 in piena decadenza, dovuta non solo alle vicende belliche e alle difficolt\u00e0 economiche, ma anche alle mutate condizioni ambientali. Infatti, la laguna su cui si affacciava cominci\u00f2 ad interrarsi per i detriti portati da vari corsi d'acqua e a trasformarsi in una palude generatrice di malaria. I Salapini, allora, grazie alla mediazione di un \"M. Hostilius\" \u2013 probabilmente un \"patronus\" della citt\u00e0 \u2013, ottennero dal senato romano di potersi trasferire a quattro miglia di distanza, in direzione sud-est, su di una piccola altura, localit\u00e0 oggi denominata \u201cil Monte\u201d, a ridosso delle vasche delle Saline. La nuova citt\u00e0 fu delimitata da mura e provvista, tramite un canale, di un porto sul mare, le cui strutture dovevano trovarsi nell'area dell'attuale Torre di Pietra.\nNasce cos\u00ec la Salapia romana, che pian piano vedr\u00e0 il suo nome modificarsi in Salpia e poi in Salpi.\nLa floridezza economica raggiunta dalla nuova citt\u00e0 fa s\u00ec che nel IV secolo ci appaia come sede vescovile: nel 314, infatti, Pardo, vescovo di Salpi, insieme al diacono Crescente partecipa al Concilio di Arles, in Gallia. E Pardo, allo stato attuale delle ricerche, \u00e8 il primo vescovo pugliese storicamente certo. Altri vescovi sono annoverati nel V secolo, ma nell'Alto Medioevo la citt\u00e0 non sfugge alla crisi che coinvolge l'intero Occidente, per cui la \"civitas\" si riduce ad un \"castrum\", occupato in seguito dai Longobardi.\nIn costante ripresa a partire dal Mille, Salpi, prima signoria normanna e poi \"locus solatiorum\" prediletto da Federico II di Svevia, vivr\u00e0 una fase di particolare floridezza nei secoli XI-XIII, allorch\u00e9 si ha anche la costituzione della \"Universitas hominum civitatis Salparum\".\nL'ultimo Medioevo, per\u00f2, registra una crisi irreversibile della citt\u00e0, la cui fine \u00e8 sancita dalla soppressione della sede vescovile nel 1547."}
{"id": "3140063", "revid": "109479332", "url": "https://it.wikipedia.org/wiki?curid=3140063", "title": "Club de Deportes Green Cross", "text": "Il Club de Deportes Green Cross \u00e8 stata una societ\u00e0 calcistica cilena di Santiago, fondata il 27 giugno 1916 e sciolta nel 1964.\nStoria.\nFu fondato il 27 giugno 1916 da studenti di varie scuole quali San Ignacio, San Pedro Nolasco, Seminario e Padres Franceses a Santiago. Nel 1927 divent\u00f2 una polisportiva, aggregando al calcio altre discipline, come pallanuoto, automobilismo, basket e nuoto. Durante i primi anni 1920 la societ\u00e0 calcistica prese parte alla Asociaci\u00f3n de F\u00fatbol de Santiago, accanto a club come Club Deportivo Magallanes, Badminton, Santiago Football Club, Santiago National e Gimn\u00e1stico Arturo Prat. Con l'unificazione delle leghe del 1926 nella Liga Central de Football, il Green Cross fu incluso nella quarta serie del campionato; nel 1928 ottenne la promozione in seconda divisione. Dopo che nel 1929 svariate societ\u00e0 erano fallite, il Green Cross venne ammesso alla prima divisione, ma i risultati furono scarsi.\nGli anni '30.\nA fine maggio 1933 il club fu tra i fondatori, con Colo-Colo, B\u00e1dminton, Uni\u00f3n Espa\u00f1ola, Audax Italiano, Morning Star, Club Deportivo Magallanes e Santiago National, della Liga Profesional de Football (LPF), prima competizione professionistica riconosciuta dalla Federaci\u00f3n de F\u00fatbol de Chile.\nRetrocesso in seconda divisione, torn\u00f2 in prima solo nel 1939; a questa stagione appartiene un record che dur\u00f2 fino al 2004: il calciatore Juan Morcillo segn\u00f2 per dodici giornate consecutive, e solo Jaime Riveros, sessantacinque anni dopo, riusc\u00ec a superare tale primato.\nAnni '40 e '50.\nNel 1945, il Green Cross, allenato da Eugenio Ibarra, vinse il suo unico titolo nazionale di prima divisione asommando 30 punti in 22 incontri, tre in pi\u00f9 dell'Uni\u00f3n Espa\u00f1ola, e piazz\u00f2 un proprio giocatore, Juan Z\u00e1rate, in cima alla classifica cannonieri con 17 reti. Nel 1951 e 1952 il Green Cross si classifica ultimo in campionato; stante per\u00f2 l'assenza di una seconda divisione, evita la retrocessione. Nel 1955 un argentino, Nicol\u00e1s Moreno, diventa il miglior marcatore del torneo con 27 gol.\nNel 1957 e nel 1958 Gustavo Albella, altro attaccante argentino, diviene capocannoniere del campionato nazionale, rispettivamente con 27 e 23 realizzazioni; ci\u00f2 nonostante, il club retrocede in seconda divisione nella seconda di queste due stagioni.\nAnni '60: l'incidente aereo e la fusione.\nNel 1960 Green Cross si aggiudica il campionato di seconda divisione; nel 1961 il torneo si allarga, tanto da includere squadre da tutto il paese. Il 3 aprile 1961, in seguito a una partita di Copa Chile giocata a Osorno, la squadra decide di tornare in aereo a Santiago; il ghiaccio e le avverse condizioni meteorologiche causano lo schianto del velivolo, nel quale perdono la vita tutti gli occupanti, di cui venti membri del Green Cross tra calciatori, allenatore e staff tecnico.\nNello stesso anno, il club viene coinvolto in uno scandalo amministrativo: il presidente Fernando Jaramillo Phillips, tesoriere del Banco Central de Chile, fu accusato di aver rubato alle casse della banca 264.000 escudos, con l'intenzione di risanare quelle del club, colpito da una pesante crisi economica. Il 28 settembre Jaramillo fu arrestato mentre cercava di fuggire verso l'Argentina; fu condannato a dodici anni e 180 giorni di carcere, insieme ad altri due dirigenti del Green Cross, Benjam\u00edn Ra\u00fal Bocaz e Gregorio Risco Villena. Nel 1963, dopo la retrocessione, la societ\u00e0 torna in massima divisione; ma ha comunque breve vita. Nel 1964 si fonde difatti con il Deportes Temuco, trasferendosi nella citt\u00e0 di Temuco.\nNel febbraio del 2015, a ben 53 anni di distanza, un gruppo di alpinisti ha ritrovato i resti dell'aereo caduto sulle Ande a oltre 3.000 metri di altezza. Gli alpinisti non hanno voluto rivelare il luogo preciso del ritrovamento temendo che possa diventare una sorta di macabra attrazione turistica."}
{"id": "3140069", "revid": "1632387", "url": "https://it.wikipedia.org/wiki?curid=3140069", "title": "X-Over", "text": "X-Over \u00e8 il secondo album dei Brunorock, pubblicato nel 2002 dalla MTM Records."}
{"id": "3140072", "revid": "124123", "url": "https://it.wikipedia.org/wiki?curid=3140072", "title": "Pato Moure", "text": "\u00ab\"Il bue o la vacca che \u00e8 stato sacrificato per fabbricare il pallone con cui le due squadre stanno giocando ha dato la propria vita inutilmente, perch\u00e9 la partita \u00e8 davvero bruttissima\"\u00bb\nRoberto \"Pato\" Moure durante la radiocronaca di una partita della Roma negli anni '90\nGiunto in Italia poco prima dell'arrivo del calciatore Paulo Roberto Falc\u00e3o nella capitale, \u00e8 diventato molto conosciuto per le colorite radiocronache della . Ha lavorato per numerosi anni nell'emittente romana TeleRoma 56 come opinionista calcistico divenendo un personaggio amato dai tifosi romanisti per la sua presunta fratellanza di latte con il calciatore Paulo Roberto Falcao (i due sono comunque molto amici) e per la particolare allegria brasiliana dei suoi commenti.\nNel 1983, in occasione del secondo scudetto della Roma, incide come cantante la canzone \"Roma Gol\", cover del brano \"Chi chi chi, co co co\" di Pippo Franco, a sua volta cover di Kirie-Kirio dei Black Blood di Steve Banda Kalenga: il testo celebra le imprese della squadra con simpatica ironia nei confronti degli avversari. Nello stesso periodo incide anche la canzone \"Roma o\u00e8\", di minor successo. Nel 2001, in occasione del terzo scudetto giallorosso, esce il singolo \"Lo scudetto\", che Roberto Moure canta insieme al giornalista e amico Alberto Mandolesi.\nNegli anni ha collaborato con il quotidiano romano \"Il Messaggero\" come autore delle brevi rubriche calcistiche \"Il tacco di Pato\" e \"PATOlogia\".\nCollegamenti esterni.\n Profilo Facebook di Roberto Moure\n Intervista rilasciata al sito www.erlupacchiotto.com il 10/04/2003\n Profilo Twitter di Roberto Moure\n Blog Pato Moure Show\n Intervista di Roberto Moure al calciatore Anderson Pico (in portoghese)"}
{"id": "3140075", "revid": "767487", "url": "https://it.wikipedia.org/wiki?curid=3140075", "title": "Quarta ripresa", "text": "Quarta ripresa (\"The Miracle Kid\") \u00e8 un film del 1941 diretto da William Beaudine.\nTrama.\nAll'insaputa dei suoi due principali clienti, marito e moglie che sono in concorrenza con le loro rispettive palestre, un agente pubblicitario lavora per entrambi. Le cose si complicano quando una sua trovata pubblicitaria che piace ad entrambi render\u00e0 la loro rivalit\u00e0 ancora pi\u00f9 accesa."}
{"id": "3140078", "revid": "767487", "url": "https://it.wikipedia.org/wiki?curid=3140078", "title": "Luka Pejovi\u0107", "text": ""}
{"id": "3140079", "revid": "52076", "url": "https://it.wikipedia.org/wiki?curid=3140079", "title": "Salpi", "text": ""}
{"id": "3140084", "revid": "1543377", "url": "https://it.wikipedia.org/wiki?curid=3140084", "title": "Studio 5 (1986)", "text": "Studio 5 \u00e8 stato un programma televisivo italiano andato in onda su Canale 5 nella fascia preserale nella stagione televisiva 1986/1987, con la conduzione di Marco Columbro e Roberta Termali.\nLa trasmissione.\nIl programma era un misto di rotocalco televisivo ed infotainment ideato da Cristiano Minellono e curato da Fatma Ruffini ed \u00e8 andato in onda dal 27 ottobre 1986 al 27 giugno 1987 per un totale di 209 puntate, dal luned\u00ec al sabato alle 19.30. Il programma si proponeva come un'alternativa leggera alle testate giornalistiche della Rai e, con questo programma, la Fininvest tentava di rosicchiare ascolti alla televisione pubblica.\nLa trasmissione era composta da interviste a noti personaggi dello spettacolo svolte da Columbro, che insieme a Roberta Termali lanciava anche i servizi e le rubriche curate dal numeroso cast: Viviana Kas\u00e0m curava \"Vox populi\", spazio del programma in cui venivano proposte interviste fatte per la strada sottoponendo i passanti a domande su temi sia leggeri che pi\u00f9 impegnati, Cesare Cadeo seguiva la parte dedicata allo sport, Donatella Monforte quella sulla moda, senza trascurare le notizie provenienti dagli Stati Uniti, selezionate e presentate da Guido Bagatta.\nAltri servizi erano maggiormente incentrati sull'ironia, come quelli curati da Enrico Beruschi e la rubrica \"Si Salvi chi pu\u00f2\" di Francesco Salvi, mentre ospiti fissi erano Aldo e Giovanni, del trio Aldo, Giovanni e Giacomo, ancora senza quest'ultimo. Uno spazio era dedicato anche al cinema, realizzato in collaborazione con il mensile \"Ciak\", mentre un'altra rubrica, \"Amore ritorna\", permetteva ai giovani lasciati dai loro partner di lanciare dei messaggi ai propri innamorati; una formula che alcuni anni dopo si \u00e8 rivelata vincente con il programma di prima serata \"Stranamore\" di Alberto Castagna.\nNell'ultimo segmento della trasmissione, Columbro conduceva una versione \"embrionale\" del gioco \"Tra moglie e marito\", che riscuoteva un particolare successo di ascolti permettendo al programma di prima serata che seguiva di avere un discreto traino di ascolti.\nNella stagione successiva il programma non fu riconfermato a causa degli ascolti non soddisfacenti ad eccezione del gioco finale, \"Tra moglie e marito\" condotto sempre da Marco Columbro che divenne dunque una trasmissione autonoma ed \u00e8 andata in onda con successo fino al 1991 dando vita anche a tre spin-off (\"Tra moglie e marito VIP\", \"Cari genitori\" ed \"Io, tu e mamm\u00e0\") mentre Roberta Termali lasci\u00f2 la Fininvest per approdare al debuttante network concorrente Odeon TV.\n\"Natale a Studio 5\".\nIn occasione delle festivit\u00e0 natalizie del 1986, fu inoltre realizzata una lunga puntata celebrativa trasmessa la sera della vigilia di Natale, trasmessa dalle 19.30 fino alla mezzanotte e intitolata \"Natale a Studio 5\", alla quale sono intervenuti come ospiti Franca Valeri, Loredana Bert\u00e8, i China Crisis, Gianna Nannini, Sandra, Al Bano, Romina Power, Dorina Vaccaroni, Andrea Manzo, Cesare Cadeo, Paolo Rossi, Dario Bonetti, Massimo Boldi, Mike Bongiorno, Corrado Tedeschi, Paola Borboni, Carmen Russo, Iva Zanicchi e Lucio Salis."}
{"id": "3140088", "revid": "287204", "url": "https://it.wikipedia.org/wiki?curid=3140088", "title": "Deep Cuts (EP)", "text": ""}
{"id": "3140090", "revid": "115482194", "url": "https://it.wikipedia.org/wiki?curid=3140090", "title": "Deep Cuts", "text": ""}
{"id": "3140096", "revid": "767487", "url": "https://it.wikipedia.org/wiki?curid=3140096", "title": "Lupus Hellinck", "text": "Fu un importante compositore di messe oltre che di corali e mottetti. Nonostante sia stato un cattolico per tutta la sua vita, la sua musica mostra evidenti simpatie per la riforma protestante e tre dei suoi mottetti, incluso il famoso \"In te domine speravi\", \u00e8 probabilmente ispirato agli scritti che Girolamo Savonarola redasse in prigione.\nBiografia.\nNacque probabilmente ad Axel ma molto poco si conosce sulla sua vita prima della sua apparizione a Bruges alla chiesa di San Donato il 24 marzo 1506. Nel 1511 abbandon\u00f2 gli studi tornando a san Donato nel 1513 come chierico, dove rimase fino al 1515.\nFino a poco tempo fa, non si sapeva nulla delle sue attivit\u00e0 per i successivi quattro anni, ma nel 1989 la pubblicazione di alcuni documenti degli archivi del Vaticano, ha dimostrato che Lupus trascorse questo tempo a Roma. Uno di questi documenti, datato aprile 1518, dichiara la sua et\u00e0 pari a 24 anni, il che fa dedurre una data di nascita tra il 1493 ed il 1494. Durante questo periodo fu membro della famiglia di Papa Leone X e intorno al 1518 venne ordinato sacerdote. Un'ulteriore confusione, non definitivamente risolta, venne ingenerata dal teorico musicale e scrittore Vincenzo Galilei, padre di Galileo, che inserisce un \"Lupus\" originario del nord Europa, in un elenco di musicisti illustri alla corte di Leone X nel 1513, tuttavia, Vincenzo scriveva ci\u00f2 alcuni decenni pi\u00f9 tardi.\nIntorno al giugno 1518 Hellinck fu probabilmente a Ferrara al servizio di Sigismondo d'Este (se questo era lo stesso \"Lupus\" di cui si discute, anche se vi \u00e8 un certo consenso fra gli storici nel ritenere i due \"lupus\" la stessa persona). Circa un anno dopo fece ritorno nei Paesi Bassi, e dall'ottobre 1519 fu nuovamente a Bruges presso la Chiesa di San Donato. Nel 1521 divenne vice maestro del coro alla vicina Chiesa di Nostra Signora e nel 1523 ritorn\u00f2 a San Donato con lo stesso incarico.\nSembra poi che sia rimaso a Bruges per il resto della sua vita. Una fonte dell'epoca fornisce indicazioni circa il suo atteggiamento nei confronti della Riforma protestante: la sua partecipazione, nel 1539, ad una gara drammatica a Gand, nella composizione di un'opera che venne poi messa all'Indice dei libri proibiti. Assieme alla sua diffusissima \"In te domine speravi\", le sue altre due composizioni di \"Miserere\"(Salmo 6 e 50 rispettivamente) sono state viste come visti come tributi alle idee del riformatore Savonarola. Questo indicherebbe la sua simpatia, se non la sua partecipazione attiva, al movimento di riforma ecclesiastica.\nMusica.\nHellinck compose messe, mottetti, corali, chanson e canzoni in fiammingo. Tutte le sue messo sono state composte utilizzando la tecnica della messa parodia e molte di queste sono tratte dai suoi mottetti. Stilisticamente sono basate sul contrappunto e composte con molti passaggi ripetuti in toto o in parte. Appaiono spesso delle sezioni contrastanti scritte in omofonia: ad esempio il passaggio \"et incarnatus est\" \u00e8 normalmente composto in \"lenti accordi\", una tecnica di drammatizzazione usata anche da Josquin des Prez nella sua \"Missa Pange lingua\". Gli \"Agnus Dei\" di chiusura sono spesso tratti da melodie udite in punti precedenti delle messe, unificando tematicamente la composizione in un modo che diverr\u00e0 poi comune diverse centinaia di anni dopo.\nI mottetti di Hellinck hanno attirato l'attenzione degli studiosi in epoca moderna a causa della loro possibile relazione con gli scritti di Savonarola. Hellinck trascorse del tempo a Ferrara, il luogo di nascita del riformatore, alla Corte degli Este, dove Savonarola era ancora molto apprezzato, e dove la critica della costituzione papale era possibile, almeno in maniera velata. Mentre era in prigione, dopo essere stato torturato, ed a pochi giorni dalla sua esecuzione, il Savonarola scrisse due appassionate meditazioni sui Salmi \"Infelix ego\" e \"Tristitia obsedit me\" (il salmo 50 e 30 rispettivamente); questi testi divennero fra i preferiti dei compositori di mottetti nel corso del XVI secolo, specialmente in regioni lontane da Roma. Tuttavia, prima che questi testi venissero liberamente utilizzati nelle composizioni, alcuni compositori vi fecero riferimento con toni nascosti: \u00e8 il caso dei mottetti di Hellinck basati sui Salmi 30 e 50.\nI tre motteti di Hellinck ispirati a Savonarola vennero probabilmente scritti tutti a Ferrara. \"In te domine speravi\" molto probabilmente composto fra il 1518 ed il 1519, pu\u00f2 essere stato composto invece subito dopo il suo ritorno a Bruges. Il primo dei due \"Miserere\", \"Miserere mei deus\", basato su di una collezione di versi provenienti da alcuni salmi, denuncia delle reminiscenze stilistiche del \"Miserere\" di Josquin, \u00e8 inserito in una copia italiana del 1520 e venne composto probabilmente a Ferrara. Il \"Miserere mei domine\" \u00e8 basato sul salmo 6 ed anch'esso risente dello stile di Josquin. Lo stesso lo aveva composto a Ferrara circa due decenni prima.\nNegli ultimi anni della sua vita Hellinck scrisse dei corali alla tedesca nello stile del mottetto. Il motivo del corale \u00e8 al tenor, ma differisce ritmicamente di poco rispetto alle altre voci. L'esistenza di questi pezzi da un'ulteriore testimonianza della sua simpatia per la riforma protestante."}
{"id": "3140097", "revid": "1687355", "url": "https://it.wikipedia.org/wiki?curid=3140097", "title": "Latisha Chan", "text": "Precedentemente conosciuta con il suo nome cinese Chan Yung-jan, nel corso della sua fortunata carriera da doppista ha vinto 33 titoli WTA e raggiunto la prima posizione del ranking mondiale il 23 ottobre 2017. Nello stesso anno si \u00e8 aggiudicata il suo primo Grande Slam, gli US Open, in coppia con Martina Hingis. Ha avuto successo anche nel doppio misto, conquistando l'Open di Francia nel 2018 e 2019 e il torneo di Wimbledon nel 2019.\nBiografia.\n\u00c8 la sorella maggiore della tennista specializzata in doppio Chan Hao-ching.\nArriv\u00f2 in finale all'US Open 2007 - Doppio femminile in coppia con Chuang Chia-jung; il trofeo and\u00f2 a Nathalie Dechy e Dinara Safina che vinsero l'incontro con il punteggio di 6-4, 6-2.\nL'anno successivo, il 2008, partecip\u00f2 al Torneo di Wimbledon 2008 - Singolare femminile e all'Open di Francia 2008 - Singolare femminile fermandosi al primo turno in entrambe le occasioni. Le and\u00f2 meglio al Sony Ericsson Open 2008 - Doppio femminile e al singolo, dove fu sconfitta da Svetlana Kuznecova.\nNel 2010 all'Australian Open 2010 - Doppio femminile si esib\u00ec in coppia con Monica Niculescu.\nArriv\u00f2 alla finale del Bank of the West Classic 2010 - Doppio, dove Lindsay Davenport e Liezel Huber ebbero la meglio su di lei e su Zheng Jie sconfiggendole con un punteggio di 7\u20135, 6\u20137(8), 10\u20138."}
{"id": "3140109", "revid": "119944058", "url": "https://it.wikipedia.org/wiki?curid=3140109", "title": "Giovanni da Procida (sommergibile)", "text": "Il Giovanni da Procida \u00e8 stato un sommergibile della Regia Marina.\nStoria.\nAll'inizio degli anni Trenta comp\u00ec assieme ai gemelli una crociera nel Mediterraneo orientale, con tappa a Salonicco, Lero e Rodi ed il contemporaneo svolgimento di esercitazioni aeronavali.\nNell'agosto-settembre 1937 partecip\u00f2 clandestinamente alla guerra di Spagna con una missione in Egeo: svolse ben 21 manovre d'attacco giungendo per\u00f2 al lancio in una sola occasione, un singolo siluro, peraltro senza colpire.\nNel giugno 1938, assieme al gemello \"Tito Speri\", partecip\u00f2 alla sperimentazione dell'apparecchio \u00abGirosi\u00bb, un lanciafiamme che permetteva al sommergibile di incendiare, senza dover emergere, del carburante in precedenza espulso in superficie, in modo da ostacolare il transito in passaggi obbligati o imboccature di porti. Il \"Da Procida\", mentre si trovava in affioramento, rilasci\u00f2 della nafta che fu poi incendiata con tale strumento dallo \"Speri\", frattanto sopraggiunto, dimostrando cos\u00ec l'efficacia dell'apparato, che fu poi installato su altri 23 sommergibili ma non fu mai utilizzato.\nDal giugno 1940 all'aprile 1941, il \"Da Procida\", inquadrato nella XXXI Squadriglia Sommergibili con base a Messina, svolse 16 infruttuose missioni offensive al comando del capitano di corvetta Guido D'Alterio, nel Canale di Sicilia, nel Dodecaneso, al largo di Malta e nel Canale d'Otranto.\nIn un'occasione lanci\u00f2 due siluri contro un sommergibile nemico, senza riuscire a colpirlo.\nDall'aprile 1941, fino al febbraio 1942, oper\u00f2 da La Spezia per esperimenti ed esercitazioni antisommergibile sia di navi che di aerei.\nNel settembre 1941, durante l'operazione britannica \u00abHalberd\u00bb (consistente nell'invio di un convoglio a Malta, ma i comandi italiani ritennero opportuno l'invio di alcuni sommergibili in Mar Ligure temendo un'azione di bombardamento navale) fu dislocato in agguato difensivo al largo delle coste della Liguria.\nIl 9 febbraio 1942 entr\u00f2 in cantiere per lavori di ammodernamento che ebbero termine nell'agosto dello stesso anno.\nAll'armistizio era nuovamente in cantiere. Durante la cobelligeranza fu adibito ad esercitazioni antisommergibile dagli Alleati, operando alle Bermuda.\nFu smantellato nel dopoguerra."}
{"id": "3140110", "revid": "365417", "url": "https://it.wikipedia.org/wiki?curid=3140110", "title": "Witchblade (serie animata)", "text": " \u00e8 un anime basato sul fumetto omonimo statunitense. Anzich\u00e9 essere un adattamento del fumetto originale, i produttori della serie hanno deciso di creare una storia completamente nuova. Questo anime rappresenta una coproduzione fra lo studio giapponese Gonzo e l'editore statunitense Top Cow, che detiene i diritti per il franchise \"Witchblade\". La serie \u00e8 stata trasmessa in Giappone da TBS e in Nord America da IFC, ed \u00e8 stata resa disponibile per il download via Xbox Live e PlayStation Network.\nTrama.\nIl personaggio principale, nonch\u00e9 manovratrice della spada, in questa rivisitazione di \"Witchblade\" \u00e8 Masane Amaha, una donna di buon cuore, che nonostante le buone intenzioni, \u00e8 piuttosto goffa e inadatta alle faccende casalinghe. Masane ha perso la memoria durante \"la grande scossa\" che ha devastato Tokyo, e curiosamente, Masane \u00e8 stata ritrovata illesa e con una bambina in braccio. Sei anni dopo, la giovane ritorna a Tokyo con la bambina, convinta che sia sua figlia, del tutto intenzionata a vivere una vita tranquilla. Sfortunatamente per le due, Masane rimane coinvolta nella lotta per il potere tra una grande multinazionale ed un ente governativo. Masane infatti scopre che un gioiello misterioso attaccato al suo polso destro \u00e8 in realt\u00e0 il leggendario artefatto conosciuto come Witchblade, che fa gola alle due societ\u00e0 contendenti.\nMedia.\nAnime.\nL'anime, prodotto da Gonzo e diretto da Yoshimitsu Ohashi, \u00e8 andato in onda in Giappone dal 16 aprile 2006 al 20 settembre 2006 su TBS. Le sigle d'apertura sono rispettivamente \"XTC\" cantata da Psychic Lover (episodi 1-13, 24) e \"Dear Bob\" di Koologi (episodi 14-23), Le sigle di chiusura che vengono adoperate sono cantata da Mamiko Noto (episodi 1-12), \"Kutsuhimo\" di Asami Yamamoto (episodi 13-23) e degli Psychic Lover (episodio 24).\nIn Nord America i diritti di distribuzione sono stati acquisiti da Funimation che ha mandato in onda l'anime sulla rete IFC dal 4 gennaio al 13 giugno 2008, ed \u00e8 stato reso disponibile per il download via Xbox Live e PlayStation Network. Successivamente l'anime \u00e8 stato pubblicato in DVD in sei volumi resi disponibili dal dicembre 2008. Un cofanetto Blu-ray \u00e8 uscito il 3 novembre 2009. I primi dodici episodi sono stati anche pubblicati sul servizio Unbox di Amazon. A partire da giugno 2011, \u00e8 stato reso disponibile gratuitamente su Hulu.\nManga.\nUn adattamento manga intitolato , scritto da Yasuko Kobayashi e disegnato da Kazasa Sumita, \u00e8 stato serializzato dal 18 marzo 2006 al 2007 sulla rivista \"Champion Red\" edita da Akita Shoten. I capitoli sono stati raccolti in due volumi \"tank\u014dbon\" pubblicati dal 20 luglio 2006 al 20 febbraio 2007.\nIn Italia la serie \u00e8 stata pubblicata da Panini Comics sotto l'etichetta Planet Manga nella collana \"Manga Mix\" dall'8 novembre al 6 dicembre 2007.\nAccoglienza.\nTheron Martin di Anime News Network recensendo il primo volume DVD dell'anime afferm\u00f2 che proprio come il fumetto originale, \"Witchblade\" era un titolo rivolto a un pubblico maturo. Trasformando i conflitti interni e le relative motivazioni e concentrandosi pi\u00f9 sulle pulsioni materne di Masane che sulle elucubrazioni di Sara Pezzini sulla giustizia, aggiungeva una svolta al franchise abbastanza fresca da distinguersi dalle precedenti incarnazioni senza allontanarsi cos\u00ec tanto da offendere i fan affermati. Come lavoro autonomo, la dinamica Masane/Rihoko lo differenziava abbastanza da altre serie simili da farlo risaltare tra i suoi colleghi anime. Poteva non essere un'opera di alta qualit\u00e0, ma questa versione ad opera di Gonzo del fumetto cupo, violento e sexy di Top Cow su un'arma mistica impugnabile solo dalle donne era iniziata bene.\nChris Beveridge di Mania tratt\u00f2 sempre del primo volume e afferm\u00f2 che sebbene i meriti di \"Witchblade\" fossero derivati molto dai fumetti originali, Yoshimitsu Ohashi aveva portato il franchise in una direzione interessante con questi primi episodi, pur mantenendo alcuni elementi molto familiari. La palese sessualit\u00e0 era presente, cos\u00ec come il ritmo riflessivo e il fatto che stava succedendo qualcosa di pi\u00f9 importante era altrettanto ben riuscito. Sebbene fossero passati anni dall'ultima volta in cui il recensore aveva letto i numeri originali del fumetto nei primi anni '90, questi gli avevano lasciato una buona impressione e vedere alcuni di quegli elementi adattati in questa versione animata lo fece sorridere. Con cos\u00ec tanti brutti adattamenti di fumetti in un finto stile anime visti in passato, \"Witchblade\" era qualcosa che vedeva come un'opportunit\u00e0 per intraprendere un nuovo percorso. Anche se a detta di Beveridge lo studio Gonzo aveva altre cose su cui lavorare, ma afferm\u00f2 che gli sarebbe piaciuto vederli all'opera con altri titoli simili. In conclusione \"Witchblade\" nei suoi primi quattro episodi aveva sicuramente preparato correttamente il terreno e ci\u00f2 lo aveva incuriosito spingendolo a vedere come proseguir\u00e0. I fan del fumetto originali avrebbero trovato qualcosa di familiare ma anche di diverso, mentre i fan degli anime percepiranno delle emozioni simili seppure in maniera differente.\nHolly Ellingwood di Active Anime descrisse l'inizio della serie come ammaliante. L'anime di \"Witchblade\" si rivelava una serie che sia i fan di lunga data della serie a fumetti che quelli degli anime potevano godersi allo stesso modo. Azione intensa, fascino erotico e mistero seducente si combinavano assieme per dare un'esperienza visiva avvincente. Sandra Scholes dello stesso sito non si discost\u00f2 molto e defin\u00ec \"Witchblade\" un prodotto seducente ed erotico dotato di una storia fantastica e momenti d'azione eseguiti in maniera spettacolare che avrebbero portato sicuramente al suo successo. Seb Reid di UK Anime Network si ritrov\u00f2 dinanzi a un prodotto di qualit\u00e0, con l'animazione assolutamente pulita e ben prodotta. Le scene non venivano mai riciclate e il character design era ben pensato. Lo stesso valeva per la colonna sonora la quale era ben composta e sempre adatta alle scene in cui veniva inserita, la sceneggiatura e gli alti valori di produzione. \nBradley Meek di THEM Anime Reviews tratt\u00f2 la serie completa e fu decisamente pi\u00f9 critico e negativo per via della prevedibilit\u00e0 della storia, dei tropi riutilizzati e del poco divertimento che offriva. Concluse la recensione affermando che era una serie che semplicemente non funzionava. Chris Zimmerman di Comic Book Bin tratt\u00f2 a sua volta la serie completa trovandola estremamente divertente. Nonostante presentasse alcune cadute di stile da parte dello studio Gonzo che l'aveva prodotto, i suoi lati positivi superavano di gran lunga quelli negativi. Anche se nel complesso non poteva essere considerata un'opera di alta qualit\u00e0, offriva un divertente mix di momenti drammatici, scene d'azione e sex appeal che ricordavano l'opera originale."}
{"id": "3140113", "revid": "599013", "url": "https://it.wikipedia.org/wiki?curid=3140113", "title": "Giuseppe Candurra", "text": "Carriera.\nConta due presenze in Serie A, entrambe con la maglia del .\nEsord\u00ec a Firenze contro il , reduce dalla tragedia di Superga, il 22 maggio 1949. Per far completare il campionato ai granata, la FIGC dispose che le ultime partite venissero giocate dalle selezioni giovanili: Candurra \u00e8 cos\u00ec il pi\u00f9 giovane esordiente della storia della societ\u00e0 rosanero in Serie A (16 anni, 9 mesi e 28 giorni).\nNel campionato di Serie A 1949-1950 collezion\u00f2 la seconda, ed ultima, presenza in maglia rosanero. Scese infatti in campo il 26 marzo contro la di Nereo Rocco."}
{"id": "3140118", "revid": "104458", "url": "https://it.wikipedia.org/wiki?curid=3140118", "title": "Bengt Erik Grahn", "text": ""}
{"id": "3140120", "revid": "599013", "url": "https://it.wikipedia.org/wiki?curid=3140120", "title": "Ivan Deli\u0107 (calciatore 1986)", "text": "Carriera.\nClub.\nIn carriera ha giocato 14 partite nella prima divisione ungherese, 5 partite nella prima divisione serbo-montenegrina, 31 partite nella prima divisione albanese, 75 partite nella prima divisione bosniaca e 138 partite nella prima divisione montenegrina. Con il ha anche giocato una partita nei turni preliminari di Champions League e 4 partite nei turni preliminari di Europa League/Coppa UEFA.\nNazionale.\nHa giocato 2 partite amichevoli con la nazionale montenegrina."}
{"id": "3140125", "revid": "104458", "url": "https://it.wikipedia.org/wiki?curid=3140125", "title": "Bengt Grahn", "text": ""}
{"id": "3140126", "revid": "76963", "url": "https://it.wikipedia.org/wiki?curid=3140126", "title": "Chris Riggi", "text": "Biografia.\nNato e cresciuto a New York da Michele e Ron Riggi, pratica arti marziali sin da piccolo ed \u00e8 cintura nera di taekwondo, che ha pratica per sette anni. Ha un fratello, Vince; ha studiato al \"Lee Strasberg Theatre and Film Institute\" di New York e con Jacqueline Brookes e Irma Sandrey dell'Actors Studio.\nInizia la sua carriera nel 2008 nel cortometraggio \"Brotherhood\" nel ruolo di Jared. Oltre a questo, ha fatto apparizioni in diverse serie TV come \"Lipstick Jungle\" e \"Human Giant\". Nel 2009 interpreta Scott Rosson, figlio di Rufus Humphrey e Lily van der Woodsen, nella serie televisiva \"Gossip Girl\"; l'anno seguente \u00e8 in \"Mordimi\" nel ruolo di Jacob White.\nNel 2012 entra nel cast del film \"The Contest\", in uscita nel 2013."}
{"id": "3140128", "revid": "123427455", "url": "https://it.wikipedia.org/wiki?curid=3140128", "title": "Magia naturale", "text": "La magia naturale, quale si \u00e8 andata delineando a partire dall'et\u00e0 rinascimentale, \u00e8 quella disciplina dell'occulto che si occupa delle forze della natura, concependole come entit\u00e0 vive e animate, e in quanto tali manipolabili dal mago che pu\u00f2 impartire loro direttamente dei comandi, agendo in armonia con le loro leggi fenomeniche.\nQuesto tipo di magia spesso \u00e8 consistito nello studio sperimentale della natura, in maniera simile ad una scienza naturale su basi spirituali, presentandosi come la traduzione in pratica, o la controparte complementare, della filosofia della natura.\nAnche se assimilabile alla magia bianca, la magia naturale tende a distanziarsi dalle pratiche cerimoniali, in particolare dalla goezia e dalla teurgia che si occupano di evocare spiriti rispettivamente diabolici o divini, prediligendo un approccio pi\u00f9 neutro e scientifico, che comprende materie come l'astrologia, l'alchimia, la medicina, la fisica. \nIl dibattito sulla magia naturale.\nIl dibattito sulla liceit\u00e0 o meno di una magia naturale risale al Medioevo, quando i teologi cristiani cercarono di definire i limiti che separassero la magia \u00abvera\u00bb o appunto \"naturalis\", cio\u00e8 rispettosa delle leggi iscritte da Dio nella natura, da quella \u00abfalsa\u00bb che sarebbe stata ispirata dal demonio. Un tale approccio tuttavia spogliava di fatto la magia della sua valenza prodigiosa, respingendo come soprannaturale e perci\u00f2 maligna qualsiasi operazione che alterasse l'intima essenza degli enti sublunari, concepiti secondo la dottrina aristotelico-tomista delle forme, immettendo o risvegliando in loro delle \"virtutes\" o propriet\u00e0 occulte che esse prima non manifestavano.\nIl successivo dibattito che si protrarr\u00e0 fino al Rinascimento inoltrato assumer\u00e0 le vesti di una battaglia culturale per ampliare la legittimit\u00e0 e la definizione stessa della magia naturale, oltre le ristrettezze imposte dalle strutture mentali dell'inquisizione ecclesiastica.\nPrincipali sostenitori della magia naturale.\nDi seguito alcuni dei principali sostenitori della magia naturale che si inserirono in questo dibattito:\nConcetti della magia naturale.\nL'uso del termine \u00abnaturale\u00bb, che intendeva escludere da questo tipo di magia qualsiasi ricorso ad interventi \u00absoprannaturali\u00bb, ritenuti spregiativamente sinonimo di \u00abinnaturali\u00bb o persino \u00abcontro natura\u00bb, \u00e8 stata foriera in ogni caso di ambiguit\u00e0 lessicali, come quando si cerchi di applicare questa distinzione a culture diverse da quella occidentale. Tale era ad esempio la difficolt\u00e0 riscontrata dall'antropologo William Rivers:\nPur cercando di separare la magia dalla religione, Rivers si accorse infatti che vari rituali animistici come quello della preghiera rivolta a superiori entit\u00e0 spirituali si riscontravano ugualmente nelle pratiche magiche, in cui risultava arduo distinguere l'intervento di esseri soprannaturali da quello di forze meramente impersonali.\nL'esistenza di tali \u00abspiriti della natura\u00bb, ritenuti responsabili di ogni legge e avvenimento naturale, \u00e8 attestata del resto anche nell'Occidente pagano pre-cristiano, e pur restando patrimonio della cultura popolare, fu riaffermata da Paracelso nel suo trattato \"De nymphis, sylphis, pygmaeis et salamandris\" sopra citato. La presenza reale e operativa di tali creature, chiamate anche \"elementali\", sar\u00e0 ribadita nelle correnti esoteriche del Novecento quali la teosofia e l'antroposofia: \nSecondo il \"Concise Oxford Dictionary\" del 1934, la magia nera, la magia bianca, e la magia naturale andrebbero cos\u00ec distinte a seconda della tipologia di esseri implicati: i diavoli nella prima, gli angeli nella seconda, e spiriti impersonali nella terza.\nOltre al pampsichismo, ossia la visione per cui tutto \u00e8 impregnato da una coscienza, un altro concetto proprio della magia naturale \u00e8 che il mondo non \u00e8 un mero assemblaggio di componenti meccaniche, e quindi i fenomeni e gli eventi della natura non sono l'effetto di pure leggi deterministiche, bens\u00ec di reciproche interazioni fra le sue parti, le quali, essendo vive e senzienti, instaurano fra di loro dei rapporti di simpatia e antipatia, ovvero attrazione o repulsione.\nQuesta rete globale di corrispondenze, che aveva condotto l'ermetismo a scoprire la consonanza segreta tra macrocosmo e microcosmo, tra l'universo ed il singolo essere umano, \u00e8 anche alla base di discipline quali l'astrologia, secondo cui le qualit\u00e0 di un pianeta sono da associare a uno specifico metallo, colore, ecc., oppure una certa configurazione astrale si ripercuote per analogia sul mondo sublunare terrestre: lo stesso influsso che Pitagora considerava il riflesso dell'\u00abarmonia delle sfere celesti\u00bb.\nUn risvolto terapeutico di questa concezione magica si ebbe nella cosiddetta \u00abdottrina delle segnature\u00bb, sviluppata tra gli altri da Paracelso e Giambattista della Porta, secondo la quale ogni essere naturale di origine animale, vegetale o minerale, a seconda dell'aspetto con cui si presenta (appunto la sua \"segnatura\") indica quale parte del corpo umano pu\u00f2 curare in base alla sua affinit\u00e0 con quest'ultima: ad esempio una noce ha una relazione occulta col cervello per via della loro somiglianza, o la forma di un fagiolo con quella dei reni.\nLo studio di queste relazioni, applicate soprattutto alle piante medicinali, poteva estendersi ai nessi tra sagome, colori, odori, posizioni, tempi di manifestazione, caratteri, esiti patologici, temi astrali, temperamenti umorali, e diverse altre qualit\u00e0, ritenute socciacenti a un comune archetipo spirituale.\nUna forma di trattamento moderno basato sulle segnature lo si ritrova nell'omeopatia, che associa per\u00f2 i rimedi ai relativi sintomi da curare secondo il principio \"similia similibus curantur\", come pure nella floriterapia sviluppata da Edward Bach, in cui l'aspetto dei fiori \u00e8 posto invece in relazione con stati d'animo negativi."}
{"id": "3140136", "revid": "287204", "url": "https://it.wikipedia.org/wiki?curid=3140136", "title": "Kleroterion", "text": "Il Kleroterion () era uno strumento usato ad Atene durante il periodo della democrazia per scegliere casualmente, tra seimila aventi diritto, i cittadini che avessero il compito di comporre giurie giornaliere.\nConsisteva in una superficie piatta con diverse cavit\u00e0 che contenevano lamine - \"pinakia\" - in bronzo, successivamente in legno, con nome, patronimico e nome del demos (villaggio) da cui provenivano (una sorta di documenti di identit\u00e0) dei cittadini, e in un tubo colmo di sfere di diversi colori che, una volta estratte, avrebbero determinato quali cavit\u00e0 erano da scegliere."}
{"id": "3140137", "revid": "104458", "url": "https://it.wikipedia.org/wiki?curid=3140137", "title": "Dikan\u00e4s", "text": ""}
{"id": "3140138", "revid": "287204", "url": "https://it.wikipedia.org/wiki?curid=3140138", "title": "Francois Affolter", "text": ""}
{"id": "3140142", "revid": "6923", "url": "https://it.wikipedia.org/wiki?curid=3140142", "title": "Nikola Vujovi\u0107", "text": ""}
{"id": "3140145", "revid": "108840152", "url": "https://it.wikipedia.org/wiki?curid=3140145", "title": "Musica rap", "text": ""}
{"id": "3140148", "revid": "104458", "url": "https://it.wikipedia.org/wiki?curid=3140148", "title": "Lars G\u00f6ran Halvarsson", "text": ""}
{"id": "3140149", "revid": "104458", "url": "https://it.wikipedia.org/wiki?curid=3140149", "title": "Lars Goran Halvarsson", "text": ""}
{"id": "3140151", "revid": "104458", "url": "https://it.wikipedia.org/wiki?curid=3140151", "title": "Lars Halvarsson", "text": ""}
{"id": "3140154", "revid": "33689", "url": "https://it.wikipedia.org/wiki?curid=3140154", "title": "Fabula ed intreccio", "text": ""}
{"id": "3140170", "revid": "287204", "url": "https://it.wikipedia.org/wiki?curid=3140170", "title": "Beneteau", "text": ""}
{"id": "3140177", "revid": "599013", "url": "https://it.wikipedia.org/wiki?curid=3140177", "title": "Giuseppe Cavadini", "text": "Carriera.\nInizia a giocare nel Chiasso, in Svizzera.\nDopo quattro stagioni, nel 1958 passa al , con cui, nella stagione 1958-1959, ha giocato una partita in Serie B ottenendo la promozione in Serie A.\nTornato al Chiasso, l'ultima stagione della sua carriera \u00e8 quella in cui ha ottenuto pi\u00f9 presenze: nel 1962-1963 gioca infatti 25 partite in massima serie."}
{"id": "3140179", "revid": "767487", "url": "https://it.wikipedia.org/wiki?curid=3140179", "title": "Mladen Ka\u0161\u0107elan", "text": ""}
{"id": "3140192", "revid": "35182952", "url": "https://it.wikipedia.org/wiki?curid=3140192", "title": "Orsi Buddy", "text": ""}
{"id": "3140194", "revid": "1718925", "url": "https://it.wikipedia.org/wiki?curid=3140194", "title": "Filamento di Nernst", "text": "Il filamento di Nernst o lampadina di Nernst \u00e8 una sorgente luminosa usata in spettroscopia infrarossa. Fu inventato nel 1898 da Walther Nernst. Il filamento di Nernst \u00e8 costituito da un cilindro composto da ossidi di zirconio, ittrio e torio; alle estremit\u00e0 ci sono due conduttori di platino. Il filamento quando attraversato da corrente elettrica emette radiazione luminosa con maggiore intensit\u00e0 nell'infrarosso tra le temperature di 1200-2000 K.\nLa lampadina di Nernst utilizza il filamento come emettitore luminoso. Si compone di un filamento pre-riscaldante, del filamento di Nernst, di un limitatore di corrente \"ballast\" per il precedente (generalmente un resistore ferro-idrogeno) e di un commutatore.\nIl filamento di Nernst \u00e8 scarsamente conduttivo a temperatura ambiente e per questo \u00e8 necessario che venga riscaldato prima che possa essere attraversato da corrente. Nella lampadina di Nernst questo viene pre-riscaldato dal filamento, composto da un filamento in platino, ricoperto da fibre di amianto e ossido di zirconio. Una volta che il filamento di Nernst viene scaldato a sufficienza, inizia a condurre corrente, che permette al commutatore di disconnettere il filamento riscaldante."}
{"id": "3140195", "revid": "92723", "url": "https://it.wikipedia.org/wiki?curid=3140195", "title": "Parco naturale dell'Alta Valle Antrona", "text": "Il parco naturale dell'Alta Valle Antrona \u00e8 un'area naturale protetta istituita dalla Regione Piemonte nel dicembre 2009 con una superficie di 7.444 ha.\nSi trova nelle Val d'Ossola, da quota 500 metri del fondovalle nei pressi di Viganella fino a quota 3.656 metri del Pizzo d'Andolla nel territorio di Antrona Schieranco; \u00e8 un parco di alta montagna, con 4 bacini artificiali in quota ed il lago d'Antrona, originato da una frana nel 1642. L'ambiente naturale \u00e8 ancora integro, nonostante l'attivit\u00e0 mineraria del secoli scorsi e recentemente la colonizzazione idroelettrica.\nGran parte del Parco confina con la Svizzera, inoltre la sua gestione \u00e8 affidata al Parco naturale dell'Alpe Veglia e dell'Alpe Devero."}
{"id": "3140197", "revid": "38120", "url": "https://it.wikipedia.org/wiki?curid=3140197", "title": "Residente o Visitante", "text": ""}
{"id": "3140199", "revid": "125397160", "url": "https://it.wikipedia.org/wiki?curid=3140199", "title": "Dar'ja Gavrilova", "text": "Biografia.\nNel 2009 arriv\u00f2 in finale all'Open di Francia 2009 - Singolare ragazze, dove fu sconfitta da Kristina Mladenovic per 6-3 e 6-2. Al torneo di Wimbledon 2009 - Singolare ragazze venne sconfitta da Akiko \u014cmae.\nL'anno successivo vinse l'US Open 2010 - Singolare ragazze sconfiggendo in finale Julija Putinceva per 6-3 e 6-2, mentre al doppio partecip\u00f2 con Irina Chroma\u010d\u00ebva e arriv\u00f2 alle semifinali, perdendo contro T\u00edmea Babos e Sloane Stephens.\nAll'Australian Open 2010 - Singolare ragazze arriv\u00f2 ai quarti, venendo eliminata da Karol\u00edna Pl\u00ed\u0161kov\u00e1 per 6-1 e 7-5.\nNei Giochi olimpici giovanili estivi del 2010 vinse la medaglia d'oro nel singolo femminile: in finale batt\u00e9 Zheng Saisai per 2-6, 6-0 e 6-2.\nAgli Internazionali di Roma, nel maggio del 2015, riusc\u00ec a giocare un ottimo torneo, arrivando alle semifinali contro Marija \u0160arapova, che la elimin\u00f2 con il punteggio di 7-5 e 6-3. Nei turni precedenti aveva eliminato in ordine la Soler Espinosa e la Bencic. Il 13 maggio ottenne un grande risultato, battendo la numero 7 del ranking Ana Ivanovi\u0107; negli ottavi di finale super\u00f2 la svizzera Timea Bacsinszky e nei quarti sconfisse Christina McHale, arrivando a essere la numero 50 nel ranking mondiale. Al Roland Garros perse al secondo turno contro la tedesca Sabine Lisicki.\nIl 22 ottobre 2016 raggiunse la posizione n.24 del ranking WTA dopo la sconfitta in finale nella Kremlin Cup contro la connazionale Svetlana Kuznecova."}
{"id": "3140203", "revid": "219355", "url": "https://it.wikipedia.org/wiki?curid=3140203", "title": "Lampadina di Nernst", "text": ""}
{"id": "3140204", "revid": "729019", "url": "https://it.wikipedia.org/wiki?curid=3140204", "title": "Richard Ruoff", "text": "Biografia.\nRichard Ruoff nacque a Messbacher, nella regione del W\u00fcrttemberg, il 18 agosto 1883. Al termine degli studi si arruol\u00f2 nel 1903 come cadetto nel 10\u00ba reggimento di fanteria \"W\u00fcrttemberg\" ottenendo il grado di tenente e, durante la prima guerra mondiale, prest\u00f2 servizio come ufficiale di Stato Maggiore con il grado di capitano.\nDopo la fine del conflitto entr\u00f2 nella \"Reichswehr\", come ufficiale di Stato maggiore della 5\u00aa divisione di fanteria con sede a Stoccarda; nel 1923 divenne comandante dell'11\u00aa compagnia del 14\u00ba reggimento a Costanza venendo promosso nel 1926 al grado di maggiore, nel 1931 di tenente colonnello e nel 1933 colonnello. Nel 1934 divenne capo di Stato Maggiore del V Corpo d'Armata, raggiungendo il grado di generale di divisione nel 1936.\nPochi mesi prima dello scoppio della seconda guerra mondiale, il 1\u00ba maggio 1939, divenne generale di fanteria e fu posto al comando del V Corpo d'Armata che condusse durante l'operazione Barbarossa, inquadrato nel II gruppo corazzato, comandato dal generale Heinz Guderian, facente parte dello \"Heeresgruppe Mitte\", comandato dal feldmaresciallo Fedor von Bock. Durante la battaglia di Mosca il V Corpo riusc\u00ec ad occupare Solne\u010dnogorsk e Peshki, superando il canale Moscova-volga, spingendosi fino a 20 chilometri da Mosca prima di essere respinto dal contrattacco sovietico e, al termine dell'offensiva, Ruoff assunse, l'8 gennaio 1942, il comando della 4\u00aa armata corazzata.\nDurante l'Operazione Blu, il 1\u00ba giugno 1942, ottenne il comando della 17\u00aa armata che avanz\u00f2 nel Caucaso prima del ripiegamento causato dalla sconfitta nella battaglia di Stalingrado. Dopo il fallimento della seconda offensiva estiva fu rimosso dal comando e destinato in patria come ufficiale della riserva, non ottenendo pi\u00f9 un comando fino alla fine della guerra. Mor\u00ec ad Tubinga il 20 marzo 1967."}
{"id": "3140205", "revid": "6923", "url": "https://it.wikipedia.org/wiki?curid=3140205", "title": "Vladimir Vujovi\u0107", "text": ""}
{"id": "3140206", "revid": "219355", "url": "https://it.wikipedia.org/wiki?curid=3140206", "title": "Lampada di Nernst", "text": ""}
{"id": "3140208", "revid": "6923", "url": "https://it.wikipedia.org/wiki?curid=3140208", "title": "Gruppo B\u00e9n\u00e9teau", "text": "Il Groupe B\u00e9n\u00e9teau \u00e8 un gruppo industriale francese. Ha origine dai Chantier B\u00e9n\u00e9teau, le cui attivit\u00e0 sono andate oltre la nautica diventando un gruppo industriale attivo in diversi settori.\nFiliali.\nAl 28 febbraio 2009, il gruppo francese conta:"}
{"id": "3140211", "revid": "3115", "url": "https://it.wikipedia.org/wiki?curid=3140211", "title": "Gr\u00eamio Recreativo e Esportivo Reunidas (pallavolo femminile)", "text": "Il Gr\u00eamio Recreativo e Esportivo Reunidas \u00e8 stato una squadra pallavolistica femminile brasiliana con sede ad Ara\u00e7atuba, appartenente all'omonima societ\u00e0 della quale fa parte anche la squadra di pallavolo maschile. La squadra femminile, cos\u00ec come quella maschile, era comunemente nota come \"V\u00f4lei Futuro\".\nStoria della societ\u00e0.\nIl Gr\u00eamio Recreativo e Esportivo Reunidas nasce nel 2002 e debutta in Superliga nella stagione 2006-07, classificandosi all'ottavo posto e qualificandosi per i play-off, dove per\u00f2 viene eliminato dal Rio de Janeiro V\u00f4lei Clube. La stagione successiva chiude nuovamente all'ottavo posto e viene nuovamente eliminato ai quarti di finale dal Rio de Janeiro. Dopo il decimo posto nella stagione 2008-09, nel 2009-10 chiude al sesto posto, ma viene eliminato il tre partite dal Minas T\u00eanis Clube ai quarti di finale.\nNel corso dell'estate del 2010 la squadra viene notevolmente rinforzata con gli ingaggi di Paula Pequeno e Fabiana Claudino, campionesse olimpiche col Brasile a Pechino 2008, Joyce da Silva e delle nazionali statunitensi Stacy Sykora e Alisha Glass. La stagione tuttavia si rivela poco fortunata. Nel campionato statale raggiunge la finale, perdendo per\u00f2 contro l'Esporte Clube Pinheiros. Nel corso della stagione regolare della Superliga la statunitense Alisha Glass si infortuna ad una mano, saltando l'intero finale di stagione. Durante i play-off, prima di gara 1 di sefinale contro l'Osasco Voleibol Clube, il pullman sul quale viaggia la squadra ha un incidente stradale, ribaltandosi sul fianco; diverse atlete restano lievemente ferite, mentre le condizioni di Stacy Sykora sono decisamente pi\u00f9 gravi: il libero statunitense subisce un trauma cranico-encefalico e piccole emorragie interne nel lato sinistro del cervello, che la costringono a restare lontana dai campi.\nNella stagione 2011-12 vince il primo titolo della sua storia, aggiudicandosi il Campionato Paulista; nel campionato brasiliano per\u00f2 si classifica per la seconda volta consecutiva al terzo posto, eliminato in semifinale dal Rio de Janeiro V\u00f4lei Clube. Durante l'estate del 2012, dopo soli dieci anni di attivit\u00e0, viene annunciata la chiusura della squadra di pallavolo femminile a causa della perdita di alcune sponsorizzazioni.\nRosa 2011-2012.\nL'ultima rosa con la quale il Gr\u00eamio Recreativo e Esportivo Reunidas ha preso parte al campionato brasiliano."}
{"id": "3140216", "revid": "219355", "url": "https://it.wikipedia.org/wiki?curid=3140216", "title": "Ronald Nyholm", "text": ""}
{"id": "3140218", "revid": "339392", "url": "https://it.wikipedia.org/wiki?curid=3140218", "title": "Big Gete Star", "text": ""}
{"id": "3140221", "revid": "219355", "url": "https://it.wikipedia.org/wiki?curid=3140221", "title": "Equazione di Nernst Planck", "text": ""}
{"id": "3140224", "revid": "38120", "url": "https://it.wikipedia.org/wiki?curid=3140224", "title": "Passerotti o Pipistrelli?", "text": ""}
{"id": "3140228", "revid": "726373", "url": "https://it.wikipedia.org/wiki?curid=3140228", "title": "The Bourne Conspiracy", "text": "The Bourne Conspiracy (\"Robert Ludlum's The Bourne Conspiracy\") \u00e8 un videogioco di tipo sparatutto in terza persona uscito in Unione europea il 27 giugno 2008.\nTrama.\nJason Bourne \u00e8 un ex agente segreto della CIA, che viene recuperato da un peschereccio italiano nel Mediterraneo e si ritrova affetto da amnesia, ma abile specialmente nell'uso delle armi da fuoco e nei combattimenti corpo a corpo.\nL'ex agente segreto \u00e8 braccato dai suoi ex colleghi di Langley, che hanno ordito un complotto ai suoi danni, e deve, come prima missione dopo il suo risveglio, uccidere un dittatore africano, Nykwana Wombosi.\nWombosi sa troppo su Treadstone, l'organizzazione \"black ops\" dei servizi segreti, per cui Bourne lavora, e potrebbe quindi rivelare dettagli dei quali \u00e8 a conoscenza.\nDopo aver affrontato in scontri a fuoco e combattimenti fisici tutti i sicari e le guardie del corpo di Wombosi, Jason si ritrova faccia a faccia con il dittatore, ma non riesce a eliminarlo, in quanto sono presenti i suoi figli, e viene ferito dal criminale. Allora esce dalla stanza, e, camminando all'indietro nella barca, cade in mare.\nDa questo momento Jason Bourne continua ad affrontare i suoi nemici, ex colleghi inclusi, e intraprende una storia d'amore con Marie, una ragazza che aveva incontrato all'ambasciata americana, dove i marines statunitensi lo circondavano.\nInfine, Bourne sfida il suo ex capo, Conklin, che lo informava delle missioni che doveva compiere e di quali erano i nemici da sfidare o da uccidere, e tutti i suoi scagnozzi, in un'adrenalinica e drammatica sequenza d'azione."}
{"id": "3140229", "revid": "38120", "url": "https://it.wikipedia.org/wiki?curid=3140229", "title": "Passerotti o Pipistrelli", "text": ""}
{"id": "3140231", "revid": "38120", "url": "https://it.wikipedia.org/wiki?curid=3140231", "title": "Passerotti o pipistrelli", "text": ""}
{"id": "3140232", "revid": "709565", "url": "https://it.wikipedia.org/wiki?curid=3140232", "title": "Animal Real TV", "text": "Animal Real TV (in originale: Untamed &amp; Uncut) \u00e8 un programma televisivo in onda a partire dal 2009 su Animal Planet, uno dei canali tematici di Sky. La trasmissione manda in onda in ogni puntata diversi filmati in cui vengono raccontate delle vicende legate a degli animali. La versione italiana del programma \u00e8 condotta da Raffaella Fico, Melita Toniolo e Veronica Ciardi.\nLa serie contiene 27 episodi.\nTrama.\nQuesta serie ci mostra gli incontri pi\u00f9 strani tra telecamera ed animali."}
{"id": "3140237", "revid": "439868", "url": "https://it.wikipedia.org/wiki?curid=3140237", "title": "Stauffenberg", "text": "La famiglia dei conti Schenk von Stauffenberg \u00e8 una famiglia tedesca di antiche e nobili origini.\nStoria della famiglia.\nNel Medioevo.\nPrime notizie della famiglia dei von Stauffenberg si hanno gi\u00e0 nel 1262, e i suoi primi componenti sono conosciuti come grandi feudatari del ducato di Svevia e possessori del castello di Burg Stauffenberg, non lontano dal castello di Hohenzollern presso Hechingen, mentre i loro terreni si estendevano da Starzel fino a Stein e Rangendingen; inizialmente conosciuti solo come von Stauffenberg, acquisirono lo \"Schenk\" nel 1317, aggregandosi in questo modo alla lunga serie di feudatari a questo nome, noto specialmente tra i nobili del meridione tedesco: i Schenk von Castell, i Schenk von Erbach (pi\u00f9 semplicemente Erbach), gli Schenk von Geyern, i Schenk von Landsberg, Schenk von Limpburg, Schenk von Schmidtburg, Schenk von Schweinsberg, Schenk von Seimau, Schenk von Vargula. Acquisirono poi diritti sull'abbazia di Maria Zell e su Zollenberg. Lo \"Schenk\", titolo nobiliare, venne conferito agli Stauffenberg dal casato degli Hohenzollern-Hechingen e divennero inoltre Schenk von Zell. Elevati al titolo di Reichsritter nel 1692, accettarono il titolo baronale nel 1785 e quello comitale nel 1874.\nInoltre dal casato principale si stacc\u00f2 una branca, detta di Amerdinger, avuta dal matrimonio di Hans Schenk von Stauffenberg con Barbara von Westernach (sorella di Johann Eustach von Westernach), che portava in dote la signoria di Amerdinger, che a sua volta sarebbe stata elevata al titolo comitale da re Ludovico II di Baviera. \nAltri possedimenti che gli Stauffenberg vantavano, compresi nel territorio tra Svevia e Baviera, era quelli di Jettingen, Wilflingen, Lautlingen, Geislingen, Ri\u00dftissen e il castello di Greifenstein. \nIl ruolo dei fratelli Stauffenberg nella resistenza.\nParticolarmente importante e la vicenda dei fratelli Claus e Berthold Schenk von Stauffenberg, che furono tra i capi del movimento di resistenza tedesco contro Hitler e fu proprio Claus Schenk von Stauffenberg a piazzare la bomba nel quartier generale di Hitler; entrambi furono giustiziati dai nazisti; inoltre altri personaggi che si imparentarono con la famiglia Stauffenberg, furono: Nikolaus von Uexk\u00fcll-Gyllenbad, che partecip\u00f2 con il nipote Claus al colpo di stato contro Hitler, Nina Schenk von Stauffenberg, nata von Lerchenfeld, moglie di Claus, Caesar von Hofacker, cugino dal lato paterno di Claus e Berthold ed eroe della resistenza tedesca, il generale Willibald Freiherr von Langermann und Erlecamp; inoltre gli Stauffenberg erano parenti del generale von Gneisau; alcuni membri della famiglia Stauffenberg, sono attualmente vivi."}
{"id": "3140238", "revid": "38120", "url": "https://it.wikipedia.org/wiki?curid=3140238", "title": "Buoni o cattivi live Anthology 04.05", "text": ""}
{"id": "3140254", "revid": "92723", "url": "https://it.wikipedia.org/wiki?curid=3140254", "title": "Pavel Machonin", "text": "Biografia.\nDopo essere diventato direttore dell'Istituto di Scienze sociali e politiche dell'Universit\u00e0 di Praga, nel 1969 a Bratislava fece pubblicare \"\u010ceskoslovensk\u00e1 spole\u010dnost\", opera riguardante la stratificazione sociale della Cecoslovacchia comunista. Nel 1970, durante l'ondata \"normalizzatrice\", fu espulso dall'Istituto di Scienze sociali e politiche. Tra il 1970 e il 1974 lavor\u00f2 in un'associazione sportiva. In seguito venne impiegato in un'azienda agricola. Riprese a pubblicare dopo il 1989."}
{"id": "3140255", "revid": "446353", "url": "https://it.wikipedia.org/wiki?curid=3140255", "title": "Andrea Provana (sommergibile 1938)", "text": "L\u2019Andrea Provana \u00e8 stato un sommergibile della Regia Marina.\nL'unit\u00e0 deve il nome all'ammiraglio Andrea Provana di Lein\u00ec, che capitan\u00f2 la flotta sabauda nella battaglia di Lepanto.\nStoria.\nUna volta consegnato alla Marina, al comando del capitano di corvetta Ugo Botti, fu inquadrato nella 21\u00aa Squadriglia Sommergibili con base a Napoli.\nIl 5 giugno 1940, essendo prossima l'entrata in guerra dell'Italia, fu fatto partire da Napoli, sempre al comando del capitano Botti per portarsi al largo della costa del Nord Africa.\nVerso le ore 16 del 17 giugno 1940, a un'ottantina di miglia da Orano, avvist\u00f2 il convoglio francese \u00abIR2F\u00bb (in navigazione da Orano a Marsiglia): cinque trasporti scortati dalle torpediniere \"Commandant Bory\" e \"La Curieuse\". Da circa 1800 metri il sommergibile lanci\u00f2 due siluri che andarono a vuoto, ma uno di essi manc\u00f2 \"La Curieuse\" di neanche 200 metri: in base alla scia del siluro (e forse anche da bolle d'aria fuoriuscite dai tubi lanciasiluri del \"Provana\") la torpediniera, assieme all'unit\u00e0 sezionaria, determin\u00f2 la posizione del sommergibile e inizi\u00f2 a bombardarlo pesantemente con cariche di profondit\u00e0.\nPer evitare la distruzione del sommergibile con tutto l'equipaggio, e tentare forse anche di respingere le unit\u00e0 francesi, l'unica soluzione era emergere e combattere con i cannoni; cos\u00ec fu fatto ma, nel momento in cui il \"Provana\" inizi\u00f2 ad emergere, sopraggiunse \"La Curieuse\" che stava per gettare altre bombe di profondit\u00e0 e data l'elevata velocit\u00e0 della nave francese non si pot\u00e9 fare nulla: il sommergibile italiano, spezzato in due dalla violenza dell'impatto, affond\u00f2 in pochi istanti con tutto l'equipaggio di 62 uomini (8 ufficiali e 54 fra sottufficiali e marinai).\nAlla memoria del comandante Botti fu conferita la prima medaglia d'oro al valor militare ad un sommergibilista italiano nel corso del secondo conflitto mondiale.\nIn quell'unica missione il \"Provana\" aveva percorso 1180 miglia in superficie e 214 in immersione."}
{"id": "3140257", "revid": "30610", "url": "https://it.wikipedia.org/wiki?curid=3140257", "title": "L'amant (film)", "text": ""}
{"id": "3140259", "revid": "76963", "url": "https://it.wikipedia.org/wiki?curid=3140259", "title": "Stuart Walker", "text": ""}
{"id": "3140261", "revid": "122244034", "url": "https://it.wikipedia.org/wiki?curid=3140261", "title": "Sally Peers", "text": "Carriera.\nFiglia dell'ex tennista Elizabeth Little e sorella di un altro tennista, John Peers, ha iniziato a giocare all'et\u00e0 di 6 anni. . Ha studiato al Korowa Anglican Girls' School.\nNel 2007 ha partecipato all'Open di Francia 2007 - Doppio ragazze senza superare il primo turno; l'anno seguente ha giocato all'Australian Open 2008 - Singolare ragazze venendo sconfitta da Madison Brengle.\nHa vinto il torneo di Wimbledon 2009 - Doppio ragazze in coppia con Noppawan Lertcheewakarn, sconfiggendo in finale con un punteggio di 6-1, 6-1 Kristina Mladenovic e Silvia Njiri\u0107.\nNel 2010 all'US Open 2010 - Singolare femminile ha perso contro Kim Clijsters col punteggio di 6-2 6-1; la belga avrebbe poi vinto la competizione. Ha partecipato anche al torneo di Wimbledon 2010 - Doppio femminile in coppia con Laura Robson."}
{"id": "3140267", "revid": "80339", "url": "https://it.wikipedia.org/wiki?curid=3140267", "title": "Obuhovo", "text": ""}
{"id": "3140268", "revid": "80339", "url": "https://it.wikipedia.org/wiki?curid=3140268", "title": "Obukhovo", "text": ""}
{"id": "3140271", "revid": "599013", "url": "https://it.wikipedia.org/wiki?curid=3140271", "title": "Calciatore dell'anno (Kazakistan)", "text": "Calciatore kazako dell'anno (\u049a\u0430\u0437\u0430\u049b\u0441\u0442\u0430\u043d\u043d\u044b\u04a3 \u0435\u04a3 \u04af\u0437\u0434\u0456\u043a \u0444\u0443\u0442\u0431\u043e\u043b\u0448\u044b\u043b\u0430\u0440\u044b) \u00e8 un premio calcistico assegnato al miglior giocatore kazako dell'anno solare. Esistono due tipi di premi: quello della Federazione calcistica del Kazakistan e quello del giornale calcistico GOAL."}
{"id": "3140273", "revid": "599013", "url": "https://it.wikipedia.org/wiki?curid=3140273", "title": "Dejan Damjanovi\u0107", "text": ""}
{"id": "3140275", "revid": "767487", "url": "https://it.wikipedia.org/wiki?curid=3140275", "title": "Jacobus Vaet", "text": "Fu un rappresentante della generazione di compositori esistita fra Josquin e Palestrina e scrisse con la tecnica della polifonia intercalando spesso imitazioni. Fu amico di Jacob Clemens non Papa e Orlando di Lasso.\nBiografia.\nNacque a Kortrijk o Harelbeke. La prima comparsa in fonti certe lo vede a Kortrijk nel 1543, all'et\u00e0 di 13 anni, come cantore nella chiesa di Onze Lieve. Nel 1547 fu all'Universit\u00e0 di Lovanio e dal 1550 alla corte di Carlo V, dove cantava da tenore nel coro della cappella reale. Divenne maestro di cappella di Massimiliano II d'Asburgo nel 1554, posto che mantenne per il resto della sua vita. Evidentemente Massimiliano era molto affezionato al suo maestro di cappella, tanto da citarlo persino nel suo diario, e conserv\u00f2 elegie scritte per lui da altri compositori di primo piano.\nMusica.\nVaet sub\u00ec l'influenza di Nicolas Gombert, il cui stile di ininterrotta lieve polifonia \u00e8 visibile nella gran parte della produzione di Vaet. Ma trasse spunti anche dal suo amico Clement non Papa e da Lasso del quale imit\u00f2 spesso lo stile. Vaet us\u00f2 dei collegamenti incrociati, in misura rara all'epoca (anche se sono importanti anche nella musica di Gombert) e pungenti spunti contrappuntistici, a volte addirittura simultanei, causando scontri dissonanti: nessuno potrebbe scambiare la sua musica per quella di Palestrina, per questa sola ragione. Vaet termin\u00f2 talora delle composizioni su triadi minori (per esempio il mottetto \"Postquam consummati essent\", che termina su un accordo minore, una vera rarit\u00e0 prima del tardo XVI secolo). Un'altra peculiarit\u00e0 del suo stile fu la predilezione per le progressioni basate sul circolo delle quinte, nonch\u00e9 le cadenze di dominante-tonica, entrambe caratteristiche che prefiguravano i cambiamenti della musica che sarebbero intervenuti alla fine del secolo. Il suo utilizzo delle progressioni del circolo delle quinte pu\u00f2 essere un'influenza di Orlando di Lasso, ma \u00e8 anche una caratteristica della polifonia spagnola del periodo, ed egli, come membro della cappella di Carlo V, e pi\u00f9 tardi di Massimiliano II, poteva essere stato a conoscenza della musica degli spagnoli, ad esempio Francisco Guerrero, che scrisse in un idioma simile e anch'egli lavor\u00f2 per Massimiliano.\nAncora pi\u00f9 insolita delle sue pungenti relazioni incrociate, \u00e8 stata la sua predilezione per la citazione e la parodia. Egli fu il primo a comporre una \"Missa quodlibetica\", una messa a cinque voci, composta da una serie di Quodlibet simultanei tratti da melodie famose, provenienti da fonti sacre e profane. In altre composizioni prese a prestito sezioni di pezzi di suoi collaboratori e predecessori, tra cui Josquin Des Prez, Jean Mouton, Jacquet da Mantova, Jacob Clemens non Papa e Cipriano de Rore.\nVaet scrisse nove messe complete giunte fino a noi, tra cui un Requiem, uno dei relativamente pochi dalla prima met\u00e0 del XVI secolo. Compose molti mottetti, sia sacri che profani, otto Magnificat e otto antifone \"Salve Regina\". Le antifone sono tutte appartenenti alla sua ultima produzione pubblicata nel 1560. Vaet ha anche scritto una manciata di canzoni in francese, e una messa in tedesco, \"Vater unser im Himmelreich\"."}
{"id": "3140281", "revid": "287204", "url": "https://it.wikipedia.org/wiki?curid=3140281", "title": "Globar", "text": "Il globar o sorgente Globar \u00e8 una sorgente luminosa (radiazione termica) usata in spettroscopia infrarossa.\n\u00c8 costituito da un cilindro di carburo di silicio di 5 mm di diametro e 50 mm di lunghezza. La bacchetta viene attraversata da corrente elettrica ed emette radiazione luminosa con maggiore intensit\u00e0 nell'infrarosso alla temperatura di circa 1500 \u00b0C."}
{"id": "3140289", "revid": "72396", "url": "https://it.wikipedia.org/wiki?curid=3140289", "title": "Adolfo L'Arco", "text": "Biografia.\nAdolfo L'Arco, nato a Teano nella frazione Fontanelle il 27 maggio 1916, entr\u00f2 molto giovane fra i Salesiani di Don Bosco e fu ordinato sacerdote nel 1945 a Roma. Consegu\u00ec all'Universit\u00e0 di Napoli la laurea in filosofia. Per la sua preparazione teologica e filosofica, nonch\u00e9 per la profondit\u00e0 dei suoi scritti, \u00e8 considerato tra i maggiori teologi e filosofi salesiani.\nPer lungo tempo \u00e8 stato professore di filosofia presso gli Istituti Salesiani di Don Bosco.\nRicoverato all'ospedale \u201cSan Leonardo\u201d di Castellammare di Stabia, per un blocco renale, e ritornato a Pacognano di Vico Equense dopo aver superato la crisi, \u00e8 morto novataquattrenne il 25 luglio del 2010.\nUomo di anima sensibile e di infinita fede cristiana ha trascorso molto della sua vita scrivendo, interessandosi di agiografia, teologia e filosofia.\n\u00c8 stato protagonista televisivo sulla prima rete nazionale nel 1973 con il programma: \"Tempo dello Spirito\".\nIntensa e vasta la sua opera letteraria."}
{"id": "3140292", "revid": "1342360", "url": "https://it.wikipedia.org/wiki?curid=3140292", "title": "Calciatore dell'anno (Israele)", "text": "Il calciatore israeliano dell'anno (\u05db\u05d3\u05d5\u05e8\u05d2\u05dc\u05df \u05d4\u05e2\u05d5\u05e0\u05d4 \u05d1\u05d9\u05e9\u05e8\u05d0\u05dc) \u00e8 assegnato dal 1965 dal quotidiano israeliano Maariv alla fine di ogni stagione. Negli anni 1966 e 1991 il premio \u00e8 stato assegnato a due giocatori. Mordechai Spiegler, che \u00e8 considerato il miglior giocatore israeliano della storia, tra il 1966 e il 1971, ha ricevuto il premio quattro volte, ottenendo un record.\nIl croato \u0110ovani Roso, anche conosciuto come Giovanni Rosso, nel 1999 e nel 2002, e il brasiliano Gustavo Boccoli nel 2007 sono gli unici due giocatori stranieri ad aver ricevuto il premio."}
{"id": "3140294", "revid": "1718925", "url": "https://it.wikipedia.org/wiki?curid=3140294", "title": "From Sarah with Love", "text": "From Sarah with love \u00e8 una romantica canzone pop-R&amp;B, incisa nel 2001 dalla cantante tedesca Sarah Connor e facente parte dell'album \" Green Eyed Soul \" (2001/2002) e, successivamente, anche come bonus track nella riedizione dell'album \"Unbelievable\" (2002).\nAutori del brano sono Kay Denar, Rob Tyger e la stessa Sarah Connor.\nIl singolo, prodotto da Kay Denar e da Rob Tyger ed uscito il 5 novembre 2001, raggiunse il primo posto nelle classifiche di Germania, Polonia, Portogallo e Svizzera, il secondo in Austria e Romania e il terzo in Finlandia, Russia ed Ungheria ed \u00e8 stato disco di platino in Svizzera e disco d'oro in Germania (3 volte, con 800.000 copie vendute), Austria e Belgio.\nDel brano \u00e8 stata fatta anche una versione in lingua spagnola, intitolata \"De Sarah, tu amor\", che \u00e8 stata inserita come bonus track nella riedizione nell'album \"Unbelievable\".\nTesto &amp; Musica.\nTesto.\nIl testo parla di una ragazza di nome Sarah che scrive una lettera all'uomo di cui \u00e8 innamorata, una lettera firmata \"da Sarah con amore\" (\"From Sarah with love\").\nDi questo ragazzo, ormai lontano, lei \u00e8 amica da tanti anni, ma non aveva mai pensato - sino ad ora - che potesse essere il grande amore della sua vita.\nMusica.\nIl brano \u00e8 introdotto dal suono di una chitarra e combina ritmi della musica pop internazionale a ritmi latineggianti.\nVideo musicale.\nIl video musicale \u00e8 stato girato a Budapest.\nNel video si vede la cantante Sarah Connor in un salotto mentre, contemporaneamente, scorrono le immagini di una storia di tanti anni fa che vedono protagonista una ragazzina (con tutta probabilit\u00e0, si tratta - nella finzione - della stessa interprete, che sta ricordando il suo passato): questa ragazzina, scendendo da un treno assieme ai genitori, vede alla stazione il ragazzo di cui \u00e8 innamorata, al quale poi inizia ad inviare delle lettere d'amore.\nI due ragazzini poi si incontrano nel deposito della stazione, dove consultano i tarocchi: uscir\u00e0 la carta dell'amore (contemporaneamente a queste immagini, anche Sarah Connor si \"trasferisce\" dal salotto ad una stazione, per poi \"far ritorno\" nel salotto).\nPoco tempo dopo, per\u00f2, la ragazzina \u00e8 costretta a ripartire. Mentre sta per risalire in treno con i genitori, sfugge per\u00f2, al controllo della madre e, in lacrime, corre incontro al suo ragazzo, che la sta aspettando nel deposito della stazione: l\u00ec i due si scambiano un bacio; quindi, fuggono insieme lungo i binari della ferrovia e salgono su un treno.\nAlla fine, per\u00f2, la ragazzina viene rintracciata in un vagone dalla polizia ed \u00e8 costretta a dire addio al suo amore."}
{"id": "3140295", "revid": "599013", "url": "https://it.wikipedia.org/wiki?curid=3140295", "title": "Darko Bo\u017eovi\u0107", "text": ""}
{"id": "3140298", "revid": "729019", "url": "https://it.wikipedia.org/wiki?curid=3140298", "title": "ATP Nizza 1975", "text": "L'ATP Nizza 1975 \u00e8 stato un torneo di tennis giocato sulla terra rossa. \u00c8 stata la 4\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Nizza in Francia dal 28 aprile al 4 maggio 1975.\nCampioni.\nSingolare maschile.\n Dick Crealy ha battuto in finale Iv\u00e1n Molina 7\u20136, 6\u20134, 6\u20133\nDoppio maschile.\n Marcelo Lara / Joaqu\u00edn Loyo-Mayo hanno battuto in finale Iv\u00e1n Molina / Jairo Velasco, Sr. 7-6 6-7 8-6"}
{"id": "3140301", "revid": "2146960", "url": "https://it.wikipedia.org/wiki?curid=3140301", "title": "Calciatore dell'anno (Macedonia del Nord)", "text": "Il calciatore macedone dell'anno \u00e8 un premio che va al miglior calciatore macedone dell'anno, assegnato dalla Federazione calcistica della Macedonia del Nord.\nAlbo d'oro.\nDonne.\nCapocannoniere dell'anno:\n2013: Astrit Merko\nFutsal.\nGiocatore di calcio a 5 dell'anno:\nArbitri.\nArbitro dell'anno:\nRiconoscimento speciale per arbitro:"}
{"id": "3140302", "revid": "767487", "url": "https://it.wikipedia.org/wiki?curid=3140302", "title": "ATP Firenze 1975", "text": "L'ATP Firenze 1975 \u00e8 stato un torneo di tennis giocato sulla terra battuta. \u00c8 stata la 3\u00aa edizione dell'ATP Firenze che fa parte del Commercial Union Assurance Grand Prix 1975. Si \u00e8 giocato a Firenze in Italia dal 10 al 16 maggio 1975.\nCampioni.\nSingolare.\n Paolo Bertolucci ha battuto in finale Georges Goven 6-3, 6-2"}
{"id": "3140304", "revid": "125560670", "url": "https://it.wikipedia.org/wiki?curid=3140304", "title": "Maryna Zanevs'ka", "text": "Ha preso la cittadinanza belga nel 2016.\nCarriera.\nPartecip\u00f2 al torneo di Wimbledon 2009 - Singolare ragazze venendo sconfitta da Chanel Simmonds, mentre gareggi\u00f2 con Valerija Soloveva nel doppio. La stessa coppia vinse l'US Open 2009 - Doppio ragazze sconfiggendo Elena Bogdan e Noppawan Lertcheewakarn con un punteggio di 1-6, 6-3 [10-7]. Al singolo perse contro Sloane Stephens.\nL'anno successivo, nel 2010, all'Australian Open 2010 - Singolare ragazze si ferm\u00f2 al terzo turno incontrando Silvia Njiri\u0107. Nel doppio fece coppia con Sandra Zaniewska.\nHa raggiunto tre finali di doppio a livello WTA in carriera, tutte al torneo marocchino Grand Prix SAR La Princesse Lalla Meryem, raggiunte in tre occasioni (2014, 2015 e 2017) e perse tutte e tre. Nel 2018, ha raggiunto la finale a Bucharest assieme a Danka Kovini\u0107: anche in questa circostanza, la belga non riesce a vincere il titolo, perdendo dalla coppia Begu/Mitu in due set.\nIn singolare, Maryna ha vinto il suo primo titolo WTA nel 2021 nel BNP Paribas Poland Open, battendo Jamie Loeb (6-2 6-0), Vikt\u00f3ria Ku\u017emov\u00e1 (6-2 6-1), Nuria Parrizas Diaz (6-3 6-2), Kateryna Kozlova (6-2 4-6 6-3) e Krist\u00edna Ku\u010dov\u00e1 in finale per 6-4 7-6(4).\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3140306", "revid": "121839982", "url": "https://it.wikipedia.org/wiki?curid=3140306", "title": "Eat at Home", "text": "Eat at Home \u00e8 un brano musicale di Paul e Linda McCartney contenuto nell'album \"Ram\" del 1971, e pubblicato come singolo (ma non in Gran Bretagna o negli Stati Uniti) lo stesso anno.\nIl critico musicale Stewart Mason di AllMusic descrive il pezzo come un tributo personale di McCartney a Buddy Holly, e Stephen Thomas Erlewine, sempre di AllMusic, la descrive come \"un'ammiccante canzone rock sul sesso\"."}
{"id": "3140307", "revid": "767487", "url": "https://it.wikipedia.org/wiki?curid=3140307", "title": "British Hard Court Championships 1975", "text": "Il British Hard Court Championships 1975 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Bournemouth in Gran Bretagna dal 12 al 18 maggio 1975.\nCampioni.\nSingolare maschile.\n Manuel Orantes ha battuto in finale Patrick Proisy 6\u20133, 4\u20136, 6\u20132, 7\u20135\nDoppio maschile.\n Juan Gisbert / Manuel Orantes hanno battuto in finale Syd Ball / Dick Crealy 8\u20136, 6\u20133"}
{"id": "3140311", "revid": "116907158", "url": "https://it.wikipedia.org/wiki?curid=3140311", "title": "Distretto di Fengyuan", "text": "Il distretto di Fengyuan, anche Fongyuan (cinese semplificato: \u4e30\u539f\u533a; cinese tradizionale: \u8c50\u539f\u533a; pinyin: F\u0113ngyu\u00e1n Sh\u00ec) \u00e8 un distretto di Taiwan ed \u00e8 il capoluogo della municipalit\u00e0 di Taichung."}
{"id": "3140312", "revid": "287204", "url": "https://it.wikipedia.org/wiki?curid=3140312", "title": "Luis de Madrazo", "text": "Biografia.\nFamiglia.\nEra figlio d'arte in quanto il padre era il famoso pittore neoclassico Jos\u00e9 de Madrazo (1781\u20131859), da cui ricevette la prima impostazione artistica cos\u00ec come i suoi fratelli Federico e Pedro anch'essi affermati pittori, mentre la madre Isabel Kuntz Valentini era figlia del pittore tedesco Tadeusz Kuntz (1733-1793).\nFormazione.\nDopo aver frequentato la Real Academia de Bellas Artes de San Fernando e aver collaborato come illustratore nel periodico madrileno \"El Semanario Pintoresco\" vince una borsa di studio per perfezionare la sua formazione artistica a Roma dove frequenta la Accademia di San Luca insieme ai compatrioti Francisco Sainz Pinto e Bernardino Montagnes Perez e successivamente l'Accademia di Francia a Villa Medici. \nNella Citt\u00e0 Eterna aderisce alla corrente dei Nazareni fondata dal pittore Friedrich Overbeck i cui canoni estetici ispireranno poi sempre la sua produzione artistica.\nCarriera.\nTerminati gli studi viaggia per tutta l'Europa non rinunciando mai a partecipare alle esposizioni sia nazionali che internazionali, fin quando sul finire del'800, dopo una tappa a Pompei, ritorna in patria dove grazie alle conoscenze del padre e dei fratelli viene ben introdotto nei circoli artistici della capitale spagnola tanto da essere nominato Direttore della Scuola di pittura, scultura e incisione di Madrid ottenendo anche alte onorificenze. \nIn quest'ultimo periodo della sua carriera artistica dipinge prevalentemente ritratti ufficiali e per la nobilt\u00e0.\nMuore a Madrid il 9 febbraio 1897.\nOpere.\nNel Museo del Prado:"}
{"id": "3140313", "revid": "219355", "url": "https://it.wikipedia.org/wiki?curid=3140313", "title": "Trasformata di Kramers-Kronig", "text": ""}
{"id": "3140314", "revid": "767487", "url": "https://it.wikipedia.org/wiki?curid=3140314", "title": "Alan King Tennis Classic 1975", "text": "L'Alan King Tennis Classic 1975 \u00e8 stato un torneo di tennis giocato sul cemento. \u00c8 stata la 4\u00aa edizione dell'Alan King Tennis Classic, che fa parte del Commercial Union Assurance Grand Prix 1975. Si \u00e8 giocato a Las Vegas negli USA, dal 12 al 18 maggio 1975.\nCampioni.\nSingolare.\n Roscoe Tanner ha battuto in finale Ross Case 5\u20137, 7\u20135, 7\u20136\nDoppio.\n John Alexander / Phil Dent hanno battuto in finale Bob Carmichael / Cliff Drysdale 6\u20131, 6\u20134"}
{"id": "3140318", "revid": "838137", "url": "https://it.wikipedia.org/wiki?curid=3140318", "title": "Luis D\u00edaz", "text": "Gioca nel ruolo di schiacciatore nel Narbonne Volley.\nCarriera.\nLa carriera professionistica di Luis D\u00edaz inizia nella stagione 2002-03 tra le file dell'Esporte Clube Uni\u00e3o Suzano, squadra della Superliga brasiliana. Dopo una stagione di inattivit\u00e0, dal 2004-05 al 2005-06 gioca nel Club Voleibol P\u00f2rtol, squadra della Superliga spagnola con cui si aggiudica uno scudetto, due Coppe del Re ed una Supercoppa spagnola. Nel 2005 vince con la nazionale venezuelana la medaglia d'oro ai XV Giochi bolivariani.\nNella stagione 2006-07 approda nella Serie A1 italiana nelle file della Callipo Sport di Vibo Valentia; dopo la retrocessione del club calabrese viene ingaggiato dal Sempre Volley di Padova per la stagione successiva. Nel 2007 con la nazionale si classifica al terzo posto al campionato sudamericano, mentre un anno dopo si classifica al terzo posto nella Coppa America e partecipa ai Giochi Olimpici di Pechino, classificandosi al nono posto. Nella stagione 2008-2009 fa ritorno alla Callipo Sport, ma la stagione successiva passa alla Pallavolo Modena, dove gioca anche nell'annata seguente. Nel 2009 si classifica al terzo posto al campionato sudamericano, venendo premiato come miglior muro del torneo, mentre un anno dopo vince la medaglia d'argento ai XXI Giochi centramericani e caraibici. Nella stagione 2011-2012 fa nuovamente ritorno alla Callipo Sport. La stagione successiva gioca nello Halkbank Spor Kul\u00fcb\u00fc, squadra della Voleybol 1. Ligi turca con la quale si aggiudica la Coppa CEV.\nNella stagione 2013-14 fa ritorno in Brasile per vestire la maglia dell'Associa\u00e7\u00e3o Social e Esportiva Sada, vincendo nell'ordine: il campionato statale, la Coppa del Mondo per club, la Coppa del Brasile, campionato sudamericano per club e lo scudetto. Nella stagione seguente gioca nella Ligue A francese col Narbonne Volley."}
{"id": "3140319", "revid": "2048388", "url": "https://it.wikipedia.org/wiki?curid=3140319", "title": "Alex Higgins", "text": "Higgins guadagn\u00f2 il soprannome \"The Hurricane\" a causa della sua velocit\u00e0 di gioco.\nBiografia.\nPassato al professionismo all'et\u00e0 di 22 anni, vinse il Campionato mondiale di snooker al primo tentativo nel 1972, vincendo la finale 37-32 contro John Spencer. Higgins fu il pi\u00f9 giovane vincitore del titolo di sempre, un record rimasto fino al 1990 con la vittoria di Stephen Hendry a 21 anni.\nNell'aprile del 1976 Higgins raggiunse di nuovo la finale incontrando Ray Reardon. Arriv\u00f2 a condurre fino a 11-9 ma Reardon, realizzando una serie di ben quattro century breaks e sette frame oltre i 60 punti, vinse il suo quinto titolo, chiudendo con il punteggio di 27-16. Higgins fu ancora in finale al Crucible contro Cliff Thorburn nel 1980, ma perse 18-16.\nA dieci anni dal primo, Higgins vinse il suo secondo titolo mondiale nel 1982 battendo Reardon 18-15 (con una \"ripulitura totale\" a 135 punti nell'ultimo frame). Dal carattere difficile e imprevedibile, sarebbe stato classificato al numero 1 del ranking mondiale nella stagione 1982-83 se non avesse perso punti in seguito a sanzioni disciplinari.\nNel corso della sua carriera Higgins vinse 20 altri titoli, tra cui l'UK Championship del 1983, con una famosa rimonta da 0-7 fino a 16-15 contro Steve Davis. Vinse inoltre due volte il Masters, nel 1978 e nel 1981, battendo rispettivamente Cliff Thorburn e Terry Griffiths. Un'altra notevole vittoria fu nell'Irish Masters del 1989, quando all'et\u00e0 di 40 anni sconfisse un giovane Stephen Hendry."}
{"id": "3140321", "revid": "1543377", "url": "https://it.wikipedia.org/wiki?curid=3140321", "title": "D\u00fcsseldorf Grand Prix 1975", "text": "Il D\u00fcsseldorf Grand Prix 1975 \u00e8 stato un torneo di tennis giocato sul terra battuta. \u00c8 stata la 6\u00aa edizione del D\u00fcsseldorf Grand Prix, che fa parte del Commercial Union Assurance Grand Prix 1975. Si \u00e8 giocato a D\u00fcsseldorf in Germania, dal 25 al 31 maggio 1975.\nCampioni.\nSingolare.\n Jaime Fillol ha battuto in finale Jan Kode\u0161 6\u20134, 1\u20136, 6\u20130, 7\u20135\nDoppio.\n Fran\u00e7ois Jauffret / Jan Kode\u0161 hanno battuto in finale Harald Elschenbroich / Hans Kary 6\u20132, 6\u20133"}
{"id": "3140323", "revid": "104458", "url": "https://it.wikipedia.org/wiki?curid=3140323", "title": "Capanna Salei", "text": ""}
{"id": "3140327", "revid": "149485", "url": "https://it.wikipedia.org/wiki?curid=3140327", "title": "Riccardo Moraschini", "text": "Carriera.\nClub.\nCresciuto nella Virtus Bologna, esordisce in Serie A nel 2007 contro l'Orlandina Basket. Durante la stagione 2010-2011 viene mandato in prestito all'Angelico Biella.\nNella stagione 2011-12 viene mandato, sempre in prestito, alla Pallacanestro Sant'Antimo in Legadue.\nL'annata successiva torna a Bologna e disputa un ottimo campionato, tanto da farsi notare dalla Virtus Roma che lo acquister\u00e0 la stagione dopo.\nNel 2014 passa in Serie A2 con la Pallacanestro Mantovana.\nNel 2016 torna in Serie A con la maglia di Trento, ricostituendo la coppia, gi\u00e0 vista a Bologna e chiamata \"8 e 9\", con Filippo Baldi Rossi.\nDopo le esperienze a Mantova in Serie A2 e a Brindisi dove vince il titolo di miglior giocatore italiano della stagione 2018-19. Nell'estate 2019 sigla un contratto triennale con l'Olimpia Milano.\nIl 3 marzo 2020, nella partita casalinga in Eurolega contro Real Madrid, Moraschini realizza 21 punti conditi da 6 rimbalzi e 4 palle rubate siglando cos\u00ec il suo career high alla voce punti segnati e palle rubate.\nIl 4 gennaio 2022 \u00e8 stato squalificato per un anno dal Tribunale Nazionale Antidoping (TNA), dietro richiesta della Procura federale, che lo aveva deferito in quanto risultato positivo al clostebol metabolita, nel controllo a sorpresa disposto da Nado Italia, al termine dell'allenamento del 6 ottobre 2021. Moraschini ha contestato la decisione preannunciando l'impugnazione del provvedimento sanzionatorio e precisando che la contaminazione sarebbe stata involontaria, derivante da una contaminazione indiretta: da contatto, con una persona che stava usando uno spray cicatrizzante contenente la sostanza vietata, senza che lui ne fossi a conoscenza.\nNazionale.\nCon la Nazionale Under-20 vince la medaglia d'argento all'europeo under-20 del 2011.\nSempre nel 2011 esordisce con la Nazionale in occasione dell'All Star Game.\nNel 2014 prende parte alle Qualificazioni EuroBasket 2015.\nPartecipa al Torneo di qualificazione per le Olimpiadi di Tokio, in Serbia. Il 3 luglio 2021 viene schierato nella vittoria con la ed il giorno successivo in quella con la , che consente alla nazionale di qualificarsi ai Giochi olimpici estivi di .."}
{"id": "3140331", "revid": "767487", "url": "https://it.wikipedia.org/wiki?curid=3140331", "title": "Nottingham John Player 1975", "text": "Il Nottingham John Player 1975 \u00e8 stato un torneo di tennis giocato sull'erba. \u00c8 stata l'8\u00aa edizione del Nottingham John Player che fa parte del Commercial Union Assurance Grand Prix 1975. Si \u00e8 giocato a Nottingham in Gran Bretagna dal 16 al 22 giugno 1975.\nCampioni.\nSingolare.\n Tom Okker ha battuto in finale Tony Roche 6-1 3-6 6-3\nDoppio.\n Charlie Pasarell / Roscoe Tanner hanno battuto in finale Tom Okker / Marty Riessen 6-2, 6-3"}
{"id": "3140333", "revid": "767487", "url": "https://it.wikipedia.org/wiki?curid=3140333", "title": "Mario Mazzoni", "text": "Carriera.\nGiocatore.\nClub.\nGiocatore non molto alto ma tenace, dopo una breve esperienza nelle giovanili della gioca per alcuni anni in Serie C e IV Serie in varie societ\u00e0: Le Signe, Pro Firenze, Siena, Castelfiorentino ed Empoli. Nel 1952 viene ingaggiato dall'Ascoli, in IV serie, dove giocando come mezzala segna diversi goal.\nBari.\nNell'estate 1953, su segnalazione del colonnello Petti viene acquistato dal Bari, in cerca di risalita dalla IV serie. Esordisce con la maglia dei pugliesi il 27 settembre 1953 a Cosenza, dove segna il suo primo goal in biancorosso. Nel Bari gioca dieci campionati, ottenendo quattro promozioni: una dalla IV serie al primo anno, un'altra dalla Serie C nell'anno successivo, e due volte dalla Serie B, nel 1958 e nel 1963.\nNei galletti \u00e8 per diversi anni parte della \"linea mediana\" Mazzoni-Seghedoni-Cappa e per molto tempo capitano. Gioca in tutto 313 gare di campionato (attualmente terzo per numero di presenze in biancorosso, dietro Jean Fran\u00e7ois Gillet e Giovanni Loseto che hanno giocato rispettivamente 353 e 318 gare), segnando 25 gol.\nDisputa l'ultima partita tra i galletti il 16 giugno 1963 a Cosenza, dove v'ha giocato il primo incontro; alla fine di quest'incontro il Bari torna in serie A. Dopo due campionati giocati a in Serie B (1963-1964) e a in Serie D (1964-1965), ricoprendo anche le funzioni di allenatore, cessa l'attivit\u00e0 agonistica. In carriera ha totalizzato complessivamente 90 presenze e 7 reti in Serie A e 172 presenze e 8 reti in Serie B.\nNazionale.\nGioca una partita in Nazionale B, un'amichevole disputata a Lugano contro la Svizzera il 3 gennaio 1960, segnando il gol decisivo nel 3-2 finale a favore dei cadetti azzurri.\nAllenatore.\nRicopre il primo ruolo da allenatore quando entra a fare parte dello staff tecnico delle giovanili della , allenando Juniores e Primavera. Nell'estate del 1970 viene promosso vice-allenatore, collaborando con Pesaola, Pugliese, Liedholm, Radice, Rocco e Mazzone. Al termine della stagione 1974-1975, in seguito all'abbandono di Nereo Rocco, guida la squadra toscana alla vittoria della Coppa Italia 1974-1975, battendo nella finale di Roma il Milan 3-2. Nel 1978 assume la guida del , in Serie C2.\n quando viene ingaggiato da Mario Cecchi Gori, nuovo proprietario della Fiorentina, come responsabile tecnico del settore giovanile viola, ruolo che ricopre fino al fallimento della societ\u00e0 nel 2002. Il 6 ottobre 2014 viene inserito nella Hall of Fame Viola, curata da Museo Fiorentina, costola storica della societ\u00e0 viola, con il voto di oltre 200 giurati, scelti fra ex giocatori, dirigenti, appassionati della Fiorentina.."}
{"id": "3140334", "revid": "767487", "url": "https://it.wikipedia.org/wiki?curid=3140334", "title": "Century Plaza Towers", "text": "Century Plaza Towers \u00e8 un complesso formato da due grattacieli situato nel quartiere di Century City a Los Angeles (Stati Uniti).\nGli edifici, completati nel 1975, sono stati progettati da Minoru Yamasaki. Sono caratterizzati da una forma triangolare. Nel sottosuolo delle torri \u00e8 presente un parcheggio di 5.000 posti auto."}
{"id": "3140336", "revid": "247933", "url": "https://it.wikipedia.org/wiki?curid=3140336", "title": "Motu Nui", "text": ""}
{"id": "3140343", "revid": "287204", "url": "https://it.wikipedia.org/wiki?curid=3140343", "title": "Bedford (Pennsylvania)", "text": "Bedford \u00e8 un comune (\"borough\") degli Stati Uniti d'America, capoluogo della contea di Bedford nello stato della Pennsylvania. Secondo il censimento del 2010 la popolazione \u00e8 di 2.841 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (96,1%) seguita da quella afroamericana (1,2%), dati del 2000."}
{"id": "3140346", "revid": "767487", "url": "https://it.wikipedia.org/wiki?curid=3140346", "title": "Ryan Toolson", "text": "\u00c8 cugino di Andy Toolson e nipote di Danny Ainge.\nCarriera.\nNell'estate del 2010 arriva in Italia alla Benetton Treviso dove gioca 15 partite con una media di 9,5 punti per gara senza per\u00f2 riuscire ad incidere.\nIl 28 febbraio 2011 viene ingaggiato dalla Fabi Shoes Montegranaro fino al termine della stagione."}
{"id": "3140348", "revid": "767487", "url": "https://it.wikipedia.org/wiki?curid=3140348", "title": "Tonnie van der Linden", "text": "Carriera.\nGiocatore.\nClub.\nComincia a giocare a calcio all'et\u00e0 di dodici anni con il Voorwaarts, prima di passare all'et\u00e0 di diciassette anni al DOS (Door Oefening Sterk), club predecessore del . Con il DOS van der Linden fa il suo debutto nel campionato olandese nel 1956. In dodici stagioni con il DOS segna in totale 208 gol, con l'apice dei 27 gol segnati nella stagione 1957-1958, stagione coronata dal gol contro l'SC Enschede nel play-off per la conquista del campionato, risultato mai pi\u00f9 ottenuto da una squadra di Utrecht. Il settimanale olandese Sport en Sportwereld racconta cos\u00ec le fasi appena dopo il gol: \u00abNello stesso momento van der Linden era sparito, sepolto dai compagni di squadra, riapparve poco dopo alle spalle dei tifosi di Utrecht che avevano invaso il campo\u00bb. Nella stagione successiva partecipa alla Coppa dei Campioni, segnando nella partita contro lo Sporting Lisbona.\nSuccessivamente rimane a Utrecht In seguito un club di Sheffield si interessa a lui, che vola anche in Inghilterra per un colloquio, anche se in seguito van der Linden afferma di non ricordarsi pi\u00f9 se si trattasse dello Sheffield United o dello Sheffield Wednesday. Nel 1967, alla scadenza del contratto, dopo una partita d'addio contro l'Ajax, van der Linden abbandona il club dopo diciassette anni. Passa allora ai concittadini del Elinkwijk UPS, militanti in Eerste Divisie, rimanendovi per tre anni e ritirandosi poco prima della fusione tra il DOS, il Velox e l'Elinkwijk, da cui sarebbe sorto l'FC Utrecht.\nNazionale.\nEsordisce con la Nazionale olandese il 30 gennaio 1957 nella partita contro la Spagna, nella quale gioca al fianco di Faas Wilkes e Coen Moulijn; la partita viene vinta dagli spagnoli per 4-1. Le principali colpe della sconfitta vengono attribuite al portiere Frans de Munck, van der Linden non perdona il portiere neanche quando diventano compagni di squadra al DOS.\nIl 3 aprile 1960 segna una tripletta contro la Bulgaria, la seconda di fila in Nazionale dopo quella contro la Norvegia. La sua ultima partita con la Nazionale \u00e8 datata 11 settembre 1963 contro il Lussemburgo (1-1). Il suo ex compagno di squadra Moulijn ha poi dichiarato che avrebbe giocato molto di pi\u00f9 con la Nazionale se si fosse spostato in un top club invece dei rimanere a Utrecht."}
{"id": "3140352", "revid": "1860334", "url": "https://it.wikipedia.org/wiki?curid=3140352", "title": "Leges Valeriae Horatiae", "text": " \nLe Leges Valeriae Horatiae (in italiano: Leggi Valerie Orazie) furono tre provvedimenti legislativi particolarmente favorevoli alla plebe, attribuiti secondo la tradizione ai due consoli Lucio Valerio Potito e Marco Orazio Barbato, fatti approvare presumibilmente nel 449 a.C. (o nel 509 a.C.). \nTali leggi sono conosciute come: \"Lex Valeria Horatia de plebiscitis\", \"Lex Valeria Horatia de provocatione\" e \"Lex Valeria Horatia de tribunicia potestate\". Parte della dottrina ritiene tuttavia che tali leggi siano frutto di falsificazioni annalistiche."}
{"id": "3140354", "revid": "339392", "url": "https://it.wikipedia.org/wiki?curid=3140354", "title": "Marina militare estone", "text": ""}
{"id": "3140356", "revid": "339392", "url": "https://it.wikipedia.org/wiki?curid=3140356", "title": "Estonian Navy", "text": ""}
{"id": "3140357", "revid": "339392", "url": "https://it.wikipedia.org/wiki?curid=3140357", "title": "Merev\u00e4gi", "text": ""}
{"id": "3140362", "revid": "1305772", "url": "https://it.wikipedia.org/wiki?curid=3140362", "title": "Archestrato", "text": ""}
{"id": "3140363", "revid": "1543377", "url": "https://it.wikipedia.org/wiki?curid=3140363", "title": "Bedford (contea di Bedford)", "text": "Bedford \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 5.417 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,14%) seguita da quella afroamericana (1,33%), dati del 2000."}
{"id": "3140364", "revid": "899609", "url": "https://it.wikipedia.org/wiki?curid=3140364", "title": "Ch\u00e1vez", "text": ""}
{"id": "3140369", "revid": "1283780", "url": "https://it.wikipedia.org/wiki?curid=3140369", "title": "Sferosomi", "text": "Gli sferosomi (o globuli lipidici) sono organuli citoplasmatici con forma sferica particolarmente abbondanti negli organi di riserva come ad esempio i semi di una pianta. \nDurante la germinazione del seme, per opera dei gliossisomi, essi vengono trasformati in zuccheri. Hanno quindi una funzione di sintesi ed accumulo di lipidi.\nLa loro dimensione va dai 0.5 - 1\u00a0\u00b5m (2.5) e se osservati al microscopio ottico risulteranno neri o brillanti, e si colorano con coloranti liposolubili.\nAl microscopio elettronico appaiono come sfere grigiastre di varie dimensioni. Essi sono delimitati da una mezza unit\u00e0 di membrana, cio\u00e8 da un solo strato fosfolipidico, derivante dal reticolo endoplasmatico (RE)."}
{"id": "3140370", "revid": "1543377", "url": "https://it.wikipedia.org/wiki?curid=3140370", "title": "Bloomfield (contea di Bedford)", "text": "Bloomfield \u00e8 un comune (\"township\") degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.077 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (98,89%) seguita da quella afroamericana (0,56%), dati del 2000."}
{"id": "3140371", "revid": "729019", "url": "https://it.wikipedia.org/wiki?curid=3140371", "title": "Paul Berman", "text": "Suoi articoli sono comparsi in numerosi periodici, come \"The New Republic\", \"The New York Times Book Review\" e \"Slate\". Berman \u00e8 anche autore di vari saggi, tra cui \"A Tale of Two Utopias,\" \"Terror and Liberalism,\" e il suo seguito \"The Flight of the Intellectuals\" (\"La fuga degli intellettuali\")."}
{"id": "3140372", "revid": "327773", "url": "https://it.wikipedia.org/wiki?curid=3140372", "title": "\u00d6r\u00e6faj\u00f6kull", "text": "\u00d6r\u00e6faj\u00f6kull \u00e8 un vulcano situato in Islanda. Il nome significa letteralmente \"ghiacciaio privo di porto\", ma nella lingua islandese ha assunto il significato di \"ghiacciaio deserto\".\nSi tratta del pi\u00f9 grande vulcano attivo e al tempo stesso della vetta pi\u00f9 alta dell'Islanda (cima di Hvannadalshnj\u00fakur).\nRientra nel Parco nazionale Skaftafell e fa parte del ghiacciaio Vatnaj\u00f6kull, con molte lingue glaciali che si diramano lungo le sue valli, come il Sv\u00ednafellsj\u00f6kull, il Kot\u00e1tj\u00f6kull, il Kv\u00ed\u00e1rj\u00f6kull e lo Hr\u00fat\u00e1rj\u00f6kull. La vetta raggiunge la quota di 2109,6 m.\nIl vulcano ha avuto due eruzioni esplosive in tempi storici. L'ultima eruzione ebbe luogo nell'agosto 1727 e continu\u00f2 fino alla primavera dell'anno seguente."}
{"id": "3140375", "revid": "3115", "url": "https://it.wikipedia.org/wiki?curid=3140375", "title": "Doma\u0148ovce", "text": "Doma\u0148ovce (in ungherese \"Dom\u00e1nfalva\", in tedesco \"Gross-Tomsdorf\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1258."}
{"id": "3140377", "revid": "3115", "url": "https://it.wikipedia.org/wiki?curid=3140377", "title": "Jablonov", "text": "Jablonov (in ungherese \"Szepesalm\u00e1s\", in tedesco \"Apfelsdorf\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1235."}
{"id": "3140379", "revid": "339392", "url": "https://it.wikipedia.org/wiki?curid=3140379", "title": "Tamas I di Persia", "text": ""}
{"id": "3140385", "revid": "183114", "url": "https://it.wikipedia.org/wiki?curid=3140385", "title": "Tamas II di Persia", "text": ""}
{"id": "3140386", "revid": "1305772", "url": "https://it.wikipedia.org/wiki?curid=3140386", "title": "Annoatok", "text": "Annoatok (o Anoritooq), situata alle coordinate , era una piccola stazione di caccia della Groenlandia, nella baia Smith, circa 24\u00a0km a nord di Etah. Attualmente \u00e8 abbandonata.\nStoria.\nAnnoatok fu usata come base da Frederick Cook durante la sua spedizione artica del 1908\u201309, quando afferm\u00f2 di aver raggiunto il polo nord. In quel periodo era il punto abitato pi\u00f9 settentrionale al mondo. Il nome significa \"luogo amato dal vento\"."}
{"id": "3140387", "revid": "19933", "url": "https://it.wikipedia.org/wiki?curid=3140387", "title": "Anoritooq", "text": ""}
{"id": "3140389", "revid": "1543377", "url": "https://it.wikipedia.org/wiki?curid=3140389", "title": "Broad Top", "text": "Broad Top \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.827 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (99,12%) seguita da quella afroamericana (0,22%), dati del 2000."}
{"id": "3140392", "revid": "3115", "url": "https://it.wikipedia.org/wiki?curid=3140392", "title": "Do\u013eany (Pre\u0161ov)", "text": "Do\u013eany (in ungherese \"Doly\u00e1n\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1314."}
{"id": "3140393", "revid": "74801", "url": "https://it.wikipedia.org/wiki?curid=3140393", "title": "Maria di Meclemburgo-Strelitz", "text": "Infanzia e giovent\u00f9.\nAncora giovane, Maria rimase incinta di un servo di palazzo, un uomo sposato di nome Hecht, incarico di spegnere le luci a gas nelle stanze da letto dei figli della coppia granducale. Molti dei cugini di Maria, tra cui anche re Giorgio V del Regno Unito e l'imperatore Guglielmo II di Germania, ritenevano che la granduchessina fosse stata \u00abipnotizzata\u00bb, mentre la regina Vittoria pensava fosse stata \u00abdrogata\u00bb. Hecht venne dispensato dal servizio con l'accusa di furto; la sua seguente azione legale contro la famiglia granducale rese pubblici i dettagli della storia, che fu particolarmente evidenziata nei titoli dei quotidiani radicali.\nNel 1898 nacque una figlia, che venne cresciuta sotto la protezione della nonna di Maria, la granduchessa Augusta, nata principessa Augusta di Cambridge.\nPrimo matrimonio.\nMaria si rec\u00f2 in Francia, dove incontr\u00f2 il conte George Jametel (1859-1944), figlio di Ernest Jametel, un banchiere e produttore di farmaci; egli aveva ricevuto il titolo nobiliare di conte papalino da Leone XIII nel 1886. Maria e George si sposarono il 22 giugno 1899 nella cappella cattolica di St. Elizabeth, a \"Richmond Park\", nei pressi di \"White Lodge\", residenza della prozia di Maria, Maria Adelaide di Cambridge, duchessa di Teck. Venne celebrata una seconda cerimonia anglicana lo stesso giorno nella chiesa parrocchiale di Kew. Nonostante il matrimonio fosse morganatico, molti membri della famiglia di Maria parteciparono alle nozze, tra cui i nonni, i genitori e tre fratelli e sorelle; il pranzo venne offerto dal prozio, il Duca di Cambridge, a \"Cambridge Cottage\", a Kew.\nMaria e George ricevettero un'importante somma di denaro, circa dollari, dal padre di lei; si stabilirono a Parigi, nel \"Faubourg St. Germain\", ed ebbero due figli:\nIl marito di Maria ebbe numerose relazioni extraconiugali, tra le quali la pi\u00f9 nota fu quella con l'infanta Eulalia di Borbone-Spagna. Nel gennaio 1908 Maria fece domanda di divorzio; venne riconosciuto che George aveva sposato Maria per denaro, continuando il suo \"affair\" con Eulalia. Nell'agosto successivo il fratello diciannovenne di Maria, il duca Carlo Borwin, decise di difendere l'onore della sorella con un duello, nel quale per\u00f2 rimase ucciso. Maria e George divorziarono il 31 dicembre 1908; avendo perso le sue ricchezze nella causa di divorzio, Maria ricominci\u00f2 ad utilizzare i suoi titoli meclemburghesi e si trasfer\u00ec nel rione Blasewitz di Dresda.\nSecondo matrimonio.\nL'11 agosto 1914, a Neustrelitz, Maria spos\u00f2 il principe Giulio Ernesto di Lippe (1873-1952), terzo figlio del conte Ernesto II di Lippe-Biesterfeld e quindi zio del principe consorte Bernhard dei Paesi Bassi.\nDopo il matrimonio la coppia visse a Blasewitz; ebbero due figli:\nMaria mor\u00ec all'et\u00e0 di settant'anni ad Oberkassel, vicino a Bonn; \u00e8 sepolta assieme al secondo marito nel mausoleo della famiglia Lippe nell'abbazia di Heisterbach."}
{"id": "3140395", "revid": "729019", "url": "https://it.wikipedia.org/wiki?curid=3140395", "title": "Lexibook", "text": "Lexibook \u00e8 una societ\u00e0 francese nata nel 1992 che progetta, crea e commercializza prodotti elettronici di consumo. Opera in 41 paesi con un totale di 150 dipendenti.\nTipologie di prodotti.\nL'azienda produce dispositivi destinati sia all'infanzia che agli adulti.\nPer l'infanzia produce strumenti educativi (computer e giochi didattici) che per il tempo libero (giochi, console e macchine fotografiche digitali), utilizzando in licenza marchi quali \"Barbie\", \"Disney\" e \"Spider-Man\".\nPer gli adulti produce strumenti di utilit\u00e0 quali calcolatrici, stazioni meteorologiche personali, dispositivi per la telefonia e per l'ufficio."}
{"id": "3140396", "revid": "767487", "url": "https://it.wikipedia.org/wiki?curid=3140396", "title": "Kurimany", "text": "Kurimany (in ungherese \"Kisker\u00e9ny\", in tedesco \"Kirn\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1298."}
{"id": "3140406", "revid": "110157", "url": "https://it.wikipedia.org/wiki?curid=3140406", "title": "Gafanha da Nazar\u00e9", "text": "Gafanha da Nazar\u00e9 \u00e8 una citt\u00e0 e freguesia portoghese del comune di \u00cdlhavo situato nel distretto di Aveiro.\nSi estende su una superficie di 15,65 km\u00b2 e, secondo il censimento del 2001, conta abitanti."}
{"id": "3140416", "revid": "1982", "url": "https://it.wikipedia.org/wiki?curid=3140416", "title": "Anslech de Bricquebec", "text": "Nelle cronache anglo-normanne.\nAttorno al 1000, Dudone di San Quintino nomin\u00f2 Anslech come uno dei tre \"secretarii\" del jarl dei Normanni, Guglielmo I (in carica dal 927 al 942). Fece quindi parte dell'entourage prossimo del figlio di Rollone. Secondo una successiva fonte, \"le Roman de Rou\", Anslech sostenne Guillaume quando Rioulf inizi\u00f2 un'importante ribellione contro di lui.\nLa stessa figura appare negli scritti di Guglielmo di Jumi\u00e8ges. Dopo l'assassinio di Guglielmo I, Anslech, Raoul e Bernard il Dani formarono quelli che Guglielmo di Jumi\u00e8ges chiam\u00f2 \"guardiani dell'intero ducato di Normandia\", alla difesa del nuovo duca Riccardo I. Nel 943 diedero il benvenuto al re dei Franchi, Luigi IV di Francia, a Rouen, il quale giungeva come signore per ricevere l'omaggio degli abitanti di Rouen.\nSalita e caduta.\nLe saghe norvegesi e delle isole descrivono Anslech come un nobile di origine normanna, danese o norvegese, ma sempre di antica stirpe nobile vichinga. Figlio di Rollo Turstain Brico (o Hrolf Turstan) e supposto nipote di Rollone. In questo caso sarebbe anche nipote di un certo Rollanger Rognvaldsson, fratellastro di Rollone, e pronipote di Rognvald Eysteinsson. Questa genealogia non \u00e8 mai stata dimostrata.\nAllo stesso modo \u00e8 in discussione la sua discendenza. Secondo una tradizione del XVII secolo, sarebbe l'antenato delle famiglie dei Montfort e dei Bertran tramite il figlio Tursten di Bastembourg.. Infine, \u00e8 tradizionalmente considerato il fondatore del castello di Bricquebec in Cotentin (forse all'inizio del X secolo), da cui deriva il suo soprannome \"Anslech di Bricquebec\", anche se \u00e8 solo un'ipotesi."}
{"id": "3140418", "revid": "19933", "url": "https://it.wikipedia.org/wiki?curid=3140418", "title": "Anslech", "text": ""}
{"id": "3140422", "revid": "183976", "url": "https://it.wikipedia.org/wiki?curid=3140422", "title": "Globuli lipidici", "text": ""}
{"id": "3140424", "revid": "6923", "url": "https://it.wikipedia.org/wiki?curid=3140424", "title": "Monastero Aghia Triada", "text": "Il monastero Aghia Triada (greco \u0397 \u039c\u03bf\u03bd\u03ae \u0391\u03b3\u03af\u03b1\u03c2 \u03a4\u03c1\u03b9\u03ac\u03b4\u03bf\u03c2, monastero della Santa Trinit\u00e0) \u00e8 un monastero ortodosso della Grecia centrale, a nord-est della citt\u00e0 di Kalambaka. \u00c8 il pi\u00f9 vecchio tra quelli presenti a Meteora, essendo stato costruito nel 1476.\nSi trova nella parte superiore di un pinnacolo roccioso alto oltre 400 metri e fa parte del gruppo di 24 monasteri costruiti a Meteora, uno dei pi\u00f9 antichi ancora esistenti dei monasteri delle Meteore (Meteora significa \"sospeso in aria\" in greco). Sei dei 24 monasteri sono ancora attivi e aperti ai visitatori.\nLa chiesa fu costruita tra il XIV e il XV secolo ed \u00e8 incluso nell'elenco dell'UNESCO dei siti del patrimonio mondiale dell'umanit\u00e0. Il monastero ha fatto parte del set del film \"Solo per i tuoi occhi\".\nStrutture.\nHa una piccola chiesa a pianta crociforme. La piccola cappella di San Giovanni Battista, scavata nella roccia, contiene degli affreschi del XVII secolo. Era riccamente addobbato e possedeva manoscritti preziosi, tuttavia questi tesori furono razziati durante la seconda guerra mondiale."}
{"id": "3140426", "revid": "339392", "url": "https://it.wikipedia.org/wiki?curid=3140426", "title": "Provincia Govi-Altay", "text": ""}
{"id": "3140431", "revid": "110157", "url": "https://it.wikipedia.org/wiki?curid=3140431", "title": "Amora (Seixal)", "text": "Amora \u00e8 una freguesia del Portogallo nel comune di Seixal, nel Distretto di Set\u00fabal. Nel 2011 possedeva una popolazione di 48.629 abitanti ed un'area di 27,31 km\u00b2.\nLe prime attestazioni della citt\u00e0 risalgono al 1384, nella \"Cr\u00f3nica de D.Jo\u00e3o I\", opera del cronista Fern\u00e3o Lopes.\nLa freguesia fu elevata a rango di \"vila\", vale a dire una sorta di \"piccola citt\u00e0\", il 30 giugno 1989 ed assunse il titolo di citt\u00e0 il 20 maggio 1993."}
{"id": "3140434", "revid": "1305772", "url": "https://it.wikipedia.org/wiki?curid=3140434", "title": "Taju\u00f1a", "text": "Il Taju\u00f1a (dal latino \"Tagonius\") \u00e8 un fiume della Spagna centrale. Scorre nelle provincie di Guadalajara e Madrid. \u00c8 un affluente di sinistra del Jarama e di conseguenza un subaffluente del Tago. Nasce nelle vicinanze di Maranch\u00f3n (Guadalajara), nella \"Fuente del carro\" presso il paese di Clares. \u00c8 un fiume che pu\u00f2 essere definito come di brughiera, incassato in profonde valli di calcari del Miocene, caratterizzate da argille e calcari dolomitici.\n\u00c8 sbarrato da una sola diga, La Tajera, con un bacino di 409 ha, che sommerse le campagne di Torrecuadrada de los Valles e di El Sotillo, presso Cifuentes. Passa per Anguita; Luzaga; Cortes de Taju\u00f1a; Ab\u00e1nades; Brihuega; Armu\u00f1a de Taju\u00f1a; Aranzueque e Loranca de Taju\u00f1a. Entra nella Comunit\u00e0 di Madrid a Pezuela de las Torres e sbocca nel Jarama presso Titulcia (Madrid).\nClima.\nIl clima nel bacino \u00e8, a partire dalla sorgente, mediterraneo temperato, pi\u00f9 secco e arido avvicinandosi allo sbocco nel Jarama, con un regime di piogge pi\u00f9 frequenti in autunno-inverno e primavera, con una breve siccit\u00e0 invernale ed una maggiore in estate.\nMorfologia.\nEssendo un fiume dell'interno, i suoi affluenti, nella provincia di Guadalajara sono solitamente ruscelli stagionali, che apportano portate, soprattutto in primavera ed alimentandosi, nel resto dell'anno, generalmente per risorgive, nello stesso letto o per mezzo di fonti, dalla falda \u00ab\"Calizas del P\u00e1ramo de la Alcarria\"\u00bb. In questa falda di 2.200\u00a0km\u00b2, di cui 1.600 compresi nella provincia di Guadalajara e 600 in quella di Madrid, l'acqua si situa a 30-40 metri di profondit\u00e0 e viene alimentata dalle infiltrazioni della pioggia; la falda scarica le sue acque per la maggior parte (circa 120 ettometri cubici all'anno) al Taju\u00f1a, per mezzo di affluenti come l'Ungr\u00eda ad Armu\u00f1a de Taju\u00f1a e, nella Comunit\u00e0 di Madrid, l'arroyo de la Vega de Valdesachas.\nCome tutti i fiumi della Meseta sud, a causa dell'inclinazione della Meseta verso sudovest, spinta dal piegamento alpino, ha una direzione nordest-sudovest con valli, dove non \u00e8 incassato, di ridotta larghezza.\nAttualmente questo fiume rifornisce di acqua potabile la \"Mancomunidad de Aguas del R\u00edo Taju\u00f1a\" che comprende 34 paesi della provincia di Guadalajara e il sudest della Comunit\u00e0 di Madrid.\nSpazi naturali.\nLungo il corso del Taju\u00f1a a partire dalla sorgente, negli afflussi, dalle brughiere di Molina de Arag\u00f3n, fino alla confluenza con il Jarama, vi sono vari ecosistemi protetti o in via di protezione (Red Natura 2000), e nella zona di influenza di questo fiume appaiono:\nNella Comunit\u00e0 di Madrid hanno una grande importanza ecologica le zone umide stabili per la frattura del livello superiore della falda, sia per forma naturale che artificiale, come quelle di \"Cassasola\", \"San Galindo\" e la \"Laguna de San Juan\". Si tratta di tablas di poca profondit\u00e0 ed estensione, di regime idrico fluttuante e sono magnifici siti di sosta per uccelli migratori tra la pianura manchega e la Valle del Ebro attraverso il Sistema Iberico.\nCuriosit\u00e0.\nLungo il suo corso il fiume d\u00e0 nome a varie localit\u00e0, nelle due province attraversate:"}
{"id": "3140442", "revid": "1409041", "url": "https://it.wikipedia.org/wiki?curid=3140442", "title": "Bologna Football Club 1959-1960", "text": "Questa pagina raccoglie i dati riguardanti la Bologna Football Club nelle competizioni ufficiali della stagione 1959-1960.\nStagione.\nIl Bologna nella stagione 1959-1960 \u00e8 stato allenato da Federico Allasio ed ha preso parte al campionato di Serie A, classificandosi al quinto posto. Lo scudetto venne vinto dalla Juventus con 55 punti davanti alla Fiorentina con 47 punti ed al Milan con 44 punti. Nel Bologna sono arrivati a segnare in doppia cifra Gino Pivatelli autore di 14 reti e Sergio Campana con 10 reti. Sono retrocesse in Serie B il Palermo con 27 punti, l'Alessandria con 25 punti ed il Genoa con 18 punti. In Coppa Italia il Bologna \u00e8 stato eliminato dalla Lazio perdendo (2-3) in casa ai quarti di finale, dopo aver eliminato agli ottavi di finale il Napoli per (1-0)."}
{"id": "3140446", "revid": "916580", "url": "https://it.wikipedia.org/wiki?curid=3140446", "title": "La fiaba dello zar Saltan (opera)", "text": "La fiaba dello zar Saltan o La favola dello zar Saltan, \u00e8 un'opera in un prologo e quattro atti di Nikolaj Andreevi\u010d Rimskij-Korsakov su libretto di Vladimir Bel'skij, ispirato all'omonima fiaba di Aleksandr Pu\u0161kin. Il titolo completo dell'opera e del testo pu\u0161kiniano \u00e8 \"\u0421\u043a\u0430\u0437\u043a\u0430 \u043e \u0446\u0430\u0440\u0435 \u0421\u0430\u043b\u0442\u0430\u043d\u0435, \u043e \u0441\u044b\u043d\u0435 \u0435\u0433\u043e \u0441\u043b\u0430\u0432\u043d\u043e\u043c \u0438 \u043c\u043e\u0433\u0443\u0447\u0435\u043c \u0431\u043e\u0433\u0430\u0442\u044b\u0440\u0435 \u043a\u043d\u044f\u0437\u0435 \u0413\u0432\u0438\u0434\u043e\u043d\u0435 \u0421\u0430\u043b\u0442\u0430\u043d\u043e\u0432\u0438\u0447\u0435 \u0438 \u043e \u043f\u0440\u0435\u043a\u0440\u0430\u0441\u043d\u043e\u0439 \u0446\u0430\u0440\u0435\u0432\u043d\u0435 \u041b\u0435\u0431\u0435\u0434\u0438\", cio\u00e8 \"La fiaba dello zar Saltan, di suo figlio il glorioso e potente bogatyr principe Gvidon Saltanovi\u010d e della bellissima zarevna Lebed\"'.\nStoria della composizione.\nNell'inverno 1898-99 Rimskij-Korsakov ed il librettista Vladimir Bel'skij iniziarono ad elaborare, fra gli altri, \"La fiaba dello zar Saltan\" come soggetto per un'opera lirica. L'idea era di ultimare l'opera per il centenario della nascita di Pu\u0161kin nel 1899. Tra la primavera e l'estate l'opera venne scritta assieme al libretto e la sua orchestrazione venne ultimata all'inizio del 1900. La trama dell'opera \u00e8 generalmente fedele al testo originale con alcune aggiunte (in particolare nel primo atto) e riduzioni (i tre viaggi di Gvidon sono condensati in uno solo). Il libretto di Bel'skij attinge a piene mani dal poema di Pu\u0161kin, di cui imita lo stile. La musica \u00e8 tipica dello stile operistico di Rimskij-Korsakov successivo a \"Sneguro\u010dka\", con un uso diffuso del leitmotiv. Inizialmente Rimskij-Korsakov aveva proposto di pubblicare l'opera all'amico Mitrofan Beljaev, ma, essendosi egli rifiutato, si accord\u00f2 con l'editore Bessel. L'opera fu rappresentata per la prima volta al teatro Solodovnikov di Mosca il 21 ottobre 1900. Nel 1911, mentre assisteva ad una rappresentazione dell'opera a Kiev, il primo ministro russo P\u00ebtr Stolypin fu assassinato da Dmitrij Bogrov con due colpi di pistola. \nTrama.\nL'azione si svolge in parte nella citt\u00e0 di Tmutarakan', in parte nell'isola di Bujan.\nPrologo.\nUna sera d'inverno, in una stanza. Tre sorelle filano. La maggiore e la mezzana non si impegnano molto, come suggerisce la vecchia Babaricha, invece la minore, Militrisa, si d\u00e0 da fare. Le due sorelle pi\u00f9 vecchie si vantano della propria bont\u00e0 e bellezza e fantasticano su cosa farebbero, se diventassero zarina. Alla loro porta si ferma lo zar, di passaggio con un seguito di boiardi, e si mette ad ascoltare la conversazione delle sorelle. La pi\u00f9 anziana promette di allestire un banchetto immenso, la mezzana di tessere panni in quantit\u00e0 e la minore di dare alla luce allo zar un bogatyr. Lo zar entra: sbalordite, le tre sorelle e Babaricha cadono in ginocchio. Lo zar ordina loro di seguirle a palazzo, affinch\u00e9 Militrisa diventi zarina, e le altre due diventino Povaricha (cuoca) e Tka\u010dicha (tessitrice). Le due sorelle maggiori sono molto indispettite e chiedono a Babaricha di aiutarle a vendicarsi di Militrisa. Babaricha propone un piano: quando lo zar partir\u00e0 per la guerra, e Militrisa partorir\u00e0 un figlio, esse invece della lieta notizia manderanno allo zar un messaggio con scritto che la zarina ha dato alla luce un mostro. Le sorelle approvano il piano e ne pregustano il successo.\nAtto I.\nIl palazzo dello zar a Tmutarakan'. Militrisa \u00e8 triste. Con lei ci sono Babaricha, il giullare, i servitori e le guardie presso la porta. Entra Povaricha con un vassoio di leccornie. Entra un vecchio che chiede di essere condotto dalla zarina, perch\u00e9 vuole raccontare delle favole per il bambino. Giunge anche Tka\u010dicha a vantarsi del raffinato tappeto da lei tessuto. Lo zarevic si sveglia e le balie gli cantano un'allegra canzone infantile. La corte dello zar si riempie di persone. Tutti sono incantati dal bambino ed il coro canta in onore suo e della madre. Facendosi largo tra la folla, irrompe con una lettera dello zar un messaggero ubriaco, che si lamenta di essere stato mal ricevuto dallo zar Saltan, e racconta di come invece una vecchia lo abbia rimpinzato di cibo e fatto bere a volont\u00e0. Gli scrivani leggono il messaggio, in cui si ordina ai boiardi di prendere senza indugio la zarina ed il neonato, di metterli in una botte e di gettarli negli abissi del mare. Tutti sono sconcertati: Militrisa \u00e8 disperata, mentre le due sorelle gioiscono con cattiveria. La zarina abbraccia suo figlio Gvidon, cantando tutta la sua pena. Si introduce un'enorme botte dove vengono rinchiusi madre e figlio, per essere portati in riva al mare. Il pianto della folla si confonde con le onde del mare.\nAtto II.\nSulla riva dell'isola di Bujan. L'orchestra rappresenta solennemente la forza del mare. Tra le onde la botte appare e scompare. A poco a poco il mare si placa, la botte giunge a riva e ne escono la zarina e lo zarevic cresciuto. Sono felici di essere salvi, ma la zarina \u00e8 inquieta perch\u00e9 l'isola appare vuota e selvaggia. Gvidon tranquillizza la madre e si costruisce un arco e delle frecce. D'improvviso si ode un rumore di lotta: un cigno si dibatte in mezzo al mare e su di lui piomba un nibbio. Gvidon prende la mira e gli tira una freccia. Si fa buio. Madre e figlio osservano stupiti il cigno uscire dal mare e ringraziare il suo salvatore, promettendogli di essere riconoscente e raccontando di essere in realt\u00e0 una fanciulla, mentre il nibbio ucciso era un mago malvagio. Infine li esorta a non affliggersi e ad abbandonarsi al sonno. Allora la madre canta al figlio una ninnananna ed entrambi si addormentano. All'alba appare tra le nebbie la citt\u00e0 fantastica di Ledenec. Madre e figlio si svegliano e si incuriosiscono; Gvidon capisce che l\u00ec si trova il cigno. Dalle porte della citt\u00e0 esce il popolo in tripudio, ringrazia Gvidon per averli liberati dal mago malvagio e gli chiede di regnare sulla loro citt\u00e0.\nAtto III.\nScena prima Sulla riva dell'isola di Bujan. Da lontano si vede una nave diretta a Tmutarakan': Gvidon la osserva con malinconia. Si lamenta con il cigno, perch\u00e9 gli sono venute a noia tutte le meraviglie dell'isola, mentre vorrebbe vedere suo padre, ma in modo da non essere visto. Il cigno acconsente ad esaudire il suo desiderio, e gli ordina di immergersi per tre volte in mare, per trasformarsi in un calabrone. Gvidon quindi vola per raggiungere la nave, e l'orchestra esegue il celebre \"Volo del calabrone\".\nScena seconda La corte dello zar a Tmutarakan'. Lo zar Saltan siede sul trono ed \u00e8 triste, presso di lui ci sono Povaricha, Tka\u010dicha e Babaricha. A riva la nave attracca. I mercanti forestieri vengono invitati dallo zar, sono fatti sedere ad una tavola imbandita e viene loro offerto il cibo. In segno di ringraziamento i mercanti iniziano a narrare le meraviglie da loro viste in giro per il mondo: la metamorfosi di un'isola deserta nella bella citt\u00e0 di Ledenec, dove vivono uno scoiattolo che rode noci d'oro e sa cantare, e trentatr\u00e9 bogatyr. Povaricha e Tka\u010dicha cercano di distrarre lo zar con altri racconti: per questo il calabrone irritato le punge entrambe su un sopracciglio. Nello zar cresce il desiderio di visitare l'isola. Allora Babaricha racconta la pi\u00f9 straordinaria delle meraviglie: la bellissima figlia di uno zar, la cui bellezza offusca il cielo di giorno ed illumina la terra di notte. Il calabrone punge Babaricha in un occhio ed ella grida. Inizia un bel trambusto: si d\u00e0 la caccia al calabrone, che per\u00f2 riesce a fuggire.\nAtto IV.\nScena prima Sulla riva dell'isola di Bujan. \u00c8 sera. Gvidon sogna la bellissima zarevna e chiama a s\u00e9 il cigno, per svelargli il suo amore per lei e chiedergli di trovarla. Il cigno non esaudisce subito la richiesta: non \u00e8 sicuro dell'autenticit\u00e0 del sentimento, ma Gvidon insiste. Alla fine il cigno cede e rivela a Gvidon di essere proprio lei la sua amata, e dall'oscurit\u00e0 appare la zarevna Lebed' in tutto lo splendore della sua bellezza. Al mattino la zarina Militrisa si reca al mare con il suo seguito. Gvidon e la zarevna le chiedono di acconsentire alle nozze e Militrisa li benedice.\nScena seconda L'introduzione orchestrale celebra le meraviglie della citt\u00e0 di Ledenec. Nell'isola si attende l'arrivo dello zar Saltan. Si diffonde un suono di campane. Una nave giunge all'approdo. La corte dello zar scende a riva, seguita dallo zar stesso accompagnato da Povaricha, Tka\u010dicha e Babaricha. Gvidon accoglie l'illustre ospite, facendolo sedere accanto a s\u00e9 ed invitandolo ad ammirare le tre meraviglie del luogo: ad un suo cenno squillano le trombe, e compare una casetta di cristallo con lo scoiattolo straordinario, poi i valorosi guerrieri e, infine, la zarevna Lebed' esce da un terem. Tutti sono estasiati e si coprono gli occhi con le mani, accecati dalla sua bellezza. Saltan \u00e8 commosso e chiede alla magica Lebed' di mostrargli la zarina Militrisa. Ella lo invita a guardare sul terem: sul terrazzino compare la zarina che intona un duetto gioioso e commosso con Saltan. Poi lo zar chiede di suo figlio, e Gvidon si rivela. Povaricha e Tka\u010dicha cadono ai piedi dello zar, implorando perdono, mentre Babaricha fugge terrorizzata, ma lo zar colmo di gioia perdona tutte."}
{"id": "3140448", "revid": "309289", "url": "https://it.wikipedia.org/wiki?curid=3140448", "title": "Monti Hangaj", "text": ""}
{"id": "3140449", "revid": "709565", "url": "https://it.wikipedia.org/wiki?curid=3140449", "title": "Frankie Bellevan", "text": "Frankie Bellevan \u00e8 un personaggio dei fumetti, creato da Andrea Lavezzolo come spalla del Piccolo Ranger\nIl personaggio.\nVera spalla comica del Piccolo Ranger, compagno pressoch\u00e9 inseparabile, appare per la prima volta nel n. 5 della serie. Si presenta come un vecchio sbruffone, baro ed imbroglione, con baffi bianchi di una lunghezza straordinaria, che in passato ne ha davvero viste di tutti i colori. Maldestro, con la tendenza a cacciarsi spesso nei pasticci, ha in realt\u00e0 una discreta esperienza che gli permette di cavarsela nelle situazioni pi\u00f9 intricate. Comprimario che talvolta si trasforma in vero protagonista, con le sue gaffes e le sue millanterie rende la narrazione assai vivace e divertente.\nPerseguitato dalla bizzarra \"Annie Quattropistole\", che vuol fare di lui il suo ottavo marito, riesce sempre a cavarsela anche a prezzo di vergognose ritirate. L'esilarante Frankie si contraddistingue anche per la stravagante abitudine di rivolgersi ad amici e rivali con suggestivi e sconosciuti appellativi, come ad esempio il ben noto ai lettori della serie \"cracchignollo\".\nIl personaggio ha la caratteristica di essere rappresentato in maniera quasi caricaturale."}
{"id": "3140462", "revid": "1718925", "url": "https://it.wikipedia.org/wiki?curid=3140462", "title": "Visaginas", "text": "Visaginas \u00e8 una citt\u00e0 dell\u2019omonimo distretto (di cui tra l\u2019altro \u00e8 il capoluogo) della contea di Utena, nell\u2019est della Lituania (poco lontana dalle confinanti Bielorussia e Lettonia).\nSi sviluppa vicino al lago Visaginas, da cui trae nome il centro urbano. Secondo un censimento del 2011, la popolazione ammonta a 22.361 abitanti.\nGli annali riportano una prima menzione della citt\u00e0 nel 1526. L'insediamento attuale fu fondato nel 1975 con il nome di \"Snie\u010dkus\", per creare un centro abitato destinato ai lavoratori della Centrale nucleare di Ignalina. Fu fondato su un insediamento formato da 4 villaggi, il pi\u00f9 grande dei quali portava appunto il nome di Visaginas.\nLa ferrovia Vilnius\u2013Daugavpils percorre l\u2019area esterna della citt\u00e0, permettendo cos\u00ec collegamenti rapidi tra le varie aree periferiche e non. Le autostrade collegano Visaginas ad altri insediamenti maggiori come la capitale, Anyk\u0161\u010diai e Zarasai.\nStoria.\nNell'antichit\u00e0, le aree nei pressi di Visaginas erano abitate dai Selonici. La prima menzione risale all\u2019anno sopraccitato (1526) ad opera del latifondista Vaitiekus Go\u0161tautas, il quale autorizz\u00f2 la costruzione di una chiesa. Tra il XIV e il XIX secolo, l'area fu invasa dall'Ordine livoniano, dall'impero svedese, dall'impero russo e dalle truppe napoleoniche.\nPrima della Seconda guerra mondiale, dal 1922 al 1939, l'area della moderna Visaginas divenne un unico gmina (termine polacco che sta per comune) appartenente alla Seconda Repubblica di Polonia.\nLa costruzione della centrale nucleare (1975) port\u00f2 a un incremento della popolazione locale: si venne a costituire Snie\u010dkus, quartiere di residenza dei lavoratori della centrale. Il nome derivava dal Segretario Generale del Partito Comunista della Lituania Antanas Snie\u010dkus. Nel 1977 alla citt\u00e0 fu riconosciuta la qualifica di insediamento urbano, ricevendo diritti poi successivamente confermati anche a seguito dell\u2019indipendenza raggiunta nel 1991.\nSuperata la parentesi sovietica, la presenza della comunit\u00e0 russa non \u00e8 scemata e costituisce ad oggi ancora la maggioranza della popolazione: Visaginas \u00e8 diventato uno snodo cruciale per l'economia nazionale ed europea, con special riferimento all'area baltica.\nPopolazione.\nInnegabile che la variet\u00e0 etnica possa aver portato alla formazione di vari ambienti culturali in citt\u00e0.\nIndustria.\nLa centrale nucleare ha rappresentato a lungo la principale attivit\u00e0 industriale del luogo: \u00e8 stata considerata una delle pi\u00f9 potenti al mondo. Ha cessato di operare nel dicembre del 2009 per ragioni legate alla sicurezza pubblica e ad oggi continua ad essere inattiva. Gi\u00e0 dopo il disastro di \u010cernobyl' nell'aprile del 1986, la potenza del reattore fu ridotta a MW causando una modificazione sostanziale. L\u2019impianto forniva lavoro a pi\u00f9 di 5000 persone. Attualmente, gli interessi principali si concentrano sullo sfruttamento o produzione di altre risorse: calcestruzzo, cemento armato e legno. Non mancano aziende dedite al settore manifatturiero, trasporti e abbigliamento. Si contano circa 1500 compagnie industriali nell'area cittadina, perlopi\u00f9 piccole imprese.\nAmministrazione.\nLa citt\u00e0 \u00e8 gemellata con:"}
{"id": "3140464", "revid": "198277", "url": "https://it.wikipedia.org/wiki?curid=3140464", "title": "Film thriller erotici", "text": "Il \"thriller\" erotico \u00e8 un genere di film a met\u00e0 strada tra il filone erotico e il \"thriller\", o anche il giallo. \u00c8 in ogni modo difficile considerare tali produzioni come un sottogenere delle produzioni erotiche, in quanto spesso anche la trama gialla ne \u00e8 una componente importante, soprattutto nelle opere di maggior qualit\u00e0 (come ad esempio \"Basic Instinct\").\nIl \"thriller\" erotico ha ottenuto una crescente popolarit\u00e0, soprattutto negli Stati Uniti, a partire dalla met\u00e0 degli anni 1980 fino a tutti gli anni 1990; altre cinematografie, soprattutto europee, hanno prodotto film dello stesso genere attingendo all'esempio statunitense. Il pi\u00f9 noto e prolifico regista del genere \u00e8 Adrian Lyne.\nCaratteristiche.\nLa definizione stessa di \"thriller\" erotico \u2014 a met\u00e0 strada fra il giallo e l'erotico \u2014 ne rende difficile una classificazione che comprenda caratteristiche univoche. Molti film del genere vengono, infatti, etichettati come \"thriller\", drammi o altro; inoltre, se dobbiamo definire \"thriller\" erotici tutte le pellicole che hanno una trama gialla e sono ricche di scene erotiche, dovremmo citare tutte le opere realizzate dal 1990 in poi, nonch\u00e9 \"a posteriori\" molti dei titoli appartenenti al filone del giallo all'italiana degli anni 1970.\nIl fenomeno dei \"thriller\" erotici si svilupp\u00f2 negli Stati Uniti dopo l'enorme successo delle prime pellicole che osavano spingere la trama gialla nei territori dell'erotismo (come \"9 settimane e \u00bd\" e \"Attrazione fatale\"). L'aspetto legato al \"thriller\" propriamente statunitense si legava al lato erotico pi\u00f9 o meno spinto (dal \"glamour\" de \"Il colore della notte\" al pi\u00f9 esplicito \"Bound - Torbido inganno\"). Si \u00e8 trattato di una fase del cinema, che dalla seconda met\u00e0 degli anni 1980 ha spinto la tensione erotica \u2013 che gi\u00e0 compariva nelle pellicole hollywoodiane, con ad esempio le \"dark lady\", fin dagli anni 1950 \u2013 oltre i limiti precedenti.\nIl sottogenere dei \"thriller\" erotici si ritiene esaurito col finire degli anni 1990, in quanto tale cinematografia ha definito uno standard in seguito fatto proprio dalla maggior parte del cinema giallo o poliziesco.\nFilmografia rappresentativa.\nNon esiste un elenco standardizzato di \"thriller\" erotici, ma generalmente fra i titoli pi\u00f9 conosciuti del genere citiamo:"}
{"id": "3140467", "revid": "767487", "url": "https://it.wikipedia.org/wiki?curid=3140467", "title": "Jal\u00f3n (fiume)", "text": "Lo Jal\u00f3n \u00e8 un fiume della Spagna settentrionale, uno dei principali affluenti dell'Ebro. \u00c8 lungo 224\u00a0km e drena un ampio bacino di 9.338\u00a0km\u00b2. La portata a Calatayud \u00e8 di 20,8\u00a0m\u00b3/s, per\u00f2 \u00e8 piuttosto irregolare per essere un fiume a regime pluviale mediterraneo.\nGeografia.\nSorgente.\nNasce ai piedi della sierra Ministra, dalla Fuente Vieja, situata ai piedi del cerro Monteagudillo, a Benamira, Medinaceli, (provincia di Soria) per la quale scorre incassato fino ad Arcos de Jal\u00f3n, dove si allarga a favore dei materiali terziari soffici della depressione di Monreal de Ariza, scorrendo gi\u00e0 in territorio aragonese.\nMedio corso.\nIn questo settore riceve le acque dei fiumi N\u00e1gima e Henar. Ancora una volta si incassa nelle pieghe calcaree di Alhama de Arag\u00f3n e attraversa con meandri incassati nel paleozoico di Bubierca, del ramo castigliano della cordigliera iberica. In questo tratto riceve i fiumi Monegrillo, Piedra, Mesa e Manubles.\nNella depressione tettonica di Calatayud, e a scapito dei gessi, amplia la valle ed elabora una bella scarpata sul lato sinistro. Riceve qui i fiumi Jiloca, Perejiles e Ribota. Torna a tagliare il paleozoico delle \"sierras\" di Algair\u00e9n e de la Virgen, con meandri ben marcati e incassati.\nSbocco.\nUna volta raggiunta la depressione dell'Ebro, riceve le acque dell'Aranda, del Gr\u00edo e dell'Alpartir, dirigendosi verso Torres de Berrell\u00e9n, dove sfocia nell'Ebro.\nLuoghi di interesse turistico.\nNella valle dello Jal\u00f3n si trovano tuttora molte case-grotte abitate, soprattutto tra Ricla e B\u00e1rboles."}
{"id": "3140469", "revid": "339392", "url": "https://it.wikipedia.org/wiki?curid=3140469", "title": "Provincia Govis\u00fcmber", "text": ""}
{"id": "3140470", "revid": "104458", "url": "https://it.wikipedia.org/wiki?curid=3140470", "title": "Stefano Gross", "text": "Biografia.\nStagioni 2005-2010.\nOriginario di Pozza di Fassa in provincia di Trento, Gross \u00e8 nel giro delle nazionali italiane dal 2005, anno in cui ha partecipato ai Mondiali juniores di Bardonecchia, in febbraio (27\u00ba nello slalom gigante, 8\u00ba nello slalom speciale), e ha esordito in Coppa Europa in dicembre. Nel 2006 ha poi sfiorato la medaglia ai Mondiali juniores del Qu\u00e9bec giungendo 4\u00ba nello slalom speciale.\nHa esordito in Coppa del Mondo il 22 dicembre 2008 nello slalom dell'Alta Badia senza per\u00f2 concludere la prova. Poco pi\u00f9 di un mese dopo, il 1\u00ba febbraio 2009, ha ottenuto i primi punti nel circuito con il 25\u00ba posto di Garmisch-Partenkirchen. A livello di Coppa Europa ha invece conquistato i suoi primi podi durante la stagione 2009-2010 (due secondi e un terzo posto).\nStagioni 2011-2021.\nNel 2011 ha debuttato ai Campionati mondiali, classificandosi 22\u00ba in slalom speciale a Garmisch-Partenkirchen; l'8 gennaio 2012 ha colto il suo primo podio in Coppa del Mondo, giungendo terzo nello slalom speciale di Adelboden. Nel 2013 ha partecipato ai Mondiali di Schladming (11\u00ba in slalom speciale), mentre nel 2014 ha vinto il titolo italiano, sempre in slalom, e ha preso parte ai XXII Giochi olimpici invernali di : il 22 febbraio \u00e8 giunto quarto nella prova di slalom speciale, a cinque centesimi dal podio.\nL'11 gennaio 2015 ha ottenuto la sua prima vittoria in Coppa del Mondo, conquistando con un vantaggio di due centesimi di secondo il primo posto nello slalom speciale sulla Chuenisb\u00e4rgli di Adelboden davanti al tedesco Fritz Dopfer e all'austriaco Marcel Hirscher. Ai successivi Mondiali di Vail/Beaver Creek 2015 non ha completato lo slalom speciale, mentre nella rassegna iridata di Sankt Moritz 2017, nella medesima specialit\u00e0, si \u00e8 classificato 9\u00ba. Il 19 dicembre 2017, nello slalom in notturna in Val di Fassa ha ottenuto la sua prima vittoria in Coppa Europa; ai XXIII Giochi olimpici invernali di si \u00e8 classificato 16\u00ba nello slalom speciale. L'anno dopo ai Mondiali di \u00c5re \u00e8 stato 10\u00ba nello slalom speciale, mentre a quelli di Cortina d'Ampezzo 2021 non ha completato lo slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "3140472", "revid": "115861265", "url": "https://it.wikipedia.org/wiki?curid=3140472", "title": "Gara FIS", "text": "Una gara FIS \u00e8 una competizione sciistica organizzata dalla Federazione Internazionale Sci, ma non facente parte n\u00e9 di un circuito che assegna un trofeo (Coppa del Mondo e circuiti continentali), n\u00e9 dei Mondiali o dei Mondiali juniores. Le gare FIS, oltre a proclamare i vincitori delle singole competizioni, assegnano anche punti validi ai fini del punteggio FIS.\nDescrizione.\nPoich\u00e9 \u00e8 richiesto un punteggio FIS minimo per poter partecipare alle competizioni maggiori, alle gare FIS partecipano soprattutto i giovani sciatori all'inizio della loro attivit\u00e0; vi prendono tuttavia parte anche sciatori gi\u00e0 affermati, che le utilizzano ai fini dell'allenamento, o al termine della carriera, specie nel proprio Paese d'origine.\nLa FIS organizza gare per le seguenti discipline:\nFino al 2005 c'erano gare FIS anche di salto con gli sci, poi abolite."}
{"id": "3140473", "revid": "104458", "url": "https://it.wikipedia.org/wiki?curid=3140473", "title": "Gare FIS", "text": ""}
{"id": "3140477", "revid": "309289", "url": "https://it.wikipedia.org/wiki?curid=3140477", "title": "Provincia Hentiy", "text": ""}
{"id": "3140482", "revid": "1718925", "url": "https://it.wikipedia.org/wiki?curid=3140482", "title": "Lorenzo Marcello (sommergibile 1938)", "text": "Il Lorenzo Marcello \u00e8 stato un sommergibile della Regia Marina.\nStoria.\nInquadrato nel II Gruppo Sommergibili con base a Napoli, fu impiegato per attivit\u00e0 addestrativa a fine anni Trenta. \nIl 5 giugno 1940, nell'imminenza dell'entrata in guerra dell'Italia, part\u00ec da Napoli diretto al largo di Capo Palos, ma fu obbligato al rientro (arriv\u00f2 a Cagliari il 10 giugno) da fughe di cloruro di metile che avevano determinato l'intossicazione di vari membri dell'equipaggio.\nFra giugno e ottobre 1940 svolse tre infruttuose missioni offensive in Mediterraneo, per un totale di 3209 miglia di navigazione in superficie e 302 in immersione.\nSe ne dispose poi l'invio in Atlantico. Il \"Marcello\" salp\u00f2 da Napoli il 31 ottobre 1940 e il 5 novembre pass\u00f2 lo stretto di Gibilterra; portatosi poi nella sua zona d'agguato nei pressi di Capo San Vincenzo, cerc\u00f2 inutilmente due convogli le cui posizioni gli erano state segnalate e il 27 novembre diresse per Bordeaux, sede della base atlantica italiana di Betasom, ove giunse il 2 dicembre. \nL'11 gennaio 1941 lasci\u00f2 Bordeaux al comando del c.c. Carlo Alberto Teppati per la seconda missione atlantica: il 17 gennaio, appena raggiunta la zona d'operazioni (ad ovest dell'Irlanda), cerc\u00f2 di attaccare un convoglio ma sub\u00ec caccia antisommergibile da parte della scorta, con vari danni alla cassa assetto prodiera; il danno costrinse, due giorni dopo, ad intraprendere la rotta di rientro. La mattina del giorno seguente cannoneggi\u00f2 il piroscafo belga \"Portugal\" (1550 tsl) affondandolo, ma perdendo un artigliere, che cadde in mare e anneg\u00f2. Il 24 giugno il sommergibile raggiunse Bordeaux.\nIl 6 febbraio 1941 il \"Marcello\" salp\u00f2 da Bordeaux diretto a ovest dell'Irlanda, ma scomparve nel nulla.\nNel dopoguerra gli inglesi hanno segnalato tre azioni antisommergibile, tutte avvenute il 21 febbraio 1941, che avrebbero potuto essere state la fine del \"Marcello\":\nNessuna delle tre azioni coincide per\u00f2 con la zona d'agguato del \"Marcello\" dal 19 febbraio, cio\u00e8 fra i paralleli 57\u00b0 e 58\u00b0 N. Altra possibilit\u00e0 \u00e8 che autore dell'affondamento sia stato un idrovolante Short Sunderland, ma tale ipotesi \u00e8 anch'essa poco probabile.\nScomparvero con il sommergibile il comandante Teppati e 57 fra ufficiali, sottufficiali e marinai."}
{"id": "3140485", "revid": "486946", "url": "https://it.wikipedia.org/wiki?curid=3140485", "title": "Breathe (Reprise)", "text": ""}
{"id": "3140497", "revid": "767487", "url": "https://it.wikipedia.org/wiki?curid=3140497", "title": "Promises Written in Water", "text": "Promises Written in Water \u00e8 un film del 2010 montato, prodotto e diretto da Vincent Gallo. Il cast comprende Vincent Gallo, Delfine Bafort, Sage Stallone, Lisa Love e Hope Tomaselli.\nPresentato nel settembre 2010 alla Mostra del Cinema di Venezia e al Toronto International Film Festival.\nGallo ha descritto il suo nuovo film come un film altamente concettuale realizzato senza seguire un programma tradizionale di produzione o di pre-produzione. Ha iniziato le riprese, senza alcuna preparazione o sceneggiatura. Il risultato \u00e8 un'opera in bianco e nero che rimanda al cinema indipendente statunitense di John Cassavetes e di Andy Warhol o a quello francese di Philippe Garrel e Jean-Luc Godard.\nPer promuoverlo Vincent Gallo ha scelto il silenzio evitando fotografi, giornalisti, passerelle e bagni di folla in entrambi i festival in cui \u00e8 stato invitato.\nTrama.\nMallory \u00e8 una giovane e bellissima ragazza malata di cancro in fase terminale che chiede a Kevin, fotografo incontrato da poco, di starle vicino negli ultimi momenti di vita, di preservare il suo corpo dal dolore, e infine di essere cremata dopo la sua morte. Kevin per mantenere le promesse fatte cerca e trova lavoro in un'impresa di pompe funebri e con la sua macchina fotografica ferma per l'ultima volta la bellezza del corpo di Mallory prima della sua cremazione."}
{"id": "3140501", "revid": "287204", "url": "https://it.wikipedia.org/wiki?curid=3140501", "title": "Grandimprese (Sanremo edition)", "text": ""}
{"id": "3140509", "revid": "599013", "url": "https://it.wikipedia.org/wiki?curid=3140509", "title": "Alejandro Alfaro", "text": "Carriera.\nAlfaro inizia a giocare a calcio a 7 anni nel Siempre Alegres, una squadra di La Palma del Condado.\nA 16 anni, nella stagione 2003-2004, lascia il Siempre Alegres per entrare nelle giovanili del Siviglia.\nNella stagione 2004-2005 gioca nel Sevilla FC Juvenil, in Divisi\u00f3n de Honor, ed \u00e8 allenato da Luis de la Fuente. Contemporaneamente, Manuel Jim\u00e9nez Jim\u00e9nez, allenatore del Sevilla Atl\u00e9tico, lo fa scendere in campo per sette volte in Segunda Divisi\u00f3n B.\nNella stagione 2006-2007 contribuisce alla promozione del Sevilla Atl\u00e9tico in Segunda Divisi\u00f3n con 35 presenze e 9 gol.\nL'allenatore della prima squadra Juande Ramos lo fa esordire in Primera Divisi\u00f3n il 30 aprile 2006 nella partita vinta 2-1 contro la Real Sociedad allo Stadio Anoeta, mandandolo in campo all'81 al posto di Jes\u00fas Navas.\nIl 7 maggio entra nel secondo tempo al posto di Jes\u00fas Antonio Mora Nieto nella partita vinta 2-0 in casa del M\u00e1laga CF e colleziona la sua seconda e ultima presenza stagionale con la prima squadra.\nNella stagione 2006-2007 gioca 19 partite con la squadra allenata da Juande Ramos.\nIl 23 novembre 2006 esordisce in Coppa UEFA nella partita del Girone C giocata in casa contro lo Sporting Braga, entrando in campo al 78' al posto di Adriano Correia Claro.\nIl 28 gennaio segna il suo primo gol nella partita di campionato vinta 4-2 in casa del Levante e fornisce due assist.\nIn Coppa UEFA gioca 5 partite e in Coppa del Re colleziona cinque presenze e due gol. Il Siviglia si aggiudica entrambe le competizioni e in campionato arriva al terzo posto.\nNella stagione 2007-2008 colleziona 35 presenze e 7 gol in Segunda Divisi\u00f3n con il Sevilla Atl\u00e9tico, che conclude il campionato al nono posto. Con la prima squadra gioca quattro partite e vince la seconda Coppa del Re.\nNel 2007 gioca anche quattro partite con la Nazionale Under-21 spagnola e colleziona due partite e un gol con la Selezione dell'Andalusia.\nNel 2008 viene ceduto in prestito per una stagione al Tenerife. Sotto la guida di Jos\u00e9 Luis Oltra, contribuisce alla promozione della squadra delle Isole Canarie giocando da titolare tutte le partite e realizzando 20 gol in 35 presenze. Con i 20 gol segnati diventa il secondo miglior marcatore del Tenerife dopo il compagno Nino, che segna 29 gol.\nNella stagione successiva partecipa agli allenamenti del precampionato con il Siviglia prima di tornare in prestito al Tenerife, dove \u00e8 un idolo dei tifosi. In Primera Divisi\u00f3n gioca 36 partite e segna 7 gol. Il Tenerife termina il campionato al penultimo posto e retrocede in Segunda Divisi\u00f3n.\nNella stagione 2010-2011 torna al Siviglia con cui gioca 27 partite e segna 7 reti.\nNella partita di ritorno della Supercoppa spagnola persa 4-0 contro il entra nel secondo tempo al posto di Lu\u00eds Fabiano.\nIn campionato scende in campo 20 volte e segna due gol, in Europa League gioca due partite, realizzando una doppietta nella partita vinta per 4-0 contro il Karpaty Lviv.\nIn Coppa del Re, dove gli andalusi vengono eliminati in semifinale dai futuri vincitori del , segna 3 gol in quattro partite.\nL'8 agosto 2011 passa al Maiorca con cui si lega per 5 anni"}
{"id": "3140510", "revid": "309289", "url": "https://it.wikipedia.org/wiki?curid=3140510", "title": "Provincia Hovd", "text": ""}
{"id": "3140512", "revid": "539461", "url": "https://it.wikipedia.org/wiki?curid=3140512", "title": "Thriller erotico", "text": ""}
{"id": "3140520", "revid": "113956036", "url": "https://it.wikipedia.org/wiki?curid=3140520", "title": "Ebeleben", "text": "Ebeleben \u00e8 una citt\u00e0 della Turingia, in Germania. Appartiene al circondario del Kyffh\u00e4user.\nEbeleben svolge il ruolo di \"comune amministratore\" (\"Erf\u00fcllende Gemeinde\") nei confronti dei comuni di Abtsbessingen, Bellstedt, Freienbessingen, Holzsu\u00dfra e Rockstedt.\nStoria.\nIl 31 dicembre 2019 venne aggregato alla citt\u00e0 di Greu\u00dfen il comune di Th\u00fcringenhausen."}
{"id": "3140521", "revid": "287204", "url": "https://it.wikipedia.org/wiki?curid=3140521", "title": "Patrik Jarbyn", "text": ""}
{"id": "3140522", "revid": "287204", "url": "https://it.wikipedia.org/wiki?curid=3140522", "title": "Wiehe", "text": "Wiehe \u00e8 una frazione (\"Ortsteil\") della citt\u00e0 tedesca di Ro\u00dfleben-Wiehe.\nStoria.\nIl 1\u00ba gennaio 2019 la citt\u00e0 di Wiehe venne fusa con la citt\u00e0 di Ro\u00dfleben e con i comuni di Donndorf e Nausitz, formando la nuova citt\u00e0 di Ro\u00dfleben-Wiehe."}
{"id": "3140527", "revid": "113989324", "url": "https://it.wikipedia.org/wiki?curid=3140527", "title": "Abtsbessingen", "text": "Abtsbessingen (letteralmente \"Bessingen dell'Abate\", in contrapposizione alla vicina Freienbessingen \u2013 \"Bessingen libera\") \u00e8 un comune della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato dal \"comune amministratore\" (\"Erf\u00fcllende Gemeinde\") di Ebeleben."}
{"id": "3140530", "revid": "1446238", "url": "https://it.wikipedia.org/wiki?curid=3140530", "title": "Bellstedt", "text": "Bellstedt \u00e8 un comune di 174 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato dal \"comune amministratore\" (\"Erf\u00fcllende Gemeinde\") di Ebeleben."}
{"id": "3140531", "revid": "287204", "url": "https://it.wikipedia.org/wiki?curid=3140531", "title": "Coleraine (disambigua)", "text": "Coleraine \u00e8 una citt\u00e0 del Regno Unito, in Irlanda del Nord.\nDa essa derivano:"}
{"id": "3140532", "revid": "113989344", "url": "https://it.wikipedia.org/wiki?curid=3140532", "title": "Freienbessingen", "text": "Freienbessingen (letteralmente \"Bessingen libera\", in contrapposizione alla vicina Abtsbessingen \u2013 \"Bessingen dell'Abate\") \u00e8 un comune della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato dal \"comune amministratore\" (\"Erf\u00fcllende Gemeinde\") di Ebeleben."}
{"id": "3140533", "revid": "1446238", "url": "https://it.wikipedia.org/wiki?curid=3140533", "title": "Holzsu\u00dfra", "text": "Holzsu\u00dfra \u00e8 un comune di 291 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato dal \"comune amministratore\" (\"Erf\u00fcllende Gemeinde\") di Ebeleben."}
{"id": "3140534", "revid": "1305772", "url": "https://it.wikipedia.org/wiki?curid=3140534", "title": "Colerain", "text": ""}
{"id": "3140535", "revid": "1446238", "url": "https://it.wikipedia.org/wiki?curid=3140535", "title": "Rockstedt", "text": "Rockstedt \u00e8 un comune di 249 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 amministrato dal \"comune amministratore\" (\"Erf\u00fcllende Gemeinde\") di Ebeleben."}
{"id": "3140536", "revid": "287204", "url": "https://it.wikipedia.org/wiki?curid=3140536", "title": "Cattedrale di Cristo Re", "text": ""}
{"id": "3140537", "revid": "113956068", "url": "https://it.wikipedia.org/wiki?curid=3140537", "title": "Th\u00fcringenhausen", "text": "Th\u00fcringenhausen \u00e8 una frazione della citt\u00e0 tedesca di Ebeleben.\nStoria.\nIl 31 dicembre 2019 il comune di Th\u00fcringenhausen venne aggregato alla citt\u00e0 di Ebeleben."}
{"id": "3140539", "revid": "228587", "url": "https://it.wikipedia.org/wiki?curid=3140539", "title": "Servizio di allarme", "text": ""}
{"id": "3140543", "revid": "1543377", "url": "https://it.wikipedia.org/wiki?curid=3140543", "title": "Colerain (contea di Bedford)", "text": "Colerain \u00e8 una township degli Stati Uniti d'America, nella contea di Bedford nello Stato della Pennsylvania. Secondo il censimento del 2000 la popolazione \u00e8 di 1.147 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (99,04%) seguita da quella afroamericana (0,26%), dati del 2000."}
{"id": "3140549", "revid": "113955970", "url": "https://it.wikipedia.org/wiki?curid=3140549", "title": "Wolferschwenda", "text": "Wolferschwenda \u00e8 una frazione della citt\u00e0 tedesca di Greu\u00dfen.\nStoria.\nIl 31 dicembre 2019 il comune di Wolferschwenda venne aggregato alla citt\u00e0 di Greu\u00dfen."}
{"id": "3140554", "revid": "287204", "url": "https://it.wikipedia.org/wiki?curid=3140554", "title": "Donndorf", "text": "Donndorf \u00e8 una frazione (\"Ortsteil\") della citt\u00e0 tedesca di Ro\u00dfleben-Wiehe.\nStoria.\nIl 1\u00ba gennaio 2019 il comune di Donndorf venne fuso con le citt\u00e0 di Ro\u00dfleben e di Wiehe e con il comune di Nausitz, formando la nuova citt\u00e0 di Ro\u00dfleben-Wiehe."}
{"id": "3140556", "revid": "1543377", "url": "https://it.wikipedia.org/wiki?curid=3140556", "title": "Bad Frankenhausen/Kyffh\u00e4user", "text": "Bad Frankenhausen/Kyffh\u00e4user \u00e8 una citt\u00e0 di abitanti della Turingia, in Germania. Appartiene al circondario del Kyffh\u00e4user.\nNelle sue vicinanze, il 15 maggio 1525, venne combattuta la Battaglia di Frankenhausen, in cui le truppe dei principi sbaragliarono le milizie contadine, che si rifugiarono in citt\u00e0, venendo poi massacrate dai lanzichenecchi.\nStoria.\nIl 1\u00ba gennaio 2019 vennero aggregati alla citt\u00e0 di Bad Frankenhausen/Kyffh\u00e4user i comuni di Ichstedt e Ringleben."}
{"id": "3140561", "revid": "113955948", "url": "https://it.wikipedia.org/wiki?curid=3140561", "title": "Gro\u00dfenehrich", "text": "Gro\u00dfenehrich \u00e8 una frazione della citt\u00e0 tedesca di Greu\u00dfen.\nStoria.\nIl 31 dicembre 2019 la citt\u00e0 di Gro\u00dfenehrich venne aggregata alla citt\u00e0 di Greu\u00dfen."}
{"id": "3140566", "revid": "287204", "url": "https://it.wikipedia.org/wiki?curid=3140566", "title": "Ro\u00dfleben", "text": "Ro\u00dfleben \u00e8 una frazione (\"Ortsteil\") della citt\u00e0 tedesca di Ro\u00dfleben-Wiehe.\nStoria.\nIl 1\u00ba gennaio 2019 la citt\u00e0 di Ro\u00dfleben venne fusa con la citt\u00e0 di Wiehe e con i comuni di Donndorf e Nausitz, formando la nuova citt\u00e0 di Ro\u00dfleben-Wiehe."}
{"id": "3140568", "revid": "287204", "url": "https://it.wikipedia.org/wiki?curid=3140568", "title": "Anton Lahdenpera", "text": ""}
{"id": "3140569", "revid": "1446238", "url": "https://it.wikipedia.org/wiki?curid=3140569", "title": "Helbed\u00fcndorf", "text": "Helbed\u00fcndorf \u00e8 un comune di 2.636 abitanti della Turingia, in Germania.\nAppartiene al circondario del Kyffh\u00e4user (targa KYF) ed \u00e8 indipendente dalle comunit\u00e0 amministrative (\"Verwaltungsgemeinschaft\")."}
{"id": "3140576", "revid": "287204", "url": "https://it.wikipedia.org/wiki?curid=3140576", "title": "Swedish Open 1975", "text": "Lo Swedish Open 1975 \u00e8 stato un torneo di tennis giocato sulla terra battuta. \u00c8 stata la 28\u00aa edizione del torneo, che fa parte della categoria del Commercial Union Assurance Grand Prix 1975. Il torneo si \u00e8 giocato a B\u00e5stad in Svezia dal 7 al 13 luglio 1975.\nCampioni.\nSingolare maschile.\n Manuel Orantes ha battuto in finale Jos\u00e9 Higueras 6-0, 6-3\nSingolare femminile.\n Helga Niessen Masthoff ha battuto in finale Ingrid Lofdahl-Bentzer 4-6 6-1 6-3\nDoppio maschile.\n Ove Nils Bengtson / Bj\u00f6rn Borg hanno battuto in finale Juan Gisbert / Manuel Orantes 7-6, 7-5\nDoppio femminile.\n Helga Niessen Masthoff / Heide Schildeknecht-Orth hanno battuto in finale Anna Maria Arias-Pinto Bravo / Linda Tuero 6-2 6-1"}
{"id": "3140579", "revid": "287204", "url": "https://it.wikipedia.org/wiki?curid=3140579", "title": "Swiss Open Gstaad 1975", "text": "Lo Swiss Open Gstaad 1975 \u00e8 stato un torneo di tennis giocato sulla terra rossa. \u00c8 l'8\u00aa edizione dell'Swiss Open, che fa parte del Commercial Union Assurance Grand Prix 1975. Si \u00e8 giocato a Gstaad in Svizzera, dal 7 al 13 luglio 1975.\nCampioni.\nSingolare.\n Ken Rosewall ha battuto in finale Karl Meiler 6-4, 6-4, 6-3\nDoppio.\n J\u00fcrgen Fassbender / Hans-J\u00fcrgen Pohmann hanno battuto in finale Colin Dowdeswell / Ken Rosewall 6-4, 9-7, 6-1"}
{"id": "3140585", "revid": "287204", "url": "https://it.wikipedia.org/wiki?curid=3140585", "title": "Austrian Open 1975", "text": "L'Austrian Open 1975 \u00e8 stato un torneo di tennis giocato sulla terra battuta. \u00c8 stata la 5\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Kitzb\u00fchel in Austria dal 7 al 13 luglio 1975.\nCampioni.\nSingolare maschile.\n Adriano Panatta ha battuto in finale Jan Kode\u0161 2\u20136, 6\u20132, 7\u20135, 6\u20134\nDoppio maschile.\n Paolo Bertolucci / Adriano Panatta hanno battuto in finale Patrice Dominguez / Fran\u00e7ois Jauffret 6-2, 6-2, 7-6"}
{"id": "3140590", "revid": "136801", "url": "https://it.wikipedia.org/wiki?curid=3140590", "title": "Nazionale di Coppa Davis della Serbia e Montenegro", "text": ""}
{"id": "3140591", "revid": "6923", "url": "https://it.wikipedia.org/wiki?curid=3140591", "title": "Davenport Locomotive Works", "text": " \nLa Davenport Locomotive Works, di Davenport, Iowa \u00e8 stata una fabbrica di locomotive dal 1902 al 1956.\nInizi\u00f2 con la costruzione di piccole locomotive a vapore; la prima locomotiva a combustione interna fu costruita nel 1924 e la prima diesel a trasmissione elettrica nel 1927 per conto della \"Northern Illinois Coal Company\" di Boonville, Indiana.\nLa sua produzione si concentr\u00f2 soprattutto su macchine di taglia medio-piccola per ferrovie e societ\u00e0 munite di raccordi industriali; ebbe come clienti anche grosse compagnie ferroviarie come la Chicago Rock Island and Pacific Railroad, la Milwaukee Road, la Atchison Topeka and Santa Fe Railway, la Frisco e la Missouri &amp; Pacific.\nDavenport costru\u00ec locomotive per l'United States Army tra cui la USATC S100 Class."}
{"id": "3140596", "revid": "114848165", "url": "https://it.wikipedia.org/wiki?curid=3140596", "title": "Attilio Deffenu", "text": "Biografia.\nNato da Giuseppe, commerciante e presidente della Societ\u00e0 Operaia di Nuoro, e da Giovanna Sechi, sin da giovane matura simpatie socialiste. A Sassari per compiere gli studi liceali, inizia a collaborare con la rivista socialista locale \"La Via\". Tre anni dopo, nel 1908 si iscrive nella facolt\u00e0 di Giurisprudenza dell'Universit\u00e0 di Pisa, dove sotto l'influenza del sindacalismo di Arturo Labriola e Enrico Leone frequenta gli ambienti anarchici toscani. \u00c8 totale l'inconciliabilit\u00e0 di vedute col socialismo riformista.\nLa vicinanza teorica col sindacalismo di Sorel emerge dalla sua tesi di laurea dal titolo \"La teoria marxista della concentrazione capitalista\" (1912). \nDopo una collaborazione con la rivista anarchica \"Il Pensiero\", scrive per il \"Giornale d'Italia\", sotto lo pseudonimo di Elia Spina pubblica diversi articoli sulla situazione politica e economica sarda. Nel 1914 fonda la rivista \"Sardegna\".\nPartecipa alla prima guerra mondiale nella Brigata Sassari e muore a 27 anni.\nNel 1953 viene costruita in suo onore la prima scuola superiore pubblica (Istituto tecnico commerciale geometri) nella cittadina di Olbia, l'attuale stabile scolastico \u00e8 stato costruito nel 1990 in Via Vicenza 63."}
{"id": "3140597", "revid": "311148", "url": "https://it.wikipedia.org/wiki?curid=3140597", "title": "Taurag\u0117", "text": "Taurag\u0117 (in tedesco \"Tauroggen\") \u00e8 una citt\u00e0 industriale della Lituania e capoluogo della contea omonima.\nSituata sulle sponde del fiume J\u016bra, conta una popolazione di 27.662 abitanti.\nHa ricevuto il titolo di citt\u00e0 nel 1932 ed un proprio stemma codificato nel 1997.\nStoria.\nMenzionata per la prima volta nel 1507, la citt\u00e0 \u00e8 stato un importante centro del Luteranesimo in Lituania. Sebbene facesse parte del Granducato di Lituania, dal 1691 al 1795 venne amministrata economicamente dal Brandeburgo-Prussia; infatti, col matrimonio tra Luigi di Brandeburgo e la principessa Ludwika Karolina Radziwi\u0142\u0142 nel 1691 pass\u00f2 sotto l'amministrazione brandeburghese. Nel 1795, come gran parte del Granducato di Lituania, pass\u00f2 all'Impero russo con la terza spartizione della Polonia. Nel 1915, durante la prima guerra mondiale, una parte significativa delle infrastrutture cittadine vennero distrutte dalle truppe tedesche. Annessa con il resto della Lituania all'URSS nel 1940, il suo castello venne utilizzato dai sovietici per imprigionare gli oppositori politici e i prigionieri di guerra. Quando i nazisti lanciarono l'Operazione Barbarossa (invasione dell'Unione Sovietica), circa 4.000 ebrei di Taurag\u0117 e dei villaggi vicini vennero uccisi (circa il 40% della popolazione cittadina).\nSport.\nCalcio.\nLa squadra principale della citt\u00e0 \u00e8 il Taurag\u0117s Futbolo Klubas Tauras."}
{"id": "3140599", "revid": "30445", "url": "https://it.wikipedia.org/wiki?curid=3140599", "title": "Quintius", "text": ""}
{"id": "3140602", "revid": "140509", "url": "https://it.wikipedia.org/wiki?curid=3140602", "title": "Oil on Canvas", "text": "Oil on Canvas \u00e8 un doppio album del gruppo musicale britannico Japan, pubblicato nel giugno 1983, sei mesi dopo lo scioglimento del gruppo.\nDescrizione.\nL'album contiene dodici brani registrati dal vivo all'Hammersmith Odeon di Londra nel novembre 1982 durante l'ultima tourn\u00e9e in assoluto che il gruppo tenne prima di sciogliersi, con l'aggiunta in formazione del chitarrista e tastierista giapponese Masami Tsuchiya. Oltre alle tracce \"live\" compaiono anche tre inediti, interamente strumentali, incisi in studio: due sono eseguiti in solitaria rispettivamente dal cantante e leader David Sylvian (\"Oil on Canvas\") e dal tastierista Richard Barbieri (\"Temple of Dawn\") e il terzo nuovamente da Sylvian affiancato da Steve Jansen alle percussioni (\"Voices Raised in Welcome, Hands Held in Prayer\").\nTracce.\nTesti e musiche di David Sylvian, eccetto dove indicato"}
{"id": "3140603", "revid": "201550", "url": "https://it.wikipedia.org/wiki?curid=3140603", "title": "Enrico De Marinis", "text": ""}
{"id": "3140604", "revid": "1522738", "url": "https://it.wikipedia.org/wiki?curid=3140604", "title": "Plung\u0117", "text": "Plung\u0117 \u00e8 una citt\u00e0 della Lituania, capoluogo della Contea di Tel\u0161iai. Con una popolazione attuale di circa 23.300 abitanti, prima dello scoppio della seconda guerra mondiale possedeva una folta comunit\u00e0 ebraica.\nIl 13 gennaio 1792 ricevette il Diritto di Magdeburgo.\nStoria.\nSeconda guerra mondiale.\nDurante l'occupazione nazista, nel luglio 1941, quasi tutti gli ebrei della citt\u00e0 vennero massacrati dai nazionalisti lituani agli ordini di Jonas Noreika, in quello che passer\u00e0 alla storia come massacro di Plung\u0117.\nEpoca sovietica.\nesiste vicino alla citt\u00e0 la base missilistica Plok\u0161tin\u0117"}
{"id": "3140605", "revid": "729019", "url": "https://it.wikipedia.org/wiki?curid=3140605", "title": "James Gammell", "text": "Biografia.\nDopo gli studi all'Universit\u00e0 di Cambridge, James Gammell venne impiegato nella Scottish Horse Yeomanry dal 1913. Egli prest\u00f2 servizio nella Prima guerra mondiale ove ottenne la Military Cross nel 1917.\nEgli prest\u00f2 servizio come istruttore allo Staff College di Camberley dal 1930 al 1932. Nel 1935 venne nominato ufficiale comandante del 1\u00ba battaglione Queen's Own Cameron Highlanders.\nNella Seconda guerra mondiale prest\u00f2 servizio divenendo comandante della 4\u00aa brigata di fanteria che venne impiegata in Francia nel 1939. Nel 1940 prest\u00f2 servizio come Brigadiere dello staff generale del IV corpo delle forze navali in Norvegia. Successivamente quell'anno venne nominato comandante della 15\u00aa brigata di fanteria.\nEgli divenne quindi ufficiale comandante generale della 3\u00aa divisione di fanteria per poi passare a comandante del XII corpo nel 1941 e poi essere trasferito quale comandante in capo all'Eastern Command nel 1943.\nNel 1944 venne nominato capo dello staff delle forze alleate nel Mediterraneo.\nDopo la guerra divenne capo della missione militare britannica a Mosca e si ritir\u00f2 nel 1946 vivendo ad Alrick, Glenisla sino alla sua morte."}
{"id": "3140606", "revid": "287204", "url": "https://it.wikipedia.org/wiki?curid=3140606", "title": "Direzione tecnica e acquisti industriali", "text": "Direzione tecnica e acquisti industriali (detta anche DTAI) \u00e8 la struttura di Trenitalia che si occupa della gestione delle Officine manutenzione ciclica, pi\u00f9 in particolare della manutenzione ciclica, di tutto il materiale rotabile di Divisione passeggeri nazionale/internazionale, Divisione passeggeri regionale e Divisione cargo. Inoltre presiede alle attivit\u00e0 di acquisto, logistica e distribuzione dei materiali di ricambio e dei componenti, ed al servizio di ingegneria degli impianti e della manutenzione. Ha sede a Firenze.\nStoria.\nNasce nel 1993 come \"Area ingegneria e costruzioni\" per diventare \"Area strategica d'affari materiale rotabile e trazione\" nel 1996. Nel 1999 viene trasformata in \"Unit\u00e0 tecnologia e materiale rotabile\" e nel 2000 da Ferrovie dello Stato confluisce in Trenitalia. Nel 2005 viene ridenominata dapprima \"Direzione manutenzione e logistica\" e poi \"Direzione operazioni tecniche\" per assumere nel 2006 l'attuale denominazione.\nImpianti gestiti.\nVicenza, Voghera, Verona, Firenze ( Osmannoro),Torre Del Greco( S. Maria la Bruna), Foligno, Rimini, Foggia."}
{"id": "3140608", "revid": "767487", "url": "https://it.wikipedia.org/wiki?curid=3140608", "title": "Momentum (Joshua Redman)", "text": "Momentum \u00e8 un album del sassofonista jazz Joshua Redman pubblicato nel 2005.\nTutti i brani sono stati arrangiati da Redman e Sam Yahel."}
{"id": "3140613", "revid": "237256", "url": "https://it.wikipedia.org/wiki?curid=3140613", "title": "\u00d6raefaj\u00f6kull", "text": ""}
{"id": "3140614", "revid": "1718925", "url": "https://it.wikipedia.org/wiki?curid=3140614", "title": "Radvili\u0161kis", "text": "Radvili\u0161kis \u00e8 una citt\u00e0 della Lituania nella Contea di \u0160iauliai.\nFondata nel XV secolo, viene menzionata per la prima volta nel 1567, mentre le 1687 le furono donati i diritti di Citt\u00e0 di mercato da parte di Jan Sobieski, re di Polonia e Lituania."}
{"id": "3140617", "revid": "661526", "url": "https://it.wikipedia.org/wiki?curid=3140617", "title": "Into the Flesh", "text": "Into the Flesh \u00e8 il terzo album del gruppo musicale pop punk italiano Melody Fall, pubblicato il 12 ottobre 2010 dall'etichetta discografica Universal Records."}
{"id": "3140618", "revid": "400694", "url": "https://it.wikipedia.org/wiki?curid=3140618", "title": "Rosemarie Frankland", "text": "Biografia.\nEx Miss Regno Unito, Rosemarie Frankland fu incoronata undicesima Miss Mondo, il 9 novembre 1961 presso il Lyceum Theatre di Londra, ricevendo la corona dalla Miss Mondo uscente, l'argentina Norma Gladys Cappagli. \u00c8 stata la prima Miss Mondo britannica. In precedenza aveva partecipato anche a Miss Universo 1961.\nDopo l'anno di regno, la Franklin inizi\u00f2 per un breve periodo la carriera di attrice. Il suo ruolo pi\u00f9 sostanziale, oltre che l'ultimo fu nel film del 1963 \"Lezioni d'amore alla svedese\", al fianco di Bob Hope. Nel 1970, spos\u00f2 il cantante e chitarrista del gruppo The Grass Roots, Warren Entner, e si trasfer\u00ec con lui a Los Angeles. Nel 1976 nacque la loro unica figlia, Jessica. Nel 1981 la coppia divorzi\u00f2.\nLa Frankland \u00e8 morta all'et\u00e0 di 57 anni di overdose di sostanze stupefacenti nel dicembre 2000 a Marina del Rey in California, dopo aver combattuto con la depressione per anni."}
{"id": "3140620", "revid": "767487", "url": "https://it.wikipedia.org/wiki?curid=3140620", "title": "Compass (Joshua Redman)", "text": "Compass \u00e8 un album del sassofonista jazz Joshua Redman, registrato tra il 24 e 26 marzo del 2008 e pubblicato in gennaio 2009.\nTutti i brani sono stati scritti da Joshua Redman, tranne dove indicato diversamente."}
{"id": "3140621", "revid": "767487", "url": "https://it.wikipedia.org/wiki?curid=3140621", "title": "Chicago Grand Prix 1975", "text": "Il Chicago Grand Prix 1975 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Chicago Grand Prix, che fa parte del Commercial Union Assurance Grand Prix 1975. Si \u00e8 giocato a Chicago negli USA, dal 14 al 20 luglio 1975.\nCampioni.\nSingolare.\n Roscoe Tanner ha battuto in finale John Alexander 6-1 6-7 7-6\nDoppio.\n John Alexander / Phil Dent hanno battuto in finale Mike Cahill / John Whitlinger 6-3, 6-4"}
{"id": "3140624", "revid": "400694", "url": "https://it.wikipedia.org/wiki?curid=3140624", "title": "Norma Gladys Cappagli", "text": "Biografia.\nEletta Miss Mondo Argentina, Norma Cappagli fu incoronata decima Miss Mondo, l'8 novembre 1960 presso il Lyceum Theatre di Londra, ricevendo la corona dalla Miss Mondo uscente, l'olandese Corine Rottsch\u00e4fer. \u00c8 stata la prima Miss Mondo argentina.\nNorma Cappagli \u00e8 morta nel 2020 all'et\u00e0 di 81 anni in seguito a un incidente stradale, investita da un bus di linea."}
{"id": "3140625", "revid": "223320", "url": "https://it.wikipedia.org/wiki?curid=3140625", "title": "Norma Cappagli", "text": ""}
{"id": "3140627", "revid": "743200", "url": "https://it.wikipedia.org/wiki?curid=3140627", "title": "Dutch Open 1975", "text": "Il Dutch Open 1975 \u00e8 stato un torneo di tennis giocato sulla terra battuta. \u00c8 stata la 17\u00aa edizione del torneo, che fa parte del Commercial Union Assurance Grand Prix 1975. Il torneo si \u00e8 giocato a Hilversum nei Paesi Bassi dal 14 al 20 luglio 1975.\nCampioni.\nSingolare maschile.\n Guillermo Vilas ha battuto in finale \u017deljko Franulovi\u0107 6-4 6-7 6-2 6-3\nDoppio maschile.\n Wojciech Fibak / Guillermo Vilas hanno battuto in finale John Lloyd / \u017deljko Franulovi\u0107 6-2 4-6 6-1"}
{"id": "3140629", "revid": "599013", "url": "https://it.wikipedia.org/wiki?curid=3140629", "title": "William Duthie Morgan", "text": "Biografia.\nMorgan divenne ufficiale della Royal Artillery nel 1913. Egli prest\u00f2 servizio durante la prima guerra mondiale durante la quale ottenne il Distinguished Service Order, la Military Cross e venne nominato in quattro dispacci. Dopo la guerra venne incluso nel servizio attivo in Waziristan e fu per un periodo ufficiale dello stato maggiore del ministero della Guerra di Londra. Nel 1929 venne nominato attach\u00e9 militare all'ambasciata britannica di stanza a Budapest in Ungheria, ove rimase sino al 1931. Nel 1933, promosso a Maggiore della 19\u00aa brigata a Bordon e nel 1934 divenne capo istruttore della Royal Military Academy di Woolwich. Durante la seconda guerra mondiale Morgan inizialmente ebbe il comando di un reggimento di artiglieria della British Expeditionary Force e quindi divenne ufficiale maggiore dello stato maggiore della 1\u00aa divisione in Francia.\nTornato nel Regno Unito venne nominato temporaneamente brigadiere del I corpo. Venendo promosso al rango di colonnello nel maggio del 1941, venne nominato maggiore-generale \"de facto\" e nominato comandante della 55\u00aa divisione nel giugno di quell'anno. Nell'ottobre del 1941 egli venne ferito e venne costretto a lasciare il proprio incarico attivo ed a tornare al corrispettivo rango di colonnello. Rimessosi dall'incidente, nel settembre del 1942 Morgan venne nominato tenente generale per divenire capo di stato maggiore delle \"Home Forces\". Quando le forze di terra inglesi vennero riorganizzate nel luglio del 1943 per creare il 21\u00ba gruppo d'armate per la pianificata invasione dell'Europa nord-occidentale, Morgan divenne capo di stato maggiore di questo nuovo raggruppamento.\nNel 1944 divenne compagno dell'Ordine del Bagno. Nel febbraio 1944 venne nominato comandante in capo del Southern Command, un comando territoriale nell'Inghilterra meridionale. Avanzato al rango di maggiore generale temporaneamente nel 1944, nel marzo del 1945 divenne capo dello stato maggiore del comando supremo alleato nel Mediterraneo, guidato all'epoca dal feldmaresciallo Harold Alexander. Nel settembre del 1945 venne nominato vicecomandante del comando supremo alleato del Mediterraneo e nell'ottobre successivo succedette ad Alexander nel compito di comandante in capo. In quello stesso ottobre venne nominato cavaliere commendatore dell'Ordine del Bagno.\nLa linea Morgan, che demarcava l'Italia dalla Jugoslavia, prese il nome da lui. Nell'agosto del 1946 il rango di luogotenente generale divenne permanente e venne promosso generale nel novembre del 1946. Nel 1947 egli divenne comandante di stato maggiore dell'armata britannica a Washington, D.C. e membro della missione Regno Unito-Stati Uniti.. Nel 1949 divenne cavaliere di Gran Croce dell'Ordine del Bagno e si ritir\u00f2 dall'esercito nel giugno 1950. Successivamente si ritir\u00f2 a vita privata e mor\u00ec di vecchiaia nella capitale inglese."}
{"id": "3140630", "revid": "729019", "url": "https://it.wikipedia.org/wiki?curid=3140630", "title": "Hustler Musik", "text": "Hustler Musik \u00e8 un brano musicale del rapper di New Orleans Lil Wayne, pubblicato come quinto singolo estratto dall'album \"Tha Carter II\"."}
{"id": "3140632", "revid": "125000194", "url": "https://it.wikipedia.org/wiki?curid=3140632", "title": "Stefano De Filippis", "text": " \n\u00c8 fratello minore di Alessio De Filippis, anch'egli doppiatore."}
{"id": "3140633", "revid": "122936478", "url": "https://it.wikipedia.org/wiki?curid=3140633", "title": "Genoa Cricket and Football Club 1925-1926", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1925-1926.\nStegione.\nNella Prima Divisione 1925-1926 il Genoa si \u00e8 classificato al terzo posto nel girone B della Lega Nord.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nOrganigramma societario.\nArea direttiva\nArea tecnica"}
{"id": "3140635", "revid": "287204", "url": "https://it.wikipedia.org/wiki?curid=3140635", "title": "Shooter (singolo)", "text": "Shooter \u00e8 un brano musicale del rapper di New Orleans Lil Wayne, pubblicato come quinto singolo estratto dall'album \"Tha Carter II\"."}
{"id": "3140639", "revid": "1924342", "url": "https://it.wikipedia.org/wiki?curid=3140639", "title": "Gossip (Lil Wayne)", "text": "Gossip \u00e8 un brano musicale del rapper di New Orleans Lil Wayne, pubblicato come primo singolo estratto dall'EP \"The Leak\". Il brano utilizza un campionamento di \"Stop! In the Name of Love\" delle Supremes."}
{"id": "3140642", "revid": "553803", "url": "https://it.wikipedia.org/wiki?curid=3140642", "title": "Open de Moselle 2010 - Doppio", "text": "Il doppio dell'Open de Moselle 2010 \u00e8 stato un torneo di tennis facente parte dell'ATP World Tour 2010.\nColin Fleming e Ken Skupski erano i detentori del titolo, ma sono stati eliminati ai quarti di finale da Wesley Moodie e Dick Norman. Dustin Brown e Rogier Wassen hanno battuto in finale Marcelo Melo e Bruno Soares per 6\u20133, 6\u20133."}
{"id": "3140643", "revid": "287204", "url": "https://it.wikipedia.org/wiki?curid=3140643", "title": "Sun (FLK)", "text": "Sun \u00e8 un album del gruppo musicale italiano FLK.\nTutti i brani sono cantati in lingua friulana.\nTutti i brani sono stati scritti da Alessandro Montello tranne dove indicato diversamente."}
{"id": "3140644", "revid": "875550", "url": "https://it.wikipedia.org/wiki?curid=3140644", "title": "Ramsinga", "text": "Il ramsinga \u00e8 una tromba naturale costituita da quattro tubi di metallo molto sottile inseriti l'uno nell'altro. Lo strumento, anticamente utilizzato in India, era spesso rivestito di vernice rossa e, per essere suonato in modo soddisfacente, necessitava che il suonatore avesse una notavole capacit\u00e0 polmonare.\nIl ramsinga nella letteratura e nell'arte.\nIl ramsinga appare varie volte nel romanzo \"I misteri della jungla nera\" dello scrittore italiano Emilio Salgari; le sue note accompagnano la vicenda narrata costituendone quasi la \"colonna sonora\".\nNel capitolo 62 de \"Il pendolo di Foucault\" il ramsinga viene invece suonato da una adepta di una setta druidica.\nIl ramsinga trova posto anche nella storia a fumetti \"Gli Strangolatori\", contenuta negli albi 312 e 314 della serie mensile di Tex, dove lo sceneggiatore Claudio Nizzi e il disegnatore Aurelio Galleppini si ispirano in modo piuttosto esplicito al romanzo di Salgari \"Le due Tigri\"."}
{"id": "3140645", "revid": "682087", "url": "https://it.wikipedia.org/wiki?curid=3140645", "title": "Fisica dei plasmi", "text": ""}
{"id": "3140646", "revid": "767487", "url": "https://it.wikipedia.org/wiki?curid=3140646", "title": "I'm Me", "text": "I'm Me \u00e8 un brano musicale del rapper di New Orleans Lil Wayne, pubblicato come secondo singolo estratto dall'EP \"The Leak\". Il brano utilizza un campionamento di \"Stop! In the Name of Love\" delle Supremes."}
{"id": "3140647", "revid": "93556", "url": "https://it.wikipedia.org/wiki?curid=3140647", "title": "Rodolfo De Laurentiis", "text": "Biografia.\nLaureato in giurisprudenza e scienze politiche presso l'Universit\u00e0 La Sapienza di Roma, dal 1986 ha collaborato stabilmente presso la facolt\u00e0 di giurisprudenza dello stesso ateneo.\n vince una borsa di studio \u00abGiovanni De Vergottini\u00bb assegnata dal Centro Italiano per lo Sviluppo della Ricerca (CISR) e dalla facolt\u00e0 di giurisprudenza dell'Universit\u00e0 di Bologna per uno studio sul tema \u201cStoria delle Istituzioni\u201d.\nNel 2001 viene eletto alla Camera dei deputati e quindi rieletto nel 2006.\nNel 2008 \u00e8 candidato alla presidenza della Regione Abruzzo con UDC-UDEUR.\nNel febbraio 2009 viene nominato Consigliere di Amministrazione della RAI \u2013 Radiotelevisione Italiana.\nDall'ottobre 2013 al dicembre 2015 \u00e8 stato Presidente dell'Associazione Confindustria Radio Televisioni, organismo che riunisce ventuno aziende che operano nel campo radiotelevisivo."}
{"id": "3140649", "revid": "110157", "url": "https://it.wikipedia.org/wiki?curid=3140649", "title": "Turkey Open", "text": "Il Turkey Open \u00e8 stato un torneo di tennis facente parte del Grand Prix nel 1975, giocato dal 1970 al 1975 a Istanbul in Turchia."}
{"id": "3140651", "revid": "380453", "url": "https://it.wikipedia.org/wiki?curid=3140651", "title": "USC M\u00fcnster", "text": ""}
{"id": "3140652", "revid": "1418004", "url": "https://it.wikipedia.org/wiki?curid=3140652", "title": "Premio Barry per il miglior racconto breve", "text": "Il premio Barry per il miglior racconto breve (in inglese Best Short Story / Best Mystery Short Story), \u00e8 una delle sei categorie in cui viene assegnato regolarmente, durante il premio letterario statunitense Barry Award dal 2004 in omaggio al lavoro dell'anno prima di un autore del genere mistero negli Stati Uniti o in Canada."}
{"id": "3140655", "revid": "74801", "url": "https://it.wikipedia.org/wiki?curid=3140655", "title": "Allosio", "text": "L'allosio \u00e8 un esoso, epimero sul C3 del glucosio. \u00c8 un raro monosaccaride che \u00e8 stato isolato nelle foglie della Protea rubropilosa.\nSolubile in acqua, \u00e8 invece insolubile in metanolo. Esiste sia nella conformazione destrogira che levogira."}
{"id": "3140660", "revid": "767487", "url": "https://it.wikipedia.org/wiki?curid=3140660", "title": "Turkey Open 1975", "text": "Il Turkey Open 1975 \u00e8 stato un torneo di tennis. \u00c8 stata l'8\u00aa edizione del torneo, che fa parte del Commercial Union Assurance Grand Prix 1975. Il torneo si \u00e8 giocato a Istanbul nei Turchia dal 20 al 27 luglio 1975.\nCampioni.\nSingolare maschile.\n Colin Dowdeswell ha battuto in finale Ferdi Taygan 6\u20131, 6\u20134, 6\u20132\nDoppio maschile.\n Jun Kuki / Martin Mulligan hanno battuto in finale Corrado Barazzutti / Antonio Zugarelli per walkover"}
{"id": "3140664", "revid": "838137", "url": "https://it.wikipedia.org/wiki?curid=3140664", "title": "Trasduttore di spostamento capacitivo", "text": "I trasduttori di spostamento capacitivi si basano sulle propriet\u00e0 che possiede il bipolo capacitivo, cio\u00e8 il condensatore, caratterizzato dal parametro capacit\u00e0:\nformula_1\nSe ci si riferisce ad un condensatore piano a facce parallele, come quello riportato in figura 1, variando la distanza tra le armature \"d\", la superficie affacciata delle stesse \"A\" oppure il dielettrico interposto formula_2 attraverso la variazione della corrente del circuito in cui \u00e8 inserito il trasduttore si ha il segnale di uscita che rappresenta lo spostamento. Il circuito deve essere alimentato da una tensione alternata, altrimenti non si avrebbe passaggio di corrente.\nPer ottenere una sensibilit\u00e0 costante e quindi una curva di graduazione lineare i parametri da far variare sono \"A\" e formula_2. Secondo la definizione di sensibilit\u00e0 si ha rispettivamente:\nformula_4\nformula_5\nNella figura 2 \u00e8 riportato uno schema elettrico del trasduttore capacitivo. Ai morsetti \u00e8 misurata la tensione in uscita formula_6 che divisa per la resistenza \"R\" fornisce la corrente \"i\", uscita di questo tipo di trasduttore."}
{"id": "3140665", "revid": "1305772", "url": "https://it.wikipedia.org/wiki?curid=3140665", "title": "Cappella Pellegrini", "text": ""}
{"id": "3140669", "revid": "767487", "url": "https://it.wikipedia.org/wiki?curid=3140669", "title": "Iskra (gruppo musicale)", "text": "Gli Iskra sono un gruppo musicale blackened crust anarchico nato nel 2002, proveniente da Victoria, nella Columbia Britannica. Il loro nome in vuol dire \"scintilla\" (\u0438\u0441\u043a\u0440\u0430).\nAttivit\u00e0.\nPoich\u00e9 la band suona, registra e pubblica la maggior parte del proprio materiale al di fuori dei confini del mass media, viene considerata come parte della tradizione punk underground anarchica, che \u00e8 emersa verso la fine degli anni '70 grazie ad artisti come Crass e Discharge. Unendo sonorit\u00e0 crust punk, black metal, death metal vecchia scuola, powerviolence, grindcore e thrash metal, gli Iskra affermano di aver creato uno stile a s\u00e9, chiamato \"blackened crust.\" Ovvie influenze musicali della band sono Slayer, Bathory, e Amebix. La band include gli ex-componenti del gruppo anarcho-punk canadese Black Kronstadt, che successivamente ha autodescritto la propria musica come \"blackened crust.\"\nLiricalmente, gli Iskra portano avanti la tradizione anarcho-punk di Crass e Conflict. Apertamente dichiarati anarchici, la band demonizza problematiche sociali come omofobia, sessismo, razzismo, problematiche dei popoli indigeni, gli effetti dell'organizzazione politica, sia di Destra che di Sinistra, cos\u00ec come istituzioni capitaliste (come la World Trade Organization, la Banca Mondiale, il Central American Free Trade Agreement (CAFTA), il North American Free Trade Agreement (NAFTA) e l'Independent Task Force on North America)."}
{"id": "3140670", "revid": "287204", "url": "https://it.wikipedia.org/wiki?curid=3140670", "title": "Washington Star International 1975", "text": "Il Washington Star International 1975 \u00e8 stato un torneo di tennis giocato sulla terra battuta. \u00c8 stata la 7\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Washington negli Stati Uniti dal 21 al 26 luglio 1975.\nCampioni.\nSingolare maschile.\n Guillermo Vilas ha battuto in finale Harold Solomon 6-1, 6-3\nDoppio maschile.\n Robert Lutz / Stan Smith hanno battuto in finale Brian Gottfried / Ra\u00fal Ram\u00edrez 7-5, 2-6, 6-1"}
{"id": "3140672", "revid": "767487", "url": "https://it.wikipedia.org/wiki?curid=3140672", "title": "Altrosio", "text": "L'altrosio \u00e8 un esoso, epimero sul C3 del mannosio. \u00c8 un raro monosaccaride che \u00e8 stato isolato in ceppi batterici del Butyrivibrio fibrisolvens.\nSolubile in acqua, \u00e8 invece insolubile in metanolo. Chimicamente esiste sia nella conformazione destrogira che levogira, sebbene la prima non sia rinvenibile in natura."}
{"id": "3140673", "revid": "125252865", "url": "https://it.wikipedia.org/wiki?curid=3140673", "title": "Heather Watson", "text": "Tennista proveniente dalle Isole del Canale, nel corso della sua carriera ha vinto in totale 9 titoli WTA: quattro in singolare, quattro in doppio femminile e uno in doppio misto. Quest'ultimo \u00e8 quello pi\u00f9 importante della sua carriera, si tratta di Wimbledon 2016 vinto in coppia con il tennista finlandese Henri Kontinen. Sempre nello Slam londinese, vanta un'altra finale raggiunta un anno pi\u00f9 tardi, dove lei e Kontinen sono stati sconfitti. Per quanto riguarda le altre apparizioni Slam, si \u00e8 spinta quattro volte fino al terzo turno in singolare: una agli Australian Open 2013 e tre a Wimbledon nel 2012, 2015 e 2017. Mentre in doppio femminile ha disputato i quarti di finale a Wimbledon nel 2018. \nGrazie alla vittoria del titolo a Osaka nel 2012, diventa la prima tennista britannica ad aggiudicarsi un torneo dal 1988, quando a festeggiare fu Sara Gomer.\nIl 19 gennaio 2015 si issa alla 38\u00aa posizione della classifica WTA, mentre in doppio il suo best ranking \u00e8 la 42\u00aa posizione raggiunta il 20 agosto 2018.\nBiografia.\nFiglia di Michelle (una donna della Papua Nuova Guinea) e Ian Watson, ha un fratello, Adam, e due sorelle, Stephanie e Julie; \u00e8 a tutt'oggi la miglior tennista proveniente dalle Isole del Canale. Entr\u00f2 al Nick Bollettieri Tennis Academy. \nCarriera.\nNel 2008 con Tara Moore arriv\u00f2 ai quarti del torneo di Wimbledon 2008 - Doppio ragazze.\nNel 2009 vinse l'US Open 2009 - Singolare ragazze con un punteggio di 6\u20134, 6\u20131 in finale contro Yana Buchina. Nello stesso anno all'Open di Francia 2009 - Doppio ragazze (in coppia con T\u00edmea Babos) arriv\u00f2 in finale venendo sconfitta da Elena Bogdan e Noppawan Lertcheewakarn che vinsero con 3\u20136, 6\u20133, 10\u20138; al singolo della stessa competizione non super\u00f2 il primo turno.\nNel 2010 in coppia con Jocelyn Rae partecip\u00f2 al torneo di Wimbledon 2010 - Doppio femminile, mentre in singolo si esib\u00ec a varie competizioni come il Sony Ericsson Open 2010 - Singolare femminile e l'AEGON Classic 2010 - Singolare senza brillare.\nIl 14 ottobre 2012 si aggiudica il primo titolo WTA della carriera al torneo di Osaka battendo in finale Kai-Chen Chang con il punteggio di 7-5, 5-7, 7-6(4) dopo 3 ore e 12 minuti di gioco. L'affermazione in questo torneo della Watson rappresenta la prima vittoria in un torneo WTA di una tennista britannica dopo 24 anni di astinenza. Infatti, l'ultima britannica a vincere un torneo era stata Sara Gomer nel 1988 al Northern California Open.\nSempre nel 2012 ha partecipato alle Olimpiadi, dove ha perso al secondo turno.\nIl 17 gennaio 2015 vince il secondo titolo della carriera ad Hobart, dove batte in finale Madison Brengle per 6-3 6-4.\nRaggiunge, nel 2015, il primo terzo turno della carriera a Wimbledon, dove viene sconfitta dalla futura campionessa Serena Williams. Heather tuttavia \u00e8 andata molto vicina al successo contro la numero 1 del mondo poich\u00e9 nel terzo set \u00e8 andata a servire per l'incontro avanti 5-4, prima di essere rimontata dall'avversaria 7-5.\nNell'edizione di Wimbledon 2016 vince per la prima volta in carriera uno Slam, succedendo assieme a Henri Kontinen nella conquista del titolo di doppio misto.\nNel 2017 raggiunge la sua seconda finale Slam in coppia con Kontinen sempre a Wimbledon. Stavolta, non riescono a prevalere nell'atto finale.\nNel 2019 a Tianjin disputa la quarta finale in carriera. Qui, si impone su Kateryna Bondarenko per 6-4 7-63, Wang Qiang (ex Top 15) per 6-3 6-0, Magda Linette per 7-5 64-7 7-66 e Veronika Kudermetova per 6-1 6-4. Tuttavia, viene sconfitta per la prima volta in carriera nell'atto finale da Rebecca Peterson con un doppio 4-6. \nDopo quattro anni di digiuno, nel 2020 vince il quarto titolo in carriera ad Acapulco superando in finale Leylah Annie Fernandez, con il punteggio di 6-4 68-7 6-1. Nella corsa al titolo, si sbarazza di Coco Vandeweghe per 4-6 6-4 6-4, Kateryna Bondarenko per 7-62 6-2, Christina McHale per 6-3 1-6 6-1 e Xiyu Wang per 6-4 7-66."}
{"id": "3140674", "revid": "125271362", "url": "https://it.wikipedia.org/wiki?curid=3140674", "title": "Teresa Lewis", "text": "La Lewis divenne la prima donna ad essere giustiziata con l'iniezione letale nello stato della Virginia, considerata mandante dell'omicidio del marito e del figliastro. Il caso attir\u00f2 il dibattito sulla pena capitale a motivo del sesso della Lewis e delle perplessit\u00e0 sulla sua capacit\u00e0 d'intendere e volere. In Virginia l'ultima esecuzione di una donna risale al 1912. La Lewis, secondo numerosi pareri, era ritardata mentale e sofferente di disturbo dipendente di personalit\u00e0, con un quoziente d'intelligenza di circa 70, inferiore al minimo livello normale (80 punti); i suoi complici, condannati all'ergastolo come esecutori materiali, hanno ammesso di averla plagiata e convinta al delitto, approfittando della debolezza mentale della donna, per ottenere loro stessi i soldi dell'assicurazione sulla vita delle vittime, di cui la Lewis era beneficiaria.\nContesto.\nTeresa Wilson crebbe in povert\u00e0 a Danville in Virginia; entrambi i suoi genitori lavoravano in un opificio tessile. Teresa, durante la sua giovinezza, fece parte del coro della chiesa della sua citt\u00e0. Abbandon\u00f2 la scuola e la casa all'et\u00e0 di 16 anni per sposare un uomo incontrato appunto in chiesa; la coppia ebbe una figlia, Christie Lynn Bean, Sua suocera, Marie Bean, la descrisse come \"ingiusta\".\nTeresa Wilson Bean, nella primavera del 2000, trov\u00f2 lavoro nell'opificio tessile di Dan River, dove incontr\u00f2 il supervisore Julian Clifton Lewis, rimasto da poco vedovo con tre figli a carico: Jason, Charles, e Kathy. Teresa, nel giugno 2000 si trasfer\u00ec a casa di Julian e i due si sposarono poco tempo dopo. Nel dicembre 2001, il figlio maggiore di Julian, Jason Clifton Lewis, rimase ucciso in un incidente automobilistico; la famiglia ottenne dollari dall'assicurazione. Julian si serv\u00ec del denaro per acquistare una tenuta di cinque acri. Nell'agosto 2002 suo figlio minore Charles ottenne dollari dall'assicurazione dell'esercito americano e design\u00f2 Julian come primo beneficiario e Teresa come secondo beneficiario.\nLa vicenda.\nDisabile mentale, Lewis \u00e8 stata condannata alla pena capitale per omicidio di primo grado, in quanto mandante dell'uccisione del marito Julian Clifton Lewis e del figliastro Charles Lewis, compiuto materialmente da due complici la notte del 30 ottobre 2002 nella casa di Lewis nella Contea di Pittsylvania.\nIl movente della Lewis sarebbe stato quello di ottenere il risarcimento dell'assicurazione stipulata sulla vita del marito.\nI due esecutori materiali, Matthew Jessee Shallenberger, allora ventunenne e il suo amico Rodney Lamont Fuller, allora diciannovenne, sono stati invece condannati all'ergastolo. Shallenberger si \u00e8 successivamente suicidato in carcere, dopo il primo processo nel 2006 e l'aver affermato d'aver lui e il suo complice plagiato la donna per compiere l'omicidio.\nIl quoziente intellettivo della Lewis \u00e8 risultato essere inferiore ai 70 punti, poco sopra il limite di legge stabilito per la non procedibilit\u00e0 con pena di morte.\nL'esecuzione della condanna.\nAlla Lewis fu garantito l'ultimo pasto che consisteva in due petti di pollo fritti, piselli con burro, un Dr Pepper e torta Sacher per dessert. La Lewis si appell\u00f2 alla sua figliastra Kathy Lewis Clifton, che fu testimone della sua esecuzione, per scusarsi per l'assassinio del padre.\nIl 23 settembre 2010 alle 21:00 presso il Greensville Correctional Center di Jarratt in Virginia la Lewis \u00e8 stata la prima donna ad essere giustiziata in Virginia dal 1912. \u00c8 stato anche il primo soggetto a cui \u00e8 stato applicato il metodo dell'iniezione letale: per i precedenti condannati era sempre stata utilizzata la sedia elettrica.\nIl 17 settembre 2010 il governatore della Virginia Bob McDonnell ha deciso di non concedere la grazia, affermando che: \n\u00c8 stato anche inoltrato un appello alla Corte Suprema degli Stati Uniti per ottenere l'annullamento della pena, ma esso \u00e8 stato respinto il 21 settembre 2010.\nDibattito internazionale.\nLa condanna a morte di Lewis ha provocato dibattiti in tutto il mondo riguardo sia il particolare caso specifico, sia la pena di morte in generale. \u00c8 stato inoltre preso come parallelo il caso dell'iraniana Sakineh Mohammadi Ashtiani, condannata alla lapidazione per motivo analogo. Il presidente dell'Iran, Mahmud Ahmadinejad, ha accusato gli USA di ipocrisia, per il fatto di protestare per l'esecuzione di una donna sana di mente, e mettere a morte una ritardata mentale.\nLa disabilit\u00e0 mentale di Lewis \u00e8 stato altro motivo di discussione, poich\u00e9 diversamente dalla prassi non \u00e8 stata valutata come attenuante.\nAmnesty International, gi\u00e0 contraria alla pena di morte, ha manifestato la pi\u00f9 decisa opposizione."}
{"id": "3140680", "revid": "287204", "url": "https://it.wikipedia.org/wiki?curid=3140680", "title": "U.S. Men's Clay Court Championships 1975", "text": "L'U.S. Men's Clay Court Championships 1975 \u00e8 stato un torneo di tennis giocato sulla terra. \u00c8 stata la 7\u00aa edizione del U.S. Men's Clay Court Championships, che fa parte del Commercial Union Assurance Grand Prix 1975. Si \u00e8 giocato a Indianapolis negli Stati Uniti dal 4 al 10 agosto 1975.\nCampioni.\nSingolare.\n Manuel Orantes ha battuto in finale Arthur Ashe 6-2, 6-2\nDoppio.\n Juan Gisbert / Manuel Orantes hanno battuto in finale Wojciech Fibak / Hans-J\u00fcrgen Pohmann 7-5, 6-0"}
{"id": "3140682", "revid": "110157", "url": "https://it.wikipedia.org/wiki?curid=3140682", "title": "Gulosio", "text": "Il gulosio \u00e8 un esoso, epimero sul C3 del galattosio. \u00c8 un monosaccaride estremamente raro, sebbene sia stato rinvenuto nei archaea, bacteria ed eucarioti.\nSolubile in acqua mentre \u00e8 solo leggermente solubile in metanolo. Esiste sia nella conformazione destrogira che levogira. Entrambe le forme non sono fermentabili dai lieviti."}
{"id": "3140683", "revid": "1788047", "url": "https://it.wikipedia.org/wiki?curid=3140683", "title": "Louisville Open 1975", "text": "Il Louisville Open 1975 \u00e8 stato un torneo di tennis giocato sulla terra battuta. \u00c8 stata la 6\u00aa edizione del torneo, che fa parte del Commercial Union Assurance Grand Prix 1975. Si \u00e8 giocato a Louisville negli Stati Uniti dal 28 luglio al 5 agosto 1975.\nCampioni.\nSingolare maschile.\n Guillermo Vilas ha battuto in finale Ilie N\u0103stase 6\u20134, 6\u20133\nDoppio maschile.\n Wojciech Fibak e Guillermo Vilas con Anand Amritraj e Vijay Amritraj non hanno disputato la finale"}
{"id": "3140687", "revid": "767487", "url": "https://it.wikipedia.org/wiki?curid=3140687", "title": "Columbus Open 1975", "text": "Il Columbus Open 1975 \u00e8 stato un torneo di tennis giocato sulla cemento. \u00c8 stata la 5\u00aa edizione del Columbus Open, che fa parte del Commercial Union Assurance Grand Prix 1975. Si \u00e8 giocato a Columbus negli USA, dall'11 al 17 agosto 1975.\nCampioni.\nSingolare.\n Vijay Amritraj ha battuto in finale Robert Lutz 6\u20134, 7\u20135\nDoppio.\n Robert Lutz / Stan Smith hanno battuto in finale J\u00fcrgen Fassbender / Hans-J\u00fcrgen Pohmann 6\u20132, 6\u20137, 6\u20133"}
{"id": "3140693", "revid": "599013", "url": "https://it.wikipedia.org/wiki?curid=3140693", "title": "John Hawkesworth", "text": "Biografia.\nI primi anni.\nHawkesworth nacque il 19 febbraio 1893 e venne educato alla St. Bees School, Cumberland dal 1907 al 1912, dove ebbe l'occasione di eccellere nel rugby giocando la School XV nel 1911\u20131912. Uno dei suoi insegnanti fu G.A. West, poi vescovo di Rangoon. Egli quindi si rec\u00f2 al the Queen's College di Oxford come lettore di Storia Moderna.\nEgli ader\u00ec all'esercito nella riserva il 23 gennaio 1914 venendo nominato Secondo Luogotenente dell'East Yorkshire Regiment il 15 agosto di quello stesso anno. Egli prest\u00f2 servizio nella Prima guerra mondiale all'interno del 3\u00ba battaglione East Yorkshires, e venne ferito tre volte. Nel 1919 venne nominato Ufficiale dell'Ordine dell'Impero Britannico e nel 1921 ottenne la Croix de guerre francese e belga.\nIl periodo tra le due guerre.\nEgli rimase nell'esercito in servizio attivo sino al 1927 quando prese a frequentare lo Staff College di Camberley dove rimase sino al 1929. Divenuto capitano dello staff dell'ufficio di guerra dal 1920 rimase in carica sino al 1923 per poi essere nominato deputato assistente al segretariato militare dal 1923 al 1924. Come Maggiore comand\u00f2 la 15\u00aa brigata di fanteria dal 1930 al 1932, prima di divenire assistente aiutante-generale dello staff del Comando del Nord ove rimase sino al 1934. Direttore dello staff dello Staff College di Camberley dal 1934 al 1937, venne promosso Luogotenente Colonnello nel 1937. Dopo la sua promozione comand\u00f2 il 2\u00ba battaglione dell'East Yorkishire Regiment e venne menzionato nei dispacci per il proprio servizio in Palestina.\nLa seconda guerra mondiale.\nNell'ottobre del 1939 Hawkesworth ottenne il comando della 12\u00aa brigata di fanteria della 4\u00aa divisione di fanteria delle British Expeditionary Force in Francia. Egli comand\u00f2 la propria brigata nell'ambito della Battaglia di Francia ed evacu\u00f2 infine da Dunkerque sul finire del maggio del 1940, lasciando la Francia dal 1\u00ba giugno di quell'anno. Nell'agosto divenne Commendatore dell'Ordine dell'Impero Britannico e venne menzionato in alcuni dispacci per il suo lodevole servizio in Francia. Nel dicembre di quell'anno divenne direttore del centro di addestramento militare presso l'ufficio di guerra e divenne Maggiore-Generale ruolo nel quale dimostr\u00f2 grande capacit\u00e0.\nNel marzo del 1942 Hawkesworth venne nominato comandante della 4\u00aa divisione di fanteria poco dopo che una brigata di carrarmati venne sostituita da una delle tre brigate di fanteria per creare una divisione \"mista\". Nel 1943 divenne Compagno dell'Ordine del Bagno. Hawkesworth sbarc\u00f2 con la 4\u00aa divisione di fanteria in Algeria nel marzo del 1943 e prese parte alla Campagna di Tunisia sino allo scontro finale nel maggio di quell'anno. Per il suo servizio in Tunisia, Hawkesworth ottenne il Distinguished Service Order.\nLa 4\u00aa divisione vene coinvolta nella campagna dello sbarco in Sicilia ma nell'agosto del 1943 Hawkesworth prese il comando della 46\u00aa divisione con la quale prese parte allo sbarco anfibio degli alleati a Salerno come parte della V armata. Dopo la presa di Napoli il X corpo nel quale era inquadrato form\u00f2 l'ala sinistra della V armata avanzando a Nord- Durante la prima Battaglia di Monte Cassino nel gennaio del 1944 la divisione condusse un assalto attraversando il fiume Garigliano che per\u00f2 fall\u00ec per la resistenza tedesca. Nel marzo la divisione pass\u00f2 in Egitto e poi in Palestina.\nNel maggio del 1944 Hawkesworth trascorse un mese al comando temporaneo della 1\u00aa divisione di fanteria durante lo sbarco di Anzio durante la malattia del Maggiore-Generale William Penney. Nel luglio di quell'anno torn\u00f2 in Italia con la 46\u00aa divisione come parte del V corpo della VIII armata sulle coste dell'Adriatico. La divisione venne coinvolta in pesanti scontri durante la \"Operation Olive\", oltre all'assalto alla Linea gotica tra il settembre e l'ottobre di quell'anno.\nNel novembre 1944 Hawkesworth venne promosso al comando del X corpo quando il suo predecessore, Richard McCreery, ottenne il controllo dell'VIII armata. Quando le forze dell'Asse si ritirarono dalla Grecia, le truppe inglesi al comando del Luogotenente Generale Ronald Scobie vennero inviate in Grecia per mantenere la stabilit\u00e0 interna allo stato. alla fine del 1944 Hawkesworth e il X corpo vennero inviati in Grecia per assumere il controllo delle operazioni militari.\nNel marzo del 1945 Hawkesworth ritornl in Italia. Il X corpo venne posto con ruolo di riserva e non venne compreso nelle operazioni militari dell'offensiva dell'aprile del 1945 che port\u00f2 alla resa delle forze dell'Asse nel maggio di quell'anno.\nDa tempo Hawkesworth soffriva di problemi cardiaci ed egli mor\u00ec sul viaggio di ritorno in Inghilterra per via di un attacco cardiaco a bordo della nave che attracc\u00f2 a Gibilterra il 3 giugno 1945.\nPer il servizio prestato in Italia ottenne la seconda nomina al Distinguished Service Order e gli Stati Uniti gli conferirono il grado di Commendatore della Legion of Merit."}
{"id": "3140695", "revid": "637682", "url": "https://it.wikipedia.org/wiki?curid=3140695", "title": "Idosio", "text": "L'idosio \u00e8 un esoso, epimero sul C5 del glucosio. Non \u00e8 presente in natura o, fino ad ora, non \u00e8 stato rinvenuto in alcun organismo sebbene il suo acido uronico, l'acido iduronico, sia un composto importante in quanto componente del dermatan solfato e dell'eparan solfato."}
{"id": "3140697", "revid": "339392", "url": "https://it.wikipedia.org/wiki?curid=3140697", "title": "Doimo vescovo", "text": ""}
{"id": "3140698", "revid": "46291", "url": "https://it.wikipedia.org/wiki?curid=3140698", "title": "Rauhia multiflora", "text": "Rauhia multiflora \u00e8 una pianta caudiciforme della famiglia delle Amaryllidaceae, endemica del Per\u00f9.\nDescrizione.\nIl fusto raggiunge un diametro massimo di cm. 30, con foglie opposte di consistenza carnosa con presenza di grosse venature e infiorescenza bianca."}
{"id": "3140699", "revid": "599013", "url": "https://it.wikipedia.org/wiki?curid=3140699", "title": "Krist\u00edna Kucov\u00e1", "text": ""}
{"id": "3140704", "revid": "31886", "url": "https://it.wikipedia.org/wiki?curid=3140704", "title": "Elke Clijsters", "text": "Biografia.\nFiglia di Leo Clijsters (1956-2009) e sorella di Kim Clijsters (nata nel 1983), dopo una parentesi durata per poco tempo decise di ritirarsi definitivamente nel 2004 per problemi di salute. Spos\u00f2 Jelle Van Damme il 31 maggio 2008.\nVinse insieme alla compagna connazionale Kirsten Flipkens l'US Open 2002 - Doppio ragazze, in seguito vinse anche il torneo di Wimbledon 2002 - Doppio ragazze in coppia con Barbora Z\u00e1hlavov\u00e1-Str\u00fdcov\u00e1 vincendo in finale la coppia Ally Baker e Anna-Lena Gr\u00f6nefeld con il punteggio di 6\u20134, 5\u20137, 8\u20136. Nei due anni successivi non riusc\u00ec ad eguagliare tali risultati finendo con il ritirarsi."}
{"id": "3140705", "revid": "1543377", "url": "https://it.wikipedia.org/wiki?curid=3140705", "title": "Motal'", "text": "Motal' (o Mota\u013a, , , Yiddish: \u05de\u05d0\u05ea\u05dc\u05d0) \u00e8 una localit\u00e0 della Bielorussia situata nella regione di Br\u0117st, nel distretto di Ivanava, a 30 chilometri ad ovest Pinsk, sul fiume Jasel'da."}
{"id": "3140707", "revid": "1305772", "url": "https://it.wikipedia.org/wiki?curid=3140707", "title": "Distretto di Pusht Rod", "text": "Il distretto di Pusht Rod \u00e8 un distretto nella provincia di Farah, nell'Afghanistan occidentale. La popolazione, che contava 52.000 abitanti nel 2004, \u00e8 prevalentemente Pashtun con una minoranza tagika."}
{"id": "3140712", "revid": "599013", "url": "https://it.wikipedia.org/wiki?curid=3140712", "title": "Bruno Alfier", "text": "Carriera.\nCresciuto nel Sandon\u00e0, fu ingaggiato alla fine del giugno del 1950 dal , per passare poi al nel 1952. Dopo una stagione al Venezia, nel 1954 viene ingaggiato nuovamente dal Parma. Nel 1959 viene ingaggiato dal Sandon\u00e0, in cui torna dopo la prima esperienza nel 1948."}
{"id": "3140714", "revid": "767487", "url": "https://it.wikipedia.org/wiki?curid=3140714", "title": "Una estranea fra noi", "text": "Una estranea fra noi (\"A Stranger Among Us\") \u00e8 un film del 1992 diretto da Sidney Lumet.\nIl film \u00e8 un dramma poliziesco incentrato sulla figura di una detective il cui caso diventa occasione per esplorare un mondo distaccato dal tessuto sociale newyorkese, quello di una comunit\u00e0 ebraica ortodossa chassidica Lubavitch. Per delle similitudini con la trama, la critica ha associato la pellicola con \"Witness - Il testimone\" (1984), il cui il tema \u00e8 la comunit\u00e0 degli Amish. Da notare nel ruolo del criminale Anthony Baldessarri l'attore James Gandolfini, nella sua prima apparizione cinematografica ufficiale.\nTrama.\nEmily Eden, brillante detective di New York, reduce dal ferimento d'un collega e amante, viene incaricata d'indagare su un caso di \"routine\", un furto di gioielli appartenenti a uno scomparso gioielliere, membro d'una comunit\u00e0 d'Ebrei ortodossi, dal caratteristico abbigliamento e la rigida osservanza dei precetti religiosi, una societ\u00e0 molto unita e con una loro lingua, lo \"yiddish\", spiritualmente guidata dalla figura paterna dell'anziano \"Rebbe\". Trovato ben presto il cadavere occultato nello stesso negozio, Emily propone alla guida spirituale di potersi infiltrare, convinta, a dispetto del di lui scetticismo, di potere individuare il colpevole tra la comunit\u00e0. Assistita dalla figlia adottiva del \"Rebbe\", Leah, Emily impara presto le rigorose regole, come tenere un abbigliamento elegante ma molto sobrio e coperto, non stringere la mano agli uomini, la separazione tra tipi di cibo, l'astinenza da un qualsiasi lavoro il sabato... Pi\u00f9 che contrariata, Emily rimane affascinata da quell'ambiente, cos\u00ec distante da quello cinico e frenetico in cui vive. Tra lei e un affascinante Ariel, fratello di Leah, studioso della \"Torah\", impiegato in un negozio d'orologi a Manhattan, si crea un \"feeling\" che diviene una reciproca attrazione, ma l'uomo ha un dovere ineludibile con la comunit\u00e0 poich\u00e9 dovr\u00e0 succedere all'anziano \"Rebbe\". Egli le spiega, tra l'altro, come un individuo abbia un'anima complementare chiamata \"bashert\" (il destino) con la quale dovr\u00e0 unirsi. Fugando ogni speranza di Emily, Ariel le rivela d'avere una fidanzata che fino a quel momento non ha mai incontrato, se non vista in foto e sentita al telefono. Egli \u00e8 convinto che sia il suo \"bashert\", la donna con la quale dovr\u00e0 sposarsi. Un giorno nel negozio si presentano due delinquenti italo-americani per esigere il pagamento della \"protezione\", alludendo con spavalderia all'omicidio, ma in una loro visita successiva vengono ammanettati da Emily che li accusa d'esserne gli autori. I due soccombono durante un inseguimento negando in punto di morte ogni responsabilit\u00e0. Ritenuto chiuso il caso, Emily torna alla sua abitazione per ricevere presto la visita di Ariel - contravvenendo a ogni regola - che le riferisce l'imminente arrivo della sua futura moglie. Rosa dalla gelosia, Emily lo tenta baciandolo, ma egli le resiste. Tornati alla realt\u00e0 i due ragionano sul caso in quanto scettici sulla responsabilit\u00e0 dei due criminali. I sospetti vertono su Mara, fidanzata della vittima, ragazza dal passato difficile e da loro riabilitata, inspiegabilmente in procinto di lasciare la comunit\u00e0; infatti l'incontrano presso casa con del denaro e i gioielli rubati. \u00c8 armata e tiene in ostaggio Leah. Col calcio della pistola, Mara tramortisce Emily. Ariel \u00e8 costretto a spararle con un'arma che Emily gli ha procurato. Emily assiste in disparte alla cerimonia nuziale per poi eclissarsi e tornarsene nel suo ambiente: la sua missione in quello dei Lubavitch \u00e8 finita."}
{"id": "3140715", "revid": "1418004", "url": "https://it.wikipedia.org/wiki?curid=3140715", "title": "Premio Barry per il miglior thriller", "text": "Il premio Barry per il miglior thriller (\"Best Thriller\"), \u00e8 una delle sei categorie in cui viene assegnato regolarmente, durante il premio letterario statunitense Barry Award dal 2005 in omaggio al lavoro dell'anno prima di un autore del genere thriller negli Stati Uniti o in Canada."}
{"id": "3140716", "revid": "1305772", "url": "https://it.wikipedia.org/wiki?curid=3140716", "title": "Distretto di Qala-i-Kah", "text": "Il distretto di Qala-i-Kah \u00e8 un distretto nella parte occidentale della provincia di Farah, in Afghanistan, al confine con l'Iran. La popolazione supera i 21.000 abitanti. La principale citt\u00e0, Qala-i-Kah, si trova a 612 m s.l.m."}
{"id": "3140721", "revid": "300067", "url": "https://it.wikipedia.org/wiki?curid=3140721", "title": "Luciano Marchetti", "text": "Carriera.\nHa disputato 82 partite in Serie A con la maglia del Palermo ed 81 in Serie B con Reggiana, Palermo e Sambenedettese."}
{"id": "3140723", "revid": "1501558", "url": "https://it.wikipedia.org/wiki?curid=3140723", "title": "Guilty Gear", "text": ", sottotitolato \"The Missing Link\" in Giappone, \u00e8 il primo videogioco della serie \"Guilty Gear\", sviluppata dalla Arc System Works. \u00c8 stato inizialmente pubblicato per PlayStation nel 1998, in seguito per PlayStation Network nel 2007 e per il ventesimo anniversario della serie su PlayStation 4, Nintendo Switch e PC.\nNonostante sia stato il primo capitolo del franchise \"Guilty Gear\", il gioco in s\u00e9 rivela molto poco della storia dei propri personaggi, che si svilupper\u00e0 soltanto nei prodotti pubblicati successivamente.\nTrama.\n\"Guilty Gear\" segue le vicende di dieci combattenti che decidono di competere al \"Second Sacred Order Tournament\", ognuno con il proprio scopo, ed \u00e8 ambientato in un futuro triste e freddo, in cui il pianeta \u00e8 stato devastato da una guerra centenaria contro i \"gears\", armi organiche create dall'uomo.\nNel 2010, infatti, l'umanit\u00e0 scopr\u00ec infatti una fonte d'energia illimitata dai poteri incredibili, che fu etichettata come \"magia\". Nonostante risolvesse i problemi di crisi energetica, ci\u00f2 non ferm\u00f2 le incessanti guerre, anche perch\u00e9 il potere della magia si combinava con gli umani e altre creature tramite esperimenti, creando delle armi viventi chiamate \"gears\". Alla fine, i Gears si rivoltarono contro la razza umana, provocando una guerra globale nota come le Crociate. La guerra dur\u00f2 un secolo, dopo il quale un gruppo militare come il Sacro Ordine dei Santi Cavalieri affront\u00f2 e sconfisse Justice, il capo dei Gears. L'esilio di Justice in una prigione dimensionale arrest\u00f2 (apparentemente) gli altri Gear, ponendo fine all'epoca del conflitto.\n5 anni dopo la fine del conflitto, nel 2180, un Gear chiamato Testament d\u00e0 il via a un piano per far rivivere Justice e spazzare via l'umanit\u00e0. Temendo questa opportunit\u00e0, l'unione delle nazioni organizza un torneo per trovare dei combattenti che saranno in grado di competere con Testament, e con l'eventuale avvento di Justice, dando al vincitore la possibilit\u00e0 di entrare in possesso di ci\u00f2 che desidera. Man mano che i combattenti procedono nel torneo, si comincia a scoprire il vero senso del torneo. Dopo aver sconfitto Testament nel penultimo incontro del torneo, il personaggio (canonicamente un cacciatore di taglie di nome Sol Badguy) permetter\u00e0 la rinascita di Justice, divenendone la vittima sacrificale. Dopo aver sconfitto la minaccia di Justice, la pace viene ripristinata.\nModalit\u00e0 di gioco.\n\"Guilty Gear\" \u00e8 un videogioco in 2D sullo stile di \"Street Fighter\" o \"The King of Fighters\", ma \u00e8 pi\u00f9 veloce e si concentra maggiormente sull'utilizzo di tecniche combinate. Il gioco permette di scegliere fra dieci personaggi immediatamente giocabili, e tre sbloccabili. I combattimenti si vincono al meglio dei due round su tre.\nIl gioco utilizza un misuratore di \"tensione\", simile a quello di \"Street Fighter Alpha\", in cui i personaggi possono attivare speciali mosse chiamate \"Chaos Attacks\", attraverso certi comandi. L'opzione \"Chaos Mode\" pu\u00f2 essere attivata quando l'energia di un personaggio \u00e8 arrivata a met\u00e0. Un'aura rossa circonda il personaggio, permettendogli di effettuare illimitati \"Chaos Attacks\". Viene anche utilizzato un sistema di combattimento aereo paragonabile a quello di \"Marvel vs. Capcom\", permettendo ai giocatori di effettuare combo aeree.\nInoltre \"Guilty Gear\" ha una tecnica di uccisione istantanea chiamata \"Destroy Attacks\", che pu\u00f2 essere attivata dopo un attacco \"Murder Outbreak\" effettuato con successo su un avversario, che porta effettivamente a termine l'incontro."}
{"id": "3140725", "revid": "1305772", "url": "https://it.wikipedia.org/wiki?curid=3140725", "title": "Distretto di Shib Koh", "text": "Il distretto di Shib Koh \u00e8 un distretto nella provincia di Farah, nell'Afghanistan occidentale, al confine con l'Iran. La popolazione, stimata in 328.000 abitanti nel 2005, \u00e8 per il 70% di etnia pashtun e per il 15% tagika."}
{"id": "3140726", "revid": "1833487", "url": "https://it.wikipedia.org/wiki?curid=3140726", "title": "Elina Svitolina", "text": "Nel febbraio del 2017, in seguito alla vittoria del titolo di Dubai, diventa la prima tennista donna del suo Paese ad entrare a far parte delle prime dieci del mondo, mentre l'11 settembre dello stesso anno migliora tale primato raggiungendo la terza posizione, ad oggi suo \"best ranking\", eguagliandola pi\u00f9 volte. Il 28 ottobre 2018 diventa anche la prima tennista ucraina a vincere il torneo di fine anno, le WTA Finals.\n\u00c8 vincitrice di diciassette tornei WTA in singolare e di due in doppio e come migliori risultati nelle prove del Grande Slam vanta due semifinali, una a Wimbledon 2019 e una allo US Open 2019.\nHa rappresentato il proprio paese in due edizioni delle Olimpiadi, precisamente nel 2016 e nel 2021, vincendo la medaglia di bronzo in quest'ultima.\nCon l'uscita dalla Top 10 di Simona Halep, dall'8 agosto 2021 diventa la tennista con il maggior numero di settimane consecutive all'attivo tra le migliori dieci tenniste del mondo.\nBiografia.\nElina Svitolina \u00e8 nata a Odessa, in Ucraina, il 12 settembre 1994 da Olena Svitolina e Mikhaylo Svitolin; ha un fratello pi\u00f9 grande di nome Julian. I suoi genitori sono stati entrambi sportivi: il padre \u00e8 stato un wrestler, mentre la madre ha praticato canottaggio a livello agonistico. All'et\u00e0 di tredici anni si \u00e8 trasferita con la famiglia a Kharkiv, che ancora oggi risulta essere la sua residenza, anche se lei ci torna raramente. E' stata allenata da Andrew Bettles e in passato \u00e8 stata seguita occasionalmente anche da Justine Henin. Nel Dicembre 2021 ha interrotto la sua collaborazione con Bettles, per assumere come nuovo allenatore Andis Ju\u0161ka, ex- capitano della nazionale lettone di tennis femminile, avvalendosi inoltre di Gunter Bresnik come consulente\nCarriera.\n2009-2012: junior.\nNel 2009 partecip\u00f2 all'US Open 2009 - Singolare ragazze senza superare il primo turno. L'anno successivo, nel 2010, vinse l'Open di Francia 2010 - Singolare ragazze sconfiggendo in finale Ons Jabeur con il punteggio di 6-2, 7-5. Con Ljudmyla Ki\u010denok in doppio arriv\u00f2 alle semifinali perdendo contro la coppia spagnola Lara Arruabarrena Vecino e Mar\u00eda Teresa Torr\u00f3 Flor, con il punteggio di 2-6 4-6.\nAl torneo di Wimbledon 2010 - Singolare ragazze perse contro Grace Min. Nella stessa competizione al doppio giunse in finale venendo sconfitta da T\u00edmea Babos e Sloane Stephens con un punteggio a favore delle vincitrici di 6-7(7), 6-2, 6-2. Svitolina nell'occasione gioc\u00f2 in coppia con Irina Chroma\u010d\u00ebva.\nNel 2012, perse la finale del Torneo di Wimbledon 2012 - Singolare ragazze contro la canadese Eugenie Bouchard con il punteggio di 2-6, 2-6.\n2011-2014: primi titoli WTA.\nIl 16 agosto 2011 ha conquistato il primo titolo ITF della carriera ad Istanbul e due mesi dopo vince anche a Lagos. Nel 2012 vince altri due titoli ITF, La Marsa e Telavi.\nAgli US Open 2012 avviene il suo debutto in un torneo dello Slam, dove viene battuta dalla serba Ana Ivanovi\u0107. L'11 novembre 2012 vince il primo titolo del circuito WTA 125 a Pune, in India, a discapito della giapponese Kimiko Date-Krumm.\nAll'Australian Open 2013 viene sconfitta da Angelique Kerber al primo turno. Agli Open di Francia 2013 raggiunge per la prima volta il secondo turno dove viene battuta dalla statunitense Varvara Lepchenko. Al Torneo di Wimbledon 2013 viene superata al primo ostacolo dalla futura campionessa Marion Bartoli. Il 28 luglio vince il suo secondo titolo in singolare, battendo Shahar Peer nella finale del Baku Cup.\nIl 27 luglio 2014 si conferma campionessa del torneo Baku Cup battendo in finale Bojana Jovanovski per 6-1, 7-62.\n2015-2016: l'ascesa e Top 20.\nNel maggio 2015 vince il torneo di Marrakech, battendo nell'ordine: Donna Veki\u0107 (6-2 6-2), Christina McHale (7-5 6-3), Karin Knapp (6-0 3-6 6-3), Anna Karol\u00edna Schmiedlov\u00e1 (6-0 6-3) e in finale T\u00edmea Babos (7-5 7-6).\nRaggiunge, per la prima volta in carriera, i quarti di finale al Roland Garros 2015, quando batte Yanina Wickmayer (6-2 6-2), Yulia Putintseva (9-7 al terzo), Annika Beck (6-3 2-6 6-4) e Aliz\u00e9 Cornet (6-2 7-69) prima di venir eliminata dalla testa di serie numero 7 Ana Ivanovi\u0107, per 3-6 2-6.\nElina avvia il 2016 a Sydney, dove perde subito da Angelique Kerber in tre set. Agli Australian Open coglie la prima vittoria della stagione contro Victoria Duval (6-2 6-3) anche se al secondo turno viene a sorpresa estromessa dalla qualificata Naomi \u014csaka con un doppio 6-4. Prosegue l'anno a Dubai, dove disputa un ottimo torneo: dopo aver battuto Jana Cepelova, al secondo turno sconfigge la testa di serie numero 2 nonch\u00e9 numero 5 del mondo Garbi\u00f1e Muguruza per 7-6(3) 6-3 mentre ai quarti supera Coco Vandeweghe in tre set. La sua corsa si arresta in semifinale, quando viene estromessa dalla futura vincitrice Sara Errani. Dopo una sconfitta all'esordio a Doha, si presenta a Kuala Lumpur, dove \u00e8 seconda favorita del seeding. Nei primi due turni si impone sulle giapponesi Miyu Kat\u014d e Risa Ozaki mentre ai quarti batte in rimonta Krist\u00edna Ku\u010dov\u00e1. In semifinale interrompe la corsa della qualificata Lin Zhu con un doppio 6-3 e in finale vince il quarto titolo WTA della carriera sconfiggendo Eugenie Bouchard per 6(5)-7 6-4 7-5. Grazie a questa vittoria, Svitolina raggiunge quattordicesimo posto del ranking mondiale. L'ucraina prende poi parte ai due tornei americani di Indian Wells e Miami: nel primo arriva fino al terzo turno perdendo da Roberta Vinci per 6-1 6-3 mentre nel secondo giunge fino al quarto turno, arrendendosi a Ekaterina Makarova in due set. Dopodich\u00e9 si apre per Svitolina la stagione su terra: dopo aver colto una sola vittoria nei tre tornei di Bogot\u00e0, Madrid e Roma compie un exploit a Parigi, dove elimina, tutte in due set, Sorana Cirstea, Taylor Townsend e Ana Ivanovi\u0107, prima di cedere a Serena Williams per 6-1 6-1. La parte dell'anno sul verde non si rivela proficua poich\u00e9 perde subito a Birmingham mentre a Wimbledon, dopo essersi imposta su Naomi Broady, si ferma contro Yaroslava Shvedova. A Montr\u00e9al \u00e8 diciassettesima testa di serie. Dopo un'agevole vittoria su Jennifer Brady, estromette con due tie-break Fran\u00e7oise Abanda mentre al terzo turno viene eliminata da Angelique Kerber. Elina prende in seguito parte al torneo olimpico di Rio de Janeiro: in tale circostanza batte per 2-6 6-1 6-3 Andrea Petkovi\u0107 e sconfigge Heather Watson 6-3 1-6 6-3. Al terzo turno compie lo scalpo pi\u00f9 importante della sua carriera: Svitolina, infatti, supera la numero uno del mondo Serena Williams con il punteggio di 6-4 6-3, entrando nella storia come prima ucraina in assoluto a battere una numero uno del mondo. Ai quarti si arrende contro Petra Kvitov\u00e1 in due parziali. Dopo un secondo turno a Cincinnati, si presenta a New Haven. Agli US Open si ferma al terzo turno ancora una volta per mano di Kvitov\u00e1. A Pechino ottiene la prima semifinale in un torneo di categoria Premier Mandatory. Poche settimane dopo, si qualifica per il secondo anno consecutivo al WTA Elite Trophy e, dopo aver superato la fase a gironi, batte in rimonta Johanna Konta in semifinale e perde contro Kvitov\u00e1 nell'atto conclusivo.\n2017: primi titoli Premier e Top 3.\nElina inizia la stagione partecipando al torneo di Brisbane, in cui le viene attribuita la sesta testa di serie: qui \u00e8 sconfitta in semifinale con un netto 6-2 6-4 dalla futura vincitrice Karol\u00edna Pl\u00ed\u0161kov\u00e1, nonostante fosse in precedenza riuscita a battere in tre set la numero uno del mondo Angelique Kerber ai quarti di finale.\nQuindi partecipa al primo Slam dell'anno, dove per\u00f2 viene battuta a sorpresa al terzo turno dalla russa Pavlju\u010denkova con il punteggio di 7-5 4-6 6-3.\nIn seguito prende parte al torneo di Taipei, in cui, da prima testa di serie, riesce a portare a casa il trofeo in maniera piuttosto agevole, faticando soltanto ai quarti contro la talentuosa Jabeur, dal gioco molto vario, a cui deve annullare ben 4 match point prima di avere la meglio al tie break del terzo set. In un mese di febbraio gi\u00e0 positivo riesce a trionfare anche al torneo di Dubai, battendo tra le altre di nuovo Kerber e Caroline Wozniacki, rispettivamente in semifinale e in finale (6-4 6-2 il punteggio con cui ha battuto la danese). Partecipa anche al torneo di Kuala Lumpur, ma si ritira al secondo turno per non mettere a rischio la partecipazione agli ambiti tornei di Indian Wells e Miami.\nA marzo, per\u00f2, i risultati sono comunque meno positivi, con l'ucraina che proprio a Indian Wells cede alla spagnola Muguruza, dopo un match alquanto rocambolesco, mentre a Miami racimola un secondo turno dopo il bye all'esordio.\nSvitolina ritorna sui campi solo a fine Aprile, a Istanbul, dove riesce ad aggiudicarsi il trofeo da prima testa di serie e approffittando del proprio livello di gioco pi\u00f9 elevato rispetto alle altre partecipanti (6-2 6-4 il punteggio con cui sconfigge la belga Mertens in finale).\nQuindi parte per Madrid, dove a sorpresa viene estromessa da Saisai Zheng, la quale annulla due match point ad Elina e si porta a casa il match 2-6 7-6 6-3, vendicandosi della sconfitta subita a Dubai.\nLa giocatrice nativa di Odessa, per\u00f2, si riscatta, conquistando il torneo di Roma, battendo Pliskova ai quarti (6-2 7-6), e approfittando del ritiro di Muguruza ai quarti e dell'infortunio di Halep in finale (che batte in rimonta 4-6 7-5 6-1). Al Roland Garros raggiunge i quarti, faticando solo nel primo set con Pironkova e sconfiggendo in una interminabile battaglia la rediviva Martic. Qui per\u00f2 deve fare i conti con la rivincita di Halep che la batte annullando un match point e recuperando da uno svantaggio di 6-3 5-1. Dopo l'amara sconfitta, Svitolina partecipa ai tornei di Birmingham e Wimbledon, perdendo rispettivamente al secondo turno da Giorgi e al quarto da Ostapenko, dimostrando di soffrire il gioco aggressivo delle due sul manto erboso. Ritorna sui campi di gioco solo ad agosto, partecipando al Premier Five di Toronto: dopo un bye ed un secondo turno non giocato al meglio contro Kasatkina (vinto 7-6 6-4 recuperando da uno svantaggio di 4-0 nel secondo parziale), dimostra il suo grande potenziale dando una vera lezione alla veterana Venus Williams concedendole soltanto 3 giochi (6-2 6-1 il punteggio finale). Ai quarti fatica contro Muguruza, che conquista il primo set 6-4, ma la pioggia viene in aiuto di Svitolina, che il giorno seguente pare pi\u00f9 lucida e concreta; si aggiudica infatti il secondo e terzo set con il punteggio di 6-4 6-3 e nel secondo incontro di giornata si prende la rivincita su Halep, battendola 6-1 6-1. Quindi in finale deve combattere solo un set per avere la meglio di una fallosa Wozniacki, che dimostra ancora una volta i suoi problemi a livello mentale nelle partite importanti. \u00c8 dunque 6-4 6-0 per una Svitolina che non solo conquista il quinto torneo su cinque finali nell'anno, ma sale numero 1 nella race e diventa la prima giocatrice a vincere 3 Premier Five nello stesso anno.\nDopo un'eliminazione al terzo turno a Cincinnati, raggiunge per la prima volta in carriera gli ottavi di finale agli US Open, dove \u00e8 accreditata della quarta testa di serie, superando Siniakov\u00e1, Rodina e Rogers prima di cedere a Madison Keys al termine di una partita nervosa, iniziata con il tie break nel primo set, risolto a favore dell'americana, continuata con un secondo set dominato da Svitolina (6-1) e si conclude con una rimonta di Keys che, sotto 2-4, vince quattro games consecutivi ed elimina l'avversaria, interrompendo contestualmente la sua rincorsa al primo posto WTA.\nTorna in campo nel successivo Premier Mandatory di Pechino e supera tre turni senza mai perdere un set, contro Zhu, Barty e Vesnina, prima di dare vita ad una maratona contro Caroline Garcia: il match dura infatti tre ore e ventidue minuti e Svitolina, che si era aggiudicata il tie break nel primo set, arriva anche al match point nel decisivo tie break del terzo set ma non riesce ad impedire alla francese di completare la rimonta e di aggiudicarsi il match con il punteggio finale di 6-75, 7-5, 7-66. Gli ottimi risultati ottenuti nel corso della stagione le permettono di qualificarsi per la prima volta in carriera alle WTA Finals, dove per\u00f2 viene eliminata al round robin. Conclude l'anno alla sesta posizione del ranking.\n2018: quarti di finale agli Australian Open, tre titoli WTA e vittoria alle WTA Finals.\nCos\u00ec come l'anno precedente, Elina incomincia la nuova stagione prendendo parte al torneo di Brisbane che vince battendo in finale la bielorussa Aljaksandra Sasnovi\u010d in due facili set. Approda dunque agli Australian Open come una delle tenniste favorite alla vittoria del torneo, ma viene nettamente sconfitta ai quarti di finale da Elise Mertens in due set. Nel mese di febbraio, dopo aver racimolato un terzo turno dal torneo di Doha, riesce a difendere il titolo conquistato l'anno prima a Dubai battendo nell'atto conclusivo Daria Kasatkina. A Indian Wells viene estromessa al terzo turno da Carla Su\u00e1rez Navarro mentre a Miami raggiunge per la prima volta nel torneo i quarti di finale, prima di cedere alla futura finalista Je\u013cena Ostapenko.\nTorna in campo circa un mese dopo, a Stoccarda, dove perde in tre set con Caroline Garcia. Realizza una prestazione poco convincente anche al Premier Mandatory di Madrid dove si fa rimontare in tre set da Su\u00e1rez Navarro. La settimana successiva si riconferma invece campionessa al Foro Italico di Roma grazie alla vittoria in finale nuovamente su Simona Halep, questa volta senza trovare alcuna difficolt\u00e0 (6-0, 6-4 il parziale conclusivo). A Parigi, seconda prova stagionale del Grande Slam, incontra al terzo turno la rumena Mihaela Buz\u0103rnescu contro la quale cede sorprendentemente in due set. La stessa Buz\u0103rnescu le nega anche l'accesso alla semifinale del torneo di Birmingham; chiude la stagione su erba con la partecipazione a Wimbledon, sconfitta all'esordio in tre set da Tatjana Maria.\nA Montr\u00e9al, pur centrando la semifinale, non riesce a difendere il titolo conquistato l'anno precedente, mentre a Cincinnati viene fermata ai quarti di finale dalla futura vincitrice del torneo Kiki Bertens. Nell'ambito dell'ultimo appuntamento Slam stagionale, gli US Open, ripete gli ottavi di finale dell'anno precedente. Il post US open \u00e8 avaro di soddisfazioni per la tennista ucraina, che viene fermata all'esordio e in tre set in entrambi i Premier cinesi di Wuhan e Pechino, rispettivamente per mano di Aryna Sabalenka e Aleksandra Kruni\u0107. Raggiunge i quarti di finale nel torneo di Hong Kong dove viene liquidata in due facili set da Wang Qiang.\nStorica vittoria alle WTA Finals.\nSi qualifica come sesta tennista del ranking per le WTA Finals 2018. Qui viene inserita nel gruppo bianco insieme a Caroline Wozniacki, Petra Kvitov\u00e1 e Karol\u00edna Pl\u00ed\u0161kov\u00e1. Si impone su Kvitov\u00e1 con un doppio 6-3 e su Pl\u00ed\u0161kov\u00e1 per 6-3, 2-6, 6-3. Nonostante le due vittorie, a Svitolina serve ancora un set per avere un posto in semifinale. Nel match valido per il turno successivo, supera anche Wozniacki, dopo aver annullato quattro match point, con il punteggio di 5-7, 7-5, 6-3. In seguito, supera anche Kiki Bertens, subentrata dopo il ritiro di Simona Halep, per 7-5, 65-7, 6-4, staccando il pass per la finale del Master. In finale, il 28 ottobre, sconfigge in rimonta anche Sloane Stephens con il punteggio di 3-6, 6-2, 6-2, diventando la prima tennista del suo Paese a vincere tale torneo e aggiudicandosi in tal modo il titolo pi\u00f9 prestigioso della sua carriera. Inoltre, eguaglia il record di Serena Williams, vincendo il Master senza perdere nemmeno un match, impresa riuscitale nel 2013.\nChiude l'anno alla quarta posizione del ranking, superando Naomi \u014csaka.\n2019: due semifinali Slam e ritorno in Top 3.\nInizia la stagione come testa di serie numero uno a Brisbane, dove il match d'esordio \u00e8 un \"remake\" della finale dell'anno precedente vinta dall'ucraina. Tuttavia, stavolta l'esito \u00e8 diverso: infatti \u00e8 Aljaksandra Sasnovi\u010d a trionfare per 4-6, 6-0, 3-6. Disputa gli Australian Open spingendosi per la seconda volta in carriera ai quarti di finale nel continente australiano. Nel corso del torneo si impone su: Viktorija Golubic per 6-1 6-2, Vikt\u00f3ria Ku\u017emov\u00e1 per 6-4 6-1, Zhang Shuai per 4-6 6-4 7-5 e Madison Keys per 6-2 1-6 6-1; viene sconfitta dalla futura campionessa e numero uno del ranking, Naomi \u014csaka, in due facili set. A Doha estromette Je\u013cena Ostapenko per 6-4 6-4 e Karol\u00edna Muchov\u00e1 per 6-4 6-2, prima di venire eliminata in semifinale da Simona Halep con il punteggio di 3-6 6-3 4-6. Raggiunge la semifinale anche a Dubai eliminando Ons Jabeur, Garbi\u00f1e Muguruza e Carla Su\u00e1rez Navarro, prima di essere sconfitta da Belinda Bencic, futura campionessa, per 2-6 6-3 63-7.\nRaggiunge la terza semifinale consecutiva a Indians Wells, battuta dalla futura campionessa Bianca Andreescu, che ha la meglio con il punteggio di 6-3 2-6 6-4. Nel corso del torneo estromette nell'ordine: Sofia Kenin per 3-6 7-6(5) 6-4, Daria Gavrilova per 7-5 6-4, Ashleigh Barty per 7-6(8) 5-7 6-4 e Mark\u00e9ta Vondrou\u0161ov\u00e1 per 4-6 6-4 6-4. A Miami e a Madrid delude le aspettative, venendo eliminata all'esordio rispettivamente da Wang Yafan per 2-6 4-6 e Pauline Parmentier per 4-6 6(6)-7.\nSi presenta a Roma in cerca del terzo titolo consecutivo, ma viene sorpresa da Viktoryja Azaranka, che la liquida con il punteggio di 4-6 6-1 7-5. Nel corso del match, l'ucraina si \u00e8 trovata avanti per 5-2 nel set decisivo e con un match point a disposizione, ma l'Azaranka ha effettuato una sorprendente rimonta. Approda a Parigi dove, dopo essersi sbarazzata di Venus Williams, approfitta del ritiro di Kateryna Kozlova e si ritrova al terzo turno, eliminata nettamente da Garbi\u00f1e Muguruza.\nNemmeno nei tornei preparatori a Wimbledon ottiene grandi risultati: infatti Elina viene eliminata all'esordio sia a Birmingham che a Eastbourne. Invece, nell'ambito del prestigioso Slam londinese centra la sua prima semifinale in un Major. Nel corso del torneo, dopo aver superato Dar'ja Kasatkina (7-5 6-0), sfrutta il ritiro di Margarita Gasparyan che aveva vinto il primo set e aveva avuto match point nel secondo. Successivamente, ha la meglio su Maria Sakkar\u012b (6-3 61-7 6-2), Petra Marti\u0107 (6-4 6-2) e Karol\u00edna Muchov\u00e1 (7-5 6-4), prima di soccombere per la seconda volta consecutiva a Simona Halep in due netti set.\nNel torneo di San Jose estromette nuovamente Kasatkina, prima di subire la vendetta di Sakkar\u012b, dopo non aver trasformato un match point. In preparazione allo US Open, prende parte al torneo di Toronto dove ha la meglio in tre sets su Kate\u0159ina Siniakov\u00e1 ed estromette agevolmente Belinda Bencic. Tuttavia, viene fermata da Sofia Kenin. Non ha molta fortuna nemmeno a Cincinnati, dove cede nel secondo turno nuovamente a Kenin. Nello Slam newyorkese, raggiunge la seconda semifinale di un Grande Slam, senza cedere nemmeno un set, nonch\u00e9 la seconda stagionale. Qui, si sbarazza di Whitney Osuigwe per 6-1 7-5, Venus Williams con un doppio 6-4, la connazionale Dajana Jastrems'ka per 6-2 6-0, Madison Keys (testa di serie numero dieci) per 7-5 6-4 e Johanna Konta (numero sedici del ranking) per 6-4 6-4. In seguito, \u00e8 costretta a cedere a Serena Williams. Grazie a questo risultato, si spinge fino alla posizione numero tre della classifica, eguagliando cos\u00ec il suo \"best ranking\".\nPer ottenere i punti necessari ed entrare di diritto tra le qualificate alle WTA Finals, disputa i tornei di Zhengzhou e Canton. Nel primo, nuovo nella categoria Premier, supera in rimonta Julija Putinceva per 3-6 6-1 7-65, per poi perdere contro Kristina Mladenovic, che si aggiudica il match dopo quasi tre ore di gioco (6-4 4-6 6-3). Successivamente, nel secondo torneo cinese, si sbarazza di Dalila Jakupovi\u010d con un doppio 6-3, ma \u00e8 costretta a ritirarsi contro Marie Bouzkov\u00e1 sul punteggio di 4-6 3-4 in favore alla ceca. Nelle due settimane successive, centra invece i quarti di finale nei pi\u00f9 prestigiosi Premier di Wuhan e Pechino; a Mosca non supera l'esordio perch\u00e9 sorpresa dalla padrona di casa Veronika Kudermetova. Nonostante i risultati deludenti, si qualifica come ottava tennista nel torneo di fine anno, che dal 2019 si disputa a Shenzhen e viene inserita nel gruppo rosso con Karol\u00edna Pl\u00ed\u0161kov\u00e1, Simona Halep e Bianca Andreescu. Supera tutti e tre i match di round robin senza perdere nemmeno un set; in semifinale approfitta del ritiro di Belinda Bencic sul punteggio di 4-1 nel terzo set in favore dell'ucraina. Cos\u00ec facendo, Elina raggiunge la prima finale dell'anno dove \u00e8 chiamata ad affrontare la numero uno del mondo Ashleigh Barty, contro cui non aveva mai perso in nessuno dei cinque precedenti disputati. Questa volta, per\u00f2, \u00e8 l'australiana ad avere la meglio imponendosi con un comodo 6-4, 6-3.\nSvitolina chiude la stagione alla 6\u00aa posizione del ranking.\n2020: due titoli WTA e terzo quarto di finale Slam a Parigi.\nIl nuovo decennio inizia nel peggiore dei modi per l'ucraina, tant'\u00e8 che collezione appena due giochi all'esordio a Brisbane contro Danielle Collins. Prosegue il calvario all'Australian Open, dove non riesce a ripetere i quarti di finale raggiunti nell'edizione precedente. Infatti, Svitolina si impone su Katie Boulter per 6-4 7-5 e su Lauren Davis per 6-2 7-66, per poi cedere alla futura finalista dello Slam, Garbi\u00f1e Muguruza, la quale le infligge un perentorio 6-1 6-2. Successivamente, \u00e8 prima testa di serie nel torneo di Hua Hin, ma anche qui non brilla; dopo essersi sbarazzata di Bibiane Schoofs e Storm Sanders, cede a sorpresa a Nao Hibino per 4-6 2-6. Il periodo negativo prosegue a Dubai, dove non va oltre il secondo turno per mano di Jennifer Brady, che le concede appena tre giochi. Non fa meglio nemmeno a Doha, eliminata all'esordio da Amanda Anisimova con un doppio 6-3. Tuttavia, ritrova fiducia a Monterrey, cogliendo la vittoria del quindicesimo trofeo della sua carriera. Nella corsa al titolo si impone agevolmente su: Danka Kovini\u0107 per 6-3 6-2, Vol'ha Havarcova per 6-3 6-4, Leylah Annie Fernandez per 6-4 7-5 e Arantxa Rus per 6-0 6-1, in una delle vittorie pi\u00f9 nette della sua carriera. Nell'atto finale, l'8 marzo ha la meglio anche contro Marie Bouzkov\u00e1, che precedentemente aveva superato la seconda testa di serie Johanna Konta, in un match durato oltre tre ore e di gioco e conclusosi con il punteggio di 7-5, 4-6, 6-4. Per quanto riguarda la classifica, ritorna in Top 5, esattamente al quinto posto.\nDal giorno seguente al 3 agosto, il mondo del tennis \u00e8 costretto ad uno stop forzato a causa dello scoppio della pandemia di COVID-19 del 2019-2021, portando molti tornei ad essere annullati o posticipati, tra cui Wimbledon (era dai tempi delle due Guerre Mondiali che non veniva sospeso) e le Olimpiadi di Tokyo (posticipate al 2021). Svitolina, annuncia che non avrebbe partecipato ai tornei di Lexington, Praga, Cincinnati e, al pi\u00f9 importante fra tutti, l'US Open. In tal modo, rimanda il suo ritorno in campo.\nRitorna in campo a Roma, dove \u00e8 stata campionessa nel 2017 e nel 2018. Stavolta, esce di scena ai quarti di finale per mano di Mark\u00e9ta Vondrou\u0161ov\u00e1 (4-6 0-6), mentre precedentemente si era imposta in due parziali sulle russe Anastasija Pavlju\u010denkova e Svetlana Kuznecova. Per quanto riguarda il ranking, ritorna alla quinta posizione della classifica. Si rif\u00e0 a Strasburgo conquistando il suo sedicesimo titolo in carriera, nonch\u00e9 il suo quinto trofeo sulla terra rossa. Nella corsa al titolo, sconfigge nell'ordine: Magda Linette per 7-60 7-5; Jil Teichmann per 6-4 6-3 ed Aryna Sabalenka, numero undici del mondo, per 6-2 4-6 6-4. In finale, in una partita rocambolesca, supera Elena Rybakina con lo \"score\" 6-4 1-6 6-2, tennista che ha raggiunto il maggior numero di finali del corso della stagione 2020. Nonostante i 220 punti ottenuti, resta ancorata alla quinta posizione della classifica mondiale.\nIn ottima forma, approda a Parigi per disputate l'Open di Francia, dove viene accreditata dalla terza testa di serie. All'esordio si sbarazza di Varvara Gra\u010d\u00ebva per 7-62 6-2, mentre nel secondo turno subisce un bagel dalla qualificata Renata Zaraz\u00faa, riuscendo comunque a spuntarla con il punteggio finale di 6-3 0-6 6-2. Successivamente, si impone su Ekaterina Aleksandrova per 6-4 7-5 e annichilisce la giocatrice di casa Caroline Garcia, lasciandole appena quattro giochi. Raggiunge, cos\u00ec, per la terza volta i quarti di finale a Parigi, dove \u00e8 opposta alla sorpresa del torneo Nadia Podoroska. L'ucraina perde nettamente dall'argentina con lo score di 6-2 6-4.\nPrende parte alla prima edizione del torneo di categoria Premier J&amp;T Banka Ostrava Open, dove \u00e8 accreditata della prima testa di serie. Tuttavia, delude le aspettative, in quanto viene sconfitta da Maria Sakkar\u012b con un periodico 3-6, raggiungendo le 200 sconfitte in carriera.\n2021: quattrocento vittorie in carriera, semifinale a Miami e Stoccarda, bronzo alle Olimpiadi, 17\u00ba titolo WTA, quarti di finale agli US Open e uscita dalla top-10.\nSvitolina apre la stagione al torneo WTA 500 di Abu Dhabi: elimina al primo turno Jessica Pegula per 6-4 6-3, poi la russa Vera Zvonar\u00ebva con un perentorio 6-4 6-1 ed Ekaterina Aleksandrova con lo score 6-2 65-7 7-68. Viene per\u00f2 sorpresa nei quarti da Veronika Kudermetova, che la elimina in rimonta 5-7 6-3 7-63. L'ucraina gioca poi il Gippsland Trophy di Melbourne dove, da testa di serie n\u00b03, ha un bye all'esordio. Al secondo turno, sconfigge Andrea Petkovic (6-1 6-4) mentre agli ottavi rimonta un set di svantaggio a Ostapenko (6(4)-7 6-3 6-2); ai quarti, cede a Elise Mertens al super-tiebreak (3-6 7-5 [6-10]). Agli Australian Open, arriva agli ottavi senza perdere set, battendo Bouzkov\u00e1 (6-3 7-6(5)), Gauff (6-4 6-3) e Putinceva (6-4 6-0); tuttavia, nel quarto match del torneo, viene eliminata dall'americana Jessica Pegula in tre set, per 4-6 6-3 3-6. Per il secondo slam consecutivo, Svitolina viene sconfitta da una tennista fuori dalle prime 50 del mondo.\nScende in campo a Doha in occasione del Qatar Ladies Open, accreditata della prima testa di serie, che le vale un bye al primo turno. Dopo essersi imposta in due comodi parziali su Misaki Doi, concedendo appena tre giochi alla nipponica, cede contro la \"wildcard\" e top 15 Viktoryja Azaranka, nonostante gli evidenti problemi alla schiena dell'avversaria. Successivamente, viene estromessa all'esordio da Svetlana Kuznecova a Dubai.\nSi sposta, dunque, sul cemento americano di Miami, a causa dell'annullamento dell'Indian Wells 2021. Apre il torneo con una vittoria in rimonta ai danni di Shelby Rogers, mentre nel terzo turno elimina in due parziali Ekaterina Aleksandrova, imponendosi, in seguito, sulla top 10 Petra Kvitov\u00e1 con il punteggio di 2-6 7-5 7-5, dopo essersi trovata avanti per 3-0 e con la possibilit\u00e0 di salire sul 4-0 nel parziale decisivo. Accede per la prima volta alla semifinale in questo torneo superando facilmente Anastasija Sevastova nei quarti di finale, siglando la sua 400a vittoria in carriera. Il giorno seguente, \u00e8 opposta ad Ashleigh Barty, n\u00b0 1 della classifica WTA, contro la quale cede malamente con un periodico 3-6. In seguito, la giocatrice ucraina difende i colori della sua nazionale nei playoff della Billie Jean King Cup contro il Giappone: Elina supera agevolmente Muramatsu (6-3 6-2) mentre fatica notevolmente per avere la meglio di Yuki Naito, n\u00b0172 del mondo (6-2 4-6 7-6(3)). Grazie al suo contributo, l'Ucraina vince per 4-0 questa sfida; a Stoccarda, Svitolina inaugura la stagione sul rosso, da 4\u00b0 testa di serie: dopo il bye all'esordio, elimina la vincitrice delle edizioni 2015 e 2016 Angelique Kerber in due set per poi imporsi nuovamente su Petra Kvitov\u00e1 in rimonta (6(4)-7 7-5 6-2). Arriva cos\u00ec alla seconda semifinale annuale, dove \u00e8 opposta nuovamente ad Ashleigh Barty: come a Miami, anche in Germania Elina \u00e8 costretta alla resa (6-4 6(5)-7 2-6). Dopo un primo turno a Madrid (sconfitta al tie-break del terzo set da Teichmann), l'ucraina gioca un buon torneo a Roma, dove centra un quarto di finale battendo, dopo il bye al primo turno, Anisimova e Muguruza; la sua corsa viene fermata dalla futura campionessa degli Internazionali Iga \u015awi\u0105tek (2-6 5-7). Al Roland Garros, Elina delude le aspettative, fermandosi al terzo turno contro la futura vincitrice Barbora Krej\u010d\u00edkov\u00e1 (3-6 2-6). Sull'erba, Elina non raccoglie buoni risultati: ottiene infatti il secondo turno in tutti i tornei disputati (Berlino, Eastbourne e Wimbledon).\nRappresenta il proprio paese alle Olimpiadi di Tokyo sia in singolare che in doppio. Nel singolo raggiunge la semifinale, superando in ordine in tre parziali: Laura Siegemund (6-3 5-7 6-4), Ajla Tomljanovi\u0107 (4-6 6-3 6-4) e Maria Sakkar\u012b (5-7 6-3 6-4), mentre rifila un doppio 6-4 a Camila Giorgi. Nel penultimo atto, incassa una pesante sconfitta da Mark\u00e9ta Vondrou\u0161ov\u00e1. Tuttavia, Elina si rif\u00e0 nella finale per il terzo posto, dove batte in rimonta Elena Rybakina (1-6 7-6(5) 6-4) per aggiudicarsi il bronzo, la prima medaglia dell'Ucraina nel tennis olimpico. In coppia con Dajana Jastrems'ka, invece, cede all'esordio contro le francesi Cornet/Ferro.\nNon figura bene a Montr\u00e9al e Cincinnati: in entrambi i casi esce al primo turno, sconfitta da Johanna Konta in Canada (6-3 3-6 2-6) e da Angelique Kerber in Ohio (5-7 6-2 4-6). Dopo questi scarsi risultati, si presenta a Chicago, dove \u00e8 accreditata della prima testa di serie: giunge in finale, eliminando Burel (5-7 6-1 2-0 e ritiro), Ferro (6-4 6-4), Mladenovic (6-1 6-0) e Peterson (6-1 6(4)-7 6-3). Nell'ultimo atto, affronta la quarta francese trovata sulla sua strada, Aliz\u00e9 Cornet: Svitolina la batte per 7-5 6-4, conquistando il 17\u00ba titolo WTA della sua carriera, il primo in stagione. Agli US Open, dove \u00e8 accreditata della 5\u00aa testa di serie, esordisce con un successo su Rebecca Marino (6-2 6-3). Al secondo turno, trova la spagnola Masarova, proveniente dalle qualificazioni, estromettendola con lo score di 6-2 7-5. Successivamente, si impone facilmente in due parziali su Dar'ja Kasatkina, testa di serie numero 25; elimina anche Simona Halep con un periodico 6-3, momentaneamente uscita dalla Top 10 per la prima volta dal 2014. Grazie a questa vittoria, sale alla quinta posizione del ranking. Nei quarti, Svitolina viene sconfitta dalla sorpresa del torneo, Leylah Annie Fernandez, per 3-6 6-3 6(5)-7. L'ucraina partecipa poi alla versione \"500\" del torneo di Chicago, vinto da Elina poche settimana prima nella versione \"250\". Da 1\u00b0 testa di serie, dopo il bye all'esordio, vince su Anisimova (6-4 6-3) e Ruse (6-3 6-3) per poi cedere ai quarti da Ons Jabeur per 4-6 2-6. A Indian Wells \u00e8 quarta testa di serie: dopo un bye all'esordio, batte Tereza Martincov\u00e1 (6-2 7-5) e Sorana C\u00eerstea (4-6 6-4 7-6(3)). Agli ottavi, viene annichilita da Jessica Pegula con lo score di 1-6 1-6. A Tenerife, dove \u00e8 n\u00b01 del seeding, viene sconfitta a sorpresa da Camila Osorio all'esordio (7-5 3-6 2-6). \nPer la prima volta dal 2016, Svitolina chiude fuori dalla top-10, al n\u00b015.\n2022.\nElina inizia male l'anno, collezionando due sconfitte all'esordio nell'Adelaide International (contro Gasanova) e nell'Adelaide International 2 (contro la futura vincitrice Keys). Agli Australian Open, vince contro Fiona Ferro (6-1 7-6(4)) e contro Harmony Tan (6-3 5-7 5-1 e ritiro), giungendo al terzo turno nel primo slam annuale per l'ottava volta in carriera. Nella circostanza, cede nettamente a Viktoryja Azaranka, per 0-6 2-6. A Dubai esce di scena al secondo turno contro Jil Teichmann (6(0)-7 2-6) mentre a Doha viene eliminata al primo round da Tereza Martincov\u00e1 in tre set.\nVita privata.\nDa gennaio 2019 \u00e8 sentimentalmente legata al tennista francese Ga\u00ebl Monfils, ex numero sei della classifica ATP. Nel 2021 la coppia si \u00e8 sposata.\nRisultati in progressione.\nSingolare.\nNote"}
{"id": "3140734", "revid": "110157", "url": "https://it.wikipedia.org/wiki?curid=3140734", "title": "Fisher-Price", "text": "Fisher-Price \u00e8 un'azienda statunitense che produce giocattoli per bambini e neonati con sede legale a East Aurora, nello Stato di New York, nonch\u00e9 una linea di prodotti in Cina. \u00c8 un marchio di propriet\u00e0 di Mattel dal 1993.\nStoria.\nFondata dagli imprenditori Herman Fisher, Irving Price, Margaret Evans Price (moglie di Irving) e Helen Schelle nel 1930 prese il nome dai cognomi dei due capitalisti. In origine Fisher lavorava per una compagnia di Churchville (New York); i primi giocattoli venivano fatti in molte parti di acciaio per evitare scheggiature e si tenevano bene. Price era il primo Art Director e progettava i giocattoli tratti dai libri di sua moglie.\nIl primo giocattolo venduto fu \"Mr. Doodle\" nel 1931; negli anni cinquanta il materiale usato cominci\u00f2 ad essere la plastica, utile per rendere pi\u00f9 brillanti i colori dei prodotti: il primo giocattolo in questo senso fu \"Buzzy Bee\".\nDurante gli anni sessanta fu introdotta la linea di prodotti \"Play Family\" (in seguito nota come \"Little People\") e ci\u00f2 super\u00f2 il successo dei primi prodotti. Herman Fisher si ritir\u00f2 all'et\u00e0 di 71 anni nel 1969 e lo stesso anno la compagnia fu venduta alla Quaker Oats Company.\nNel 1991 la compagnia riottenne la sovranit\u00e0 sulla Quaker Oats e divent\u00f2 una public company; due anni pi\u00f9 tardi sar\u00e0 totalmente della Mattel. Di l\u00ec a poco ogni stabilimento di produzione USA venne chiuso e l'intera produzione trasferita in Cina; negli Stati Uniti rimase solo la sede legale della ditta."}
{"id": "3140736", "revid": "599013", "url": "https://it.wikipedia.org/wiki?curid=3140736", "title": "Karl von Graffen", "text": "Biografia.\nKarl Graff apparteneva all'antica e nobile famiglia dei conti di Graffen e intraprese per tradizione la carriera militare divenendo cadetto il 3 aprile 1911 e poi alfiere del 60\u00ba reggimento di artiglieria da campo \"Granduca di Meclemburgo-Schwerin\". Dopo aver frequentato la scuola militare di Nei\u00dfe il 18 agosto 1912 venne promosso Luogotenente. Dal 1\u00ba maggio 1914 Graffen pass\u00f2 al 45\u00ba reggimento di artiglieria da campo \"Lauenburg\" col quale prese parte alla prima guerra mondiale.\nIl 29 dicembre 1914 pass\u00f2 al 65\u00ba reggimento di riserva di artiglieria da campo ed il 18 maggio 1915 divenne vice comandante di una batteria del medesimo reggimento. Dal 3 dicembre 1917 al 23 gennaio 1918 frequent\u00f2 il corso di tiro a segno presso la scuola militare di Sonthofen venendo promosso Tenente.\nDopo la guerra, il 6 febbraio 1919 ottenne la promozione di assegnazione al suo primo reggimento entrando poi nel 1\u00ba reggimento di artiglieria e poi dal 27 aprile 1920 nel 2\u00ba reggimento sempre di artiglieria. Per breve tempo, dal 1\u00ba luglio al 30 settembre 1924 fu capo del 4\u00ba reggimento di fanteria. Il 1\u00ba febbraio 1926 venne promosso Capitano e come previsto il 1\u00ba dicembre di quell'anno divenne ufficiale dei servizi segreti abbinati al 2\u00ba reggimento di artiglieria. Installato il 1\u00ba ottobre 1929 alla 6\u00aa batteria del reggimento, venne nominato capo dell'unit\u00e0 un mese dopo. Il 1\u00ba ottobre 1931 venne posto al comando della 10\u00aa batteria a J\u00fcterbog. Il 1\u00ba aprile 1934 venne promosso Maggiore e il 1\u00ba ottobre di quello stesso anno venne nominato comandante della 4\u00aa divisione del reggimento di artiglieria Schwerin. Graffen ritorn\u00f2 il 15 ottobre 1935 a J\u00fcterbog e dal 6 ottobre dell'anno successivo divenne responsabile della locale scuola di artiglieria. In questa veste, il 1\u00ba gennaio 1937 venne promosso Tenente Colonnello.\nDivenuto Colonnello, Graffen con l'inizio della seconda guerra mondiale venne impiegato dal 1\u00ba ottobre 1939 nell'alto comando dell'esercito tedesco. Il 24 febbraio 1941 fu per un breve periodo ufficiale di riserva e dall'8 marzo di quello stesso anno divenne comandante del 129\u00ba reggimento di artiglieria. Dal 28 novembre 1941 fu comandante della 18\u00aa divisione di fanteria, pass\u00f2 alla 58\u00aa divisione dal 27 marzo 1942 lasciando l'incarico il successivo 14 aprile dopo aver ottenuto la promozione al grado di Maggiore Generale. Con questo grado, il 1\u00ba gennaio 1943 ottenne la promozione a Tenente Generale e gli venne affidato il comando del 316\u00ba reggimento di fanteria ricoprendo incarichi di rilievo presso il comando superiore di artiglieria ed ottenendo anche la guida del LXXVI Panzerkorps col quale gli venne commissionato di regolare le condizioni di resa con gli Stati Uniti. Il 18 maggio venne imprigionato dagli alleati a Rimini e fu liberato il 3 marzo 1948."}
{"id": "3140738", "revid": "125673342", "url": "https://it.wikipedia.org/wiki?curid=3140738", "title": "Falli e scorrettezze nel gioco del calcio", "text": "I falli e le scorrettezze, nel gioco del calcio, sono infrazioni alle regole per le quali l'arbitro deve prendere i dovuti provvedimenti contro il calciatore reo del gesto; nella fattispecie se il giocatore tocca volontariamente il pallone con tutta la mano fino alla spalla \u00e8 fallo, i falli sono tutte quelle azioni che comportano l'interruzione del gioco e l'assegnazione di un calcio di punizione, diretto oppure indiretto, o di un calcio di rigore, in favore della squadra avversaria, mentre le scorrettezze sono tutti quegli atti o gesti meritevoli di cartellino (giallo o rosso): possono esistere, quindi, anche delle azioni che siano contemporaneamente sia falli che scorrettezze (come lo spingere un avversario per impedirgli di raggiungere una posizione vantaggiosa, che \u00e8 un fallo perch\u00e9 passibile di calcio di punizione diretto, ed \u00e8 anche una scorrettezza perch\u00e9 \u00e8 passibile di ammonizione). La trattazione dei falli e delle scorrettezze \u00e8 disciplinata alla Regola 12 del Regolamento del Gioco del Calcio.\nDefinizione di fallo.\nBench\u00e9 molti comportamenti siano passibili di calcio di punizione, solamente alcuni di questi rientrano nella definizione, ben pi\u00f9 rigorosa, di \"fallo\". Affinch\u00e9 una determinata infrazione alle Regole del Gioco possa essere considerata un fallo, infatti, \u00e8 necessario che con essa si verifichino pi\u00f9 condizioni simultaneamente:\n1- L'infrazione in questione deve essere una fra quelle esplicitamente nominate alla Regola 12 (quindi, ad esempio, il fuorigioco non \u00e8 un fallo, poich\u00e9 trattato alla Regola 11);\n2- L'infrazione deve essere commessa da un calciatore titolare;\n3- L'infrazione deve essere commessa contro un calciatore avversario (con l'eccezione del fallo di mano e dei quattro falli peculiari del portiere);\n4- Deve essere commessa sul terreno di gioco;\n5- Deve avvenire con il pallone in gioco (ad esempio, allontanare la palla dopo che l'arbitro ha fischiato per l'assegnazione di un calcio di punizione non \u00e8 un fallo).\nSe una di queste condizioni viene meno, l'infrazione non \u00e8 pi\u00f9 un fallo e pertanto il gioco riprende non in base a quanto previsto per l'infrazione in s\u00e9, ma in diversi modi a seconda di quale condizione non \u00e8 verificata; nel caso di infrazioni non previste alla Regola 12, il gioco riprende sempre con un calcio di punizione indiretto:\n1- Se viene meno la prima condizione e quindi l'infrazione non \u00e8 tra quelle previste alla Regola 12, il gioco riprende sempre con un calcio di punizione indiretto: in favore della squadra avversaria;\n2- Se viene meno la seconda condizione e l'infrazione \u00e8 commessa da un calciatore di riserva il gioco riprende con un calcio di punizione indiretto, in favore della squadra avversaria, dal punto in cui si trovava il pallone al momento dell'interruzione; se l'infrazione \u00e8 commessa da qualsiasi altra persona, come un allenatore o un dirigente della squadra, si effettua una rimessa da parte dell'arbitro;\n3- Se viene meno la terza condizione, il gioco riprende con un calcio di punizione indiretto, in favore della squadra avversaria, dal punto in cui \u00e8 avvenuta l'infrazione;\n4- Se viene meno la quarta condizione, il gioco riprende con una rimessa da parte dell'arbitro nel punto in cui si trovava il pallone al momento dell'interruzione, a meno che il calciatore non sia uscito appositamente dal terreno di gioco per commettere l'infrazione, nel qual caso il gioco riprende con un calcio di punizione indiretto, in favore della squadra avversaria, dal punto in cui si trovava il pallone al momento dell'interruzione;\n5- Se viene meno la quinta condizione, il gioco riprende in conformit\u00e0 al motivo per cui il pallone non era in gioco (e, perci\u00f2, in conformit\u00e0 alla ragione per la quale era stato precedentemente interrotto).\nElenco dei falli.\nLe infrazioni seguenti sono punibili con un calcio di punizione diretto (o di rigore, se commesse all'interno della propria area di rigore), purch\u00e9 commesse sotto le condizioni affinch\u00e9 un'infrazione possa essere considerata un fallo. Sono dieci: le prime sette riguardano azioni eseguite in un modo giudicato dall'arbitro negligente, imprudente o con vigoria sproporzionata, e sono:\nLe ultime tre infrazioni devono essere punite non appena si verificano, a prescindere dall'essere compiute con negligenza, imprudenza o vigoria sproporzionata:\nLe infrazioni seguenti sono punibili con un calcio di punizione indiretto, purch\u00e9 commesse sotto le condizioni affinch\u00e9 un'infrazione possa essere considerata un fallo. Sono otto, e le prime quattro riguardano qualsiasi calciatore:\nLe altre quattro infrazioni sono peculiari del portiere, ovvero possono essere commesse esclusivamente da lui, e all'interno della propria area di rigore; sono le seguenti:\nIl calcio di punizione, diretto od indiretto, deve essere eseguito nel punto in cui \u00e8 stata commessa l'infrazione. Se tuttavia vengono commesse delle infrazioni relative alla Regola 3 (ingresso non autorizzato di un calciatore di riserva, o di un calciatore titolare momentaneamente sul campo per destinazione, sul terreno di gioco; infrazione alla procedura del cambio di ruolo fra portiere e compagno di squadra; uscita volontaria dal terreno di gioco senza preventiva autorizzazione) e alla Regola 4 (modifica al proprio equipaggiamento di base senza avvertire l'arbitro; indossare gioielli o monili), dopo le dovute sanzioni disciplinari il gioco riprender\u00e0 con un calcio di punizione indiretto da eseguirsi nel punto in cui si trovava il pallone al momento dell'interruzione.\nDefinizione di scorrettezza.\nUna scorrettezza \u00e8 qualsiasi atto o gesto, commesso da un calciatore (titolare o di riserva) o da un dirigente di una delle due squadre (inclusi allenatori, massaggiatori, medici sociali), per il quale l'arbitro deve applicare un'ammonizione o un'espulsione. Le scorrettezze possono essere commesse a pallone in gioco e non in gioco, sul terreno di gioco o al di fuori di esso; l'arbitro ha inoltre la facolt\u00e0 di prendere provvedimenti disciplinari dal momento in cui arriva al campo di gioco sino al momento in cui lo abbandona definitivamente, incluso durante l'intervallo, i tempi supplementari e i tiri di rigore.\nL'ammonizione \u00e8 inflitta dal direttore di gara tramite l'esposizione, al calciatore reo, del cartellino giallo; nel caso dell'espulsione, \u00e8 esibito il cartellino rosso. Qualora un dirigente venisse allontanato, questi verrebbe confinato oltre il recinto di gioco senza l'esposizione di alcun cartellino.\nElenco delle scorrettezze da ammonizione.\nUn calciatore titolare deve essere ammonito se commette una delle seguenti otto infrazioni:\nUn calciatore di riserva o sostituito deve essere ammonito se commette una delle seguenti tre infrazioni:\nElenco delle scorrettezze da espulsione.\nUn calciatore, sia egli titolare, di riserva o sostituito, deve essere espulso se commette una delle seguenti sette infrazioni:\nAltre infrazioni.\nCome gi\u00e0 indicato alla definizione di fallo, esistono delle infrazioni, non menzionate alla Regola 12, che per questa ragione non sono falli; fra queste, ne esistono alcune che non sono neanche passibili di ammonizione o di espulsione, e che quindi, non essendo n\u00e9 falli n\u00e9 scorrettezze, sono generiche infrazioni alle Regole. Il loro numero \u00e8 ristretto, e sono tutte passibili di semplice calcio di punizione indiretto, in favore della squadra avversaria, da eseguirsi nel punto in cui \u00e8 stata commessa l'infrazione:\nDettaglio dei falli.\nAllo scopo di chiarire le definizioni e di uniformare i giudizi dei direttori di gara sul campo, il Regolamento propone diversi paragrafi, a completamento della regolamentazione vera e propria, atti ad esplicare alcuni concetti gi\u00e0 espressi, e ad inserire correttamente nella casistica i vari falli e le diverse scorrettezze. Fra questi paragrafi, vi sono quelli riguardanti i falli descritti alla Regola 12, qui riassunti.\nTrattenere un avversario.\nUn calciatore \u00e8 colpevole di aver trattenuto un avversario quando, usando una qualunque parte del suo corpo, spingendo, appoggiandosi di spalle, spostandolo, impedisce all'avversario di avanzare, di muoversi, o di raggiungere il pallone od una posizione vantaggiosa. Tecnicamente, la trattenuta \u00e8 punita con un calcio di punizione diretto o di rigore. Disciplinarmente la trattenuta non \u00e8 punita; se per\u00f2 \u00e8 effettuata per impedire all'avversario di giocare il pallone, o di raggiungere una posizione vantaggiosa, diventa un comportamento antisportivo (e quindi meritevole di ammonizione). Se invece \u00e8 effettuata contro un avversario per negargli l'evidente opportunit\u00e0 di segnare una rete, diventa una condotta gravemente sleale, meritevole di espulsione.\nSe le trattenute iniziano a gioco fermo (per calcio d'angolo, calcio di punizione, ecc.) l'arbitro ha la facolt\u00e0 di richiamare verbalmente i calciatori prima che il gioco riprenda; se il richiamo non \u00e8 ascoltato, l'arbitro pu\u00f2 ammonire il calciatore. Se una trattenuta comincia a gioco fermo, e continua quando il pallone entra in gioco, sar\u00e0 assegnato un calcio di punizione diretto; ugualmente, se una trattenuta comincia all'esterno dell'area di rigore e finisce al suo interno, sar\u00e0 accordato un calcio di rigore.\nToccare volontariamente il pallone con le mani.\n\u00c8 un'infrazione, per i calciatori, toccare volontariamente il pallone con le mani a pallone in gioco, fatta eccezione per il portiere nella propria area di rigore.\nIl regolamento afferma quanto segue:\nIl fallo di mano implica un contatto volontario tra il pallone e la mano o il braccio di un calciatore.\nPer stabilire la volontariet\u00e0, l'arbitro deve prendere in considerazione i seguenti criteri: \nIn virt\u00f9 di queste disposizioni, non si considerano infrazioni il ripararsi la faccia, i genitali, oppure il muovere le braccia in corsa, o altri tipi di contatti fortuiti. \u00c8 invece fallo di mano saltare dalla barriera durante una punizione facendo sporgere le braccia, oppure quando le braccia sono protese durante un contrasto.\nIl fallo di mano \u00e8 punito tecnicamente sempre con un calcio di punizione diretto, o con un calcio di rigore. Un calciatore che tocca volontariamente il pallone con la mano deve essere ammonito per comportamento antisportivo se ad esempio:\nSe il fallo avviene impedendo una rete o una chiara occasione da rete avversaria, diventa una condotta gravemente sleale, punita con l'espulsione. Un portiere non \u00e8 mai passibile di alcuna infrazione punita con un calcio di rigore per aver toccato il pallone con le mani all'interno della propria area di rigore, n\u00e9 di nessun'altra scorrettezza in merito al contatto mano/pallone all'interno della propria area (il che significa che il portiere non pu\u00f2 essere espulso neppure se, commettendo un fallo come il toccare volontariamente il pallone con le mani dopo che un compagno di squadra lo ha calciato verso di lui, egli cos\u00ec facendo impedisse alla squadra avversaria la segnatura di una rete o l'evidente opportunit\u00e0 di segnare una rete, cosa che invece accadrebbe se evitasse ci\u00f2 commettendo un fallo che non implichi il contatto mano/pallone).\nInfrazioni commesse contro i portieri.\nRappresenta una infrazione:\nGioco pericoloso.\nIl gioco pericoloso consiste nell'effettuare una qualsiasi manovra o azione potenzialmente in grado di attentare all'incolumit\u00e0 personale o di altri, tipicamente nel tentativo maldestro di giocare il pallone. Questa infrazione si manifesta anche quando un calciatore si astiene dal giocare per timore di infortunarsi a causa dell'altrui imperizia. Colpi \"speciali\" come sforbiciate, o rovesciate sono ammesse, ma soltanto se l'arbitro le giudica innocue per l'incolumit\u00e0 dei calciatori.\nL'infrazione \u00e8 punita tecnicamente con un calcio di punizione indiretto (in assenza di contatto fisico, o con contatto fisico che non costituisca un altro tipo di fallo in s\u00e9; se vi \u00e8 contatto fisico falloso \u00e8 stata commessa un'altra infrazione, e quindi la ripresa di gioco \u00e8 un calcio di punizione diretto). Disciplinarmente non \u00e8 punita in linea generale, a meno che non ci sia il grave rischio di infortunare un avversario o s\u00e9 stessi (cartellino giallo), o cos\u00ec facendo non si neghi alla squadra avversaria l'evidente opportunit\u00e0 di segnare una rete (condotta gravemente sleale, cartellino rosso).\nOstacolare la progressione di un avversario.\nOstacolare un avversario, mettendoglisi di fronte per rallentarlo e ostacolarlo, ed impedendogli di arrivare a distanza di gioco dal pallone, costituisce un fallo. Tecnicamente, \u00e8 punibile con un calcio di punizione indiretto, mentre in linea generale non \u00e8 punito disciplinarmente. Se si blocca la progressione di un avversario quando il pallone \u00e8 a distanza di gioco da entrambi i calciatori, non si considera l'azione un fallo.\nDettaglio delle scorrettezze.\nCos\u00ec come per i falli, anche le scorrettezze sono descritte ed ampliate dal Regolamento in paragrafi a s\u00e9 stanti, a completamento della casistica e della regolamentazione vera e propria.\nComportamento antisportivo.\nUn calciatore \u00e8 colpevole di comportamento antisportivo e deve essere ammonito se, ad esempio, commette una delle seguenti scorrettezze:\nGrave fallo di gioco e condotta violenta.\nSe un calciatore utilizza vigoria sproporzionata o brutalit\u00e0 nei confronti di un avversario per il possesso del pallone, egli \u00e8 colpevole di grave fallo di gioco; se ci\u00f2 \u00e8 commesso nei confronti di chicchessia, purch\u00e9 non per il possesso del pallone, si tratta di condotta violenta. In ogni caso, il calciatore deve essere espulso.\nIn caso di \"grave fallo di gioco\", il gioco riprende con un calcio di punizione diretto dal punto in cui \u00e8 avvenuta l'infrazione, o di rigore, in favore della squadra avversaria.\nIn caso di \"condotta violenta\" il gioco riprende secondo il seguente schema:\nNorma del vantaggio.\nL'arbitro, invece di fermare immediatamente il gioco per punire tecnicamente un'infrazione, pu\u00f2 anche decidere di applicare la \"norma del vantaggio\", lasciando proseguire il gioco se l'infrazione pu\u00f2 avvantaggiare la squadra che la ha subita; l'eventuale sanzione disciplinare sarebbe comminata successivamente (alla prima interruzione di gioco), mentre quella tecnica viene sostituita dalla concessione del vantaggio. Per segnalare la decisione di concedere il vantaggio, l'arbitro solitamente estende un braccio, o entrambi, in avanti.\nPer decidere se concedere o meno il vantaggio, l'arbitro valuta il luogo dove si svolge l'azione (il vantaggio sar\u00e0 tanto pi\u00f9 efficace quanto pi\u00f9 vicino alla porta avversaria si trova il calciatore subente la scorrettezza), il tipo di gara (non \u00e8 bene concedere il vantaggio in gare di pulcini, giovanissimi e simili, dove \u00e8 importante punire subito ogni infrazione) e il tipo di infrazione (\u00e8 bene non concedere vantaggi sulle scorrettezze).\nIl vantaggio non si deve applicare in situazioni di \"grave fallo di gioco\" o di \"condotta violenta\", a meno che non vi sia una evidente occasione di segnare una rete. Se tuttavia l'arbitro concede il vantaggio in una situazione simile e successivamente il calciatore colpevole di grave fallo di gioco interviene nel gioco stesso prima che il gioco si interrompa, l'arbitro dovr\u00e0 interrompere l'azione, espellere il calciatore e riprendere il gioco con un calcio di punizione diretto. "}
{"id": "3140743", "revid": "287204", "url": "https://it.wikipedia.org/wiki?curid=3140743", "title": "Kveta Peschke", "text": ""}
{"id": "3140744", "revid": "226458", "url": "https://it.wikipedia.org/wiki?curid=3140744", "title": "Lex Cornelia de maiestate", "text": "La lex Cornelia de maiestate o lex Cornelia Sullae maiestatis \u00e8 una legge romana presentata dal dittatore Lucio Cornelio Silla ed emanata nell'81 a.C. per riordinare in modo organico la giurisprudenza relativa al \"crimen maiestatis\".\nLa legge puniva tutte le azioni volte a minare le istituzioni della Repubblica, affidando il giudizio su tale fattispecie criminale ad un tribunale permanente: la \"Quaestio perpetua de maiestate\". La \"Lex Cornelia\" stabiliva inoltre come reato di lesa maest\u00e0 l'abbandono della propria provincia da parte di un Governatore in carica, indipendentemente che questi lasciasse in armi o meno i territori di propria giurisdizione .\nLa pena comminata per il delitto di lesa maest\u00e0 era la pena capitale, commutabile in esilio volontario con \"interdictio aqua et igni\".\nRientravano nelle previsioni della legge anche le offese ai magistrati. "}
{"id": "3140747", "revid": "1385590", "url": "https://it.wikipedia.org/wiki?curid=3140747", "title": "Umberto Lombardo", "text": "Carriera.\nClub.\nCresciuto nell' pass\u00f2 nel 1925 al , club con il quale esord\u00ec in massima serie l'11 ottobre 1925 nella vittoria casalinga dei rossoblu per 2-1 contro il .\nNegli anni di militanza nel Genoa, Lombardo con il suo club lott\u00f2 spesso per la vittoria dello scudetto, andandovi molto vicino nelle stagioni 1927-1928 e 1929-1930.\nCon il club genovese segn\u00f2 un'unica rete, nel pareggio per 2-2 in casa del , negli spareggi per l'ammissione alla Coppa dell'Europa Centrale 1929. L'esperienza nella coppa fu breve, in quanto la squadra fu eliminata nel primo doppio confronto dal .\nAnche nell'edizione successiva della Coppa Europa marc\u00f2 una presenza, scendendo in campo nel pareggio casalingo per 1-1 del 13 luglio 1930, sempre contro il .\nNel 1931 lasci\u00f2 il Genoa, che nel frattempo aveva cambiato la denominazione sociale in Genova 1893, per tornare nel club dove aveva iniziato la sua formazione, l'. Nei suoi primi cinque anni di militanza, i \"grigi\" ottennero delle salvezze sino alla stagione 1936-1937, nella quale il club si classific\u00f2 ultimo in campionato retrocedendo in Serie B.\nNella Serie B 1937-1938 la formazione piemontese sfior\u00f2 l'immediato ritorno in massima serie arrivando a pari punti con e Novara, entrambe vittoriose nelle gare di spareggio con i \"grigi\".\nLa stagione successiva Lombardo sempre tra le file dell', marc\u00f2 solo due presenze, ed al termine dell'annata sportiva si ritir\u00f2 dall'attivit\u00e0 agonistica.\nNazionale Universitaria.\nNel 1928 Lombardo partecip\u00f2 al Mondiale Universitario 1928 vinto dall'Italia, scendendo in campo in un'unica occasione."}
{"id": "3140749", "revid": "2055516", "url": "https://it.wikipedia.org/wiki?curid=3140749", "title": "Ons Jabeur", "text": "Ons Jabeur \u00e8 la tennista tunisina e africana di maggior successo degli ultimi anni; per il suo stile di gioco eccentrico si \u00e8 assicurata un'immediata popolarit\u00e0 mediatica presso la comunit\u00e0 tennistica mondiale.\nHa infranto numerosi record: in particolare, \u00e8 stata la prima tennista araba ad essersi aggiudicata un titolo nel circuito WTA e a disputare i quarti di finale in un torneo del Grande Slam, impresa riuscita agli Australian Open 2020 e nuovamente a Wimbledon 2021; vanta inoltre due ottavi di finale consecutivi all'Open di Francia 2020 e 2021. \nNel novembre 2021, dopo le semifinali raggiunte a Indian Wells, si \u00e8 spinta fino alla top 10 del \"ranking\" mondiale, precisamente alla settima posizione, diventando la prima tennista araba in assoluto (sia a livello maschile che femminile) a varcare la soglia delle migliori dieci del mondo.\nBiografia.\n2009-2016: Esordi.\nNel 2009 partecip\u00f2 all'US Open 2009 - Doppio ragazze con Saisai Zheng.\nNel 2010, arriv\u00f2 in finale nell'Open di Francia 2010 - Singolare ragazze perdendo contro Elina Svitolina con il punteggio di 2-6 5-7; al doppio ragazze della stessa competizione arriv\u00f2 ai quarti di finale, in coppia con la connazionale Nour Abbes. Partecip\u00f2 all'Australian Open 2010 - Singolare ragazze e al doppio ragazze arrivando alle semifinali: la sua compagna nell'occasione fu M\u00f3nica Puig perdendo contro Elina Svitolina e Irina Chroma\u010d\u00ebva con il punteggio di 4-6 1-6.\nNel 2011 si \u00e8 aggiudicata l'Open di Francia 2011 - Singolare ragazze; in finale ha sconfitto la Puig col di punteggio 7-68 6-1.\nNel 2012 e nel 2016 ha rappresentato il suo Paese ai Giochi Olimpici come singolarista, uscendo in entrambe le occasioni al primo turno: a eliminarla sono state rispettivamente la tedesca Sabine Lisicki e la russa Dar'ja Kasatkina.\n2018: Prima finale WTA Premier.\nNel 2018 a Pechino ottiene la vittoria pi\u00f9 prestigiosa della sua carriera: al primo turno del ricco torno cinese batte la numero uno del mondo Simona Halep, che si ritira per infortunio dopo aver perso il primo set per 6-1. Qualche settimana pi\u00f9 tardi raggiunge, partendo dalle qualificazioni, la sua prima finale WTA in carriera nel Premier di Mosca, la Kremlin Cup, ma senza riuscire a vincere il titolo venendo rimontata dalla padrona di casa Dar'ja Kasatkina con il punteggio di 6-2 63-7 4-6. Nonostante, la tunisina fosse stata avanti per 6-2 4-1. Nel corso del torneo supera in ordine: Ekaterina Makarova per 6-1 6-2; Sloane Stephens, precedentemente numero tre del mondo, per 6-3 6-2; Anett Kontaveit per 7-5 6-1 e Anastasija Sevastova per 6-3 3-6 6-3. Grazie ai punti ottenuti, sale di trentotto posizioni in classifica piazzandosi 63\u00aa, all'epoca \"best ranking\".\n2019.\nOns comincia l'annata da numero 60 del ranking WTA a Shenzhen, dove batte la settima testa di serie Zhang Shuai, prima di perdere da Wang Yafan in tre set. Anche a Hobart raggiunge il secondo turno, perdendo dalla futura campionessa Sofia Kenin; delude invece a Melbourne, dove si ferma al primo ostacolo, l'ungherese T\u00edmea Babos. Tra Doha e Dubai raccoglie solo un successo negli Emirati, torneo in cui si impone su Donna Veki\u0107. Nel mese di marzo ottiene due sconfitte premature sia a Indian Wells che a Miami.\nComincia la stagione su terra a Roma, dove non riesce a qualificarsi perch\u00e9 eliminata da Tamara Zidan\u0161ek. Partecipa poi al Roland Garros, dove raccoglie la miseria di tre giochi contro Petra Marti\u0107.\nSi apre a 's-Hertogenbosch la stagione sull'erba per la tunisina: sconfitta contro la russa Kudermetova in due parziali. A Mallorca \u00e8 costretta al ritiro contro Kenin nel match di secondo turno. La settimana successiva la Jabeur partecipa al torneo di Eastbourne: supera in rimonta sia Rodina (1-6 7-6 7-5) che Minella (2-6 6-2 6-1), mentre al terzo turno si impone sulla padrona di casa Johanna Konta (6-3 6-2). Ai quarti batte la francese Aliz\u00e9 Cornet in tre set, cogliendo la seconda semifinale Premier della sua carriera. Tuttavia, prima del match contro Angelique Kerber \u00e8 costretta a ritirarsi a causa di un problema alla caviglia, gi\u00e0 manifestatosi nel match di quarti. A Wimbledon \u00e8 sfortunata nel sorteggio, in quanto pesca subito la due volte vincitrice del torneo Petra Kvitov\u00e1, che le lascia sei giochi.\nNello swing sul cemento nordamericano, Jabeur raggiunge come miglior risultato il terzo turno agli US Open, dove elimina Caroline Garcia e Aljaksandra Sasnovi\u010d e arrendendosi solo a Karol\u00edna Pl\u00ed\u0161kov\u00e1. Sul cemento cinese, Ons centra un secondo turno a Wuhan partendo dalle qualificazioni, due sconfitte all'esordio ma anche una semifinale a Tianjin, battuta da Rebecca Peterson.\nChiude la stagione a Mosca, torneo che l'aveva vista raggiungere la finale l'anno precedente: Jabeur delude le aspettative e perde subito con un periodico 6-3 dalla russa Veronika Kudermetova. Questa sconfitta fa precipitare la tunisina nel ranking al numero 77.\n2020: Quarti di finale Slam a Melbourne, ottavi a Parigi e a ridosso della top 30.\nInizia l'anno al numero 81 del mondo. Il primo torneo giocato da Ons \u00e8 quello di Shenzhen, dove perde contro Qiang Wang in due set. Prende parte all'international di Hobart, dove, dopo aver superato le qualificazioni, centra la prima vittoria annuale in un main draw WTA ai danni di Anna Blinkova (6-4 6-1), prima di essere sconfitta dalla spagnola Garbi\u00f1e Muguruza per 6-3 3-6 64-7.\nSi presenta poi agli Australian Open 2020, dove sconfigge la testa di serie numero 12 Johanna Konta per 6-4 6-2, rimonta un set di svantaggio a Caroline Garcia, supera Caroline Wozniacki (7-5 3-6 7-5) e si prende la rivincita su Qiang Wang (che qualche settimana prima aveva lasciato tre giochi alla Jabeur). Ons diviene cos\u00ec la prima giocatrice araba a raggiungere i quarti di finale in un torneo dello Slam; qui affronta la futura campionessa Sofia Kenin, cedendo in 2 set (6-4 6-4).\nA Dubai elimina al primo turno Alison Riske in tre set, prima di cedere a Simona Halep in tre set (vedendosi annullare anche un match point). A Doha fa di meglio, raggiungendo i quarti di finale: batte in due set Katerina Siniakova e Jennifer Brady, sconfigge Karolina Pliskova in tre set ma poi perde contro Petra Kvitova. \nRitorna in campo il 10 agosto a causa della Pandemia di COVID-19 del 2019-2021, la quale ha bloccato il mondo del tennis dal 9 marzo al 3 agosto. Disputa il nuovo torneo di Lexington, il Top Seed Open, dove si impone su Caty McNally e rimonta Vol'ha Havarcova, prima di cedere a Cori Gauff, futura finalista. Successivamente, raggiunge un altro quarto di finale, ma stavolta a Cincinnati. Grazie alle vittorie su: Leylah Annie Fernandez per 0-6 6-4 6-3, Madison Keys (campionessa uscente) per 6-4 6-1 e Christina McHale per 6-3 6-0, si avvicina alla Top 30, fermandosi al 31\u00ba posto. Tuttavia, verr\u00e0 fermata da Viktoryja Azaranka con lo \"score\" 69-7 2-6.\nAgli US Open 2020, Jabeur giunge fino al terzo turno, imponendosi su Katarzyna Kawa e Kaia Kanepi e venendo poi sconfitta da Sofia Kenin. Giungono poi gli Open di Francia 2020, dove estromette, in ordine: Zarina Dijas in rimonta 4-6 6-3 6-1, Nao Hibino 7-64 6-4 e l'ottava testa di serie Aryna Sabalenka 7-67 2-6 6-3, accedendo per la prima volta agli ottavi di finale, prima tennista araba a riuscirci. La sua corsa si arresta proprio al quarto turno, dove viene sconfitta da Danielle Collins per 6-4 4-6 6-4.\n2021: Primo titolo WTA in carriera, quarti a Wimbledon, semifinale a Indian Wells e top 10.\nJabeur apre la nuova stagione con la partecipazione al torneo WTA 500 di Abu Dhabi, dove riesce a imporsi su Anastasija Pavlju\u010denkova in un match rocambolesco vinto per 7-63 6-3. Successivamente, si impone in rimonta su Kateryna Bondarenko con lo score 5-7 6-3 6-2. Il suo torneo si interrompe agli ottavi, battuta da Aryna Sabalenka in due set. Agli Australian Open, parte come 27\u00b0 testa di serie: al primo turno, elimina Andrea Petkovic (6-3 3-6 6-4), al secondo si impone su Anna Karolina Schmiedlov\u00e1 per 6-3 6-2 mentre, al terzo turno, si arrende alla futura campionessa del torneo Naomi \u014csaka in due set (3-6 2-6). \nDopo un paio di sconfitte premature nei tornei di Doha e Dubai, conquista gli ottavi del WTA 1000 di Miami sconfiggendo in due match molto tirati Paula Badosa e soprattutto la n.4 del mondo Sofia Kenin. Viene poi estromessa dal torneo dalla spagnola Sara Sorribes Tormo con il punteggio di 4-6 6-0 1-6. Ottiene ottimi risultati anche sulla terra verde di Charleston. Al Volvo Car Open, di categoria 500, si spinge fino in semifinale, dove \u00e8 sconfitta da Danka Kovinic. Si prende la rivincita sulla montenegrina al successivo MUSC Health Women's Open, giocato sugli stessi campi, dove raggiunge la finale perdendo 13 game in 4 match disputati. Nonostante la sconfitta in finale per mano di Astra Sharma, con il punteggio di 6\u20132, 5\u20137, 1\u20136, riesce ad entrare per la prima volta tra le prime 25 del ranking mondiale. La tunisina gioca in seguito a Madrid, dove \u00e8 costretta al ritiro nel match di terzo turno contro Belinda Bencic dopo aver perso il primo set. Al Roland Garros, Ons riesce a raggiungere gli ottavi di finale da 25\u00b0 testa di serie, battendo Julija Putinceva (7-5 6-2), prendendosi una rivincita su Sharma (6-2 6-4) ed estromettendo Magda Linette (3-6 6-0 6-1). Agli ottavi affronta Cori Gauff: Jabeur esce di scena con una sconfitta in due set (3-6 1-6). \nA Birmingham, la tunisina d\u00e0 avvio alla stagione su erba: da seconda testa di serie, approda in finale, battendo nettamente McNally (6-4 6-2), Potapova (6-4 6-0) e Watson (6-3 6-3) e perdendo un set solo al secondo turno contro Leylah Fernandez (6-4 3-6 7-6(3)). Nell'ultimo atto, trova la testa di serie n\u00b04, la russa Kasatkina: Jabeur si impone per 7-5 6-4, conquistando il suo primo titolo WTA in carriera, vendicando la sconfitta subita nella finale di Mosca di 3 anni prima. Ons diviene la prima tennista araba (nonch\u00e9 tunisina) ad aggiudicarsi un titolo nel circuito maggiore. La settimana successiva, si presenta a Eastbourne: all'esordio, batte Mark\u00e9ta Vondrou\u0161ov\u00e1 per 6-3 7-6(4) mentre, al secondo turno, cede in tre set alla futura vincitrice Jelena Ostapenko. Segue poi il torneo di Wimbledon, dove Ons si sbarazza, in ordine, di: Rebecca Peterson (6-2 6-1), Venus Williams (7-5 6-0) e Garbi\u00f1e Muguruza (in rimonta, 5-7 6-3 6-2), approdando per la prima volta agli ottavi di finale del torneo. Qui incontra la numero nove del mondo Iga \u015awi\u0105tek, vincendo in rimonta per 5-7 6-1 6-1, centrando i primi quarti di finale a Wimbledon. Ons diventa la prima tunisina a raggiungere le ultime otto ai Championships, sia in ambito maschile che in quello femminile. Qui incrocia la racchetta con la numero quattro del mondo e due del \"seeding\" Aryna Sabalenka, che la sconfigge per 6-4 6-3.\nIn seguito prende parte al torneo di Toronto sconfiggendo, in ordine, Clara Burel (6-1 6-3), Dar'ja Kasatkina (2-6 6-3 6-4) e la tennista di casa Bianca Andreescu (6(5)-7 6-4 6-1). Nei quarti viene tuttavia sconfitta da Jessica Pegula per 6-1 64-7 0-6. Alla fine del torneo migliora la sua posizione in classifica, giungendo fino al 20\u00ba posto del ranking mondiale, salvo poi scivolare di un posto, alla ventunesima posizione.\nA Cincinnati, la tunisina elimina Anett Kontaveit (6-2 4-6 7-5) e poi riesce a battere la quarta top 10 dell'anno, Iga \u015awi\u0105tek (gi\u00e0 sconfitta a Wimbledon) con lo score di 6-3 6-3; agli ottavi, viene fermata da Petra Kvitov\u00e1. Agli US Open, estromette Aliz\u00e9 Cornet (7-5 7-5) e poi sconfigge nettamente Camila Osorio Serrano per 6-0 6-1, approdando al terzo turno dello Slam americano per il terzo anno consecutivo. Qui incrocia Elise Mertens, che ha la meglio per 6-3 7-5. Nonostante l'eliminazione si ritrova a fine torneo, per i maggiori punteggi stornati da altre tenniste, al n. 18 del ranking, sua miglior posizione.\nRaggiunge la terza finale stagionale a Chicago, nuovo torneo WTA 500. Accreditata della sesta testa di serie, concede un game a Hsieh Su-wei, rimonta Jessica Pegula ed estromette la numero sei del mondo, Elina Svitolina, in due comodi parziali. In semifinale, sul punteggio di 6-4 3-2 in suo favore, usufruisce del ritiro di Elena Rybakina. Nell'ultimo atto affronta un'altra top 10, Garbi\u00f1e Muguruza, contro la quale si aggiudica il primo parziale e riesce a \"brekkarla\" nel secondo parziale, per poi venire travolta dalla spagnola che vince 10 games consecutivi e anche il torneo con lo \"score\" di 3-6 6-3 6-0. A fine torneo, Ons risulta essere la tennista con pi\u00f9 vittorie nel 2021 nel circuito femminile (44, davanti ad Aryna Sabalenka) e migliora il suo miglior piazzamento issandosi alla 14a posizione, eguagliando Younes El Aynaoui, miglior tennista arabo della storia.\nPrende parte poi al torneo di Indian Wells, dove riceve un bye all\u2019esordio. In seguito si sbarazza di Sevastova (6-2 6(5)-7 6-3) e Collins (6-1 6-3). Concede appena quattro games ad Anna Kalinskaja, accedendo ai quarti di finale; grazie a questa vittoria, entra per la prima volta nella top 10, diventando la prima tennista africana a riuscire in tale impresa, sia a livello maschile che femminile. Nella circostanza, \u00e8 opposta ad Anett Kontaveit: Ons si impone sull'estone per 7-5 6-3, cogliendo la prima semifinale in carriera in un WTA 1000. Nel penultimo atto, la tunisina si arrende alla futura vincitrice del torneo Paula Badosa, che la sconfigge con un doppio 3-6. In piena corsa per raggiungere le WTA Finals, cerca punti utili alla Kremlin Cup, dove \u00e8 la quinta testa di serie: tuttavia, nel corso del match di primo turno contro Ekaterina Aleksandrova, \u00e8 costretta al ritiro ad inizio secondo set. Grazie al grande finale di stagione, Kontaveit supera Ons nella race al 9\u00b0 posto (l'ultimo utile dopo la cancellazione dal torneo di Barty) e impedisce alla tunisina di partecipare alle Finals di Guadalajara. Jabeur chiude l'anno al n\u00b010 del mondo, facendo segnalare la settima posizione come best-ranking.\n2022.\nOns inizia l'anno a Sydney, dove trova i quarti battendo Astra Sharma (6-1 6-3) e Petra Kvitov\u00e1 (6-4 6-4). Tra le ultime otto, \u00e8 costretta al ritiro contro Anett Kontaveit (sul 4-6) per un dolore alla schiena. Sempre per problemi alla schiena, la tunisina \u00e8 costretta a dare forfait all'Australian Open. Torna in campo a Dubai, dove elimina Zvonar\u00ebva (6-2 2-6 7-5) e poi Jessica Pegula (6-3 6-1). Nel suo secondo quarto stagionale, viene fermata da Simona Halep con lo score di 4-6 3-6. Anche a Doha raggiunge i quarti di finale, estromettendo Aljaksandra Sasnovi\u010d (1-6 7-5 6-3) e Tereza Martincov\u00e1 (6-1 3-6 6-3). Tra le ultime otto, viene battuta da Anett Kontaveit, col punteggio di 4-6 1-6.\nVita privata.\nDal 2015 \u00e8 sposata con Karim Kamoun, suo connazionale e campione di fioretto.\nRisultati in progressione.\nSingolare.\nNote"}
{"id": "3140755", "revid": "35191671", "url": "https://it.wikipedia.org/wiki?curid=3140755", "title": "Il Saggiatore (editore)", "text": ""}
{"id": "3140758", "revid": "2138421", "url": "https://it.wikipedia.org/wiki?curid=3140758", "title": "Abbazia di Chiaravalle di Fiastra", "text": "L'abbazia di Fiastra sorge nella bassa Valle del Fiastra (da cui il nome) in prossimit\u00e0 dell'omonimo fiume, nel territorio dei comuni di Tolentino e Urbisaglia e rappresenta il pi\u00f9 importante edificio monastico delle Marche. Di uno stile di transizione dal romanico al gotico rispecchia in pieno l'influsso cistercense di sapore lombardo.\nStoria.\nFondazione e sviluppo.\nGi\u00e0 nel 971 sembra sorgesse sul luogo una chiesetta. Il vasto territorio, compreso tra il fiume Chienti e il Fiastra, fu donato nel 1142 dal signore del luogo, il duca di Spoleto Guarniero II, all'abate Bruno, guida dei monaci cistercensi, e ad un gruppo di dodici monaci, per lo pi\u00f9 francesi e provenienti dall'Abbazia di Chiaravalle di Milano, affinch\u00e9 vi edificassero un complesso abbaziale.\nGi\u00e0 alla fine dello stesso anno arrivarono i monaci che subito iniziarono la costruzione dell'Abbazia, impiegando materiale proveniente dai resti della vicina citt\u00e0 romana di \"Urbs Salvia\", distrutta dai Visigoti di Alarico nel 408-409, e allo stesso tempo iniziarono una lunga opera di bonifica del boscoso territorio, allora paludoso e infestato da belve feroci.\nNaturalmente il luogo doveva essere ricco di acqua, necessaria non solo alla vita e all'igiene dei monaci, ma anche alle loro attivit\u00e0 produttive: l'acqua serviva per muovere le ruote dei mulini e delle macchine, e per irrigare i terreni.\nLa valle del Fiastra appariva appunto solitaria e paludosa, perci\u00f2 i monaci con grande spirito di sacrificio e con i pochi mezzi di cui disponevano cominciarono a bonificare e a coltivare le terre, ad arginare il fiume e naturalmente a costruire la nuova chiesa, dedicata alla Madonna Annunziata. Avendo difficolt\u00e0 a trovare materiale edilizio, lo trassero dalle vicine rovine della citt\u00e0 romana di Urbs Salvia. I lavori di costruzione furono diretti da architetti francesi, che seguirono il modello dell'architettura romanico-borgognona, e durarono circa cinquant'anni. Una volta ultimata, l'abbazia ebbe rapido sviluppo, divenendo una delle pi\u00f9 importanti delle Marche, a sua volta \"madre\" di altre abbazie, come \u00e8 testimoniato dalle 3194 pergamene, conosciute come carte fiastrensi.\nDopo una successiva donazione i monaci si trasferirono nella valle del Fiastra, dove fondarono una nuova Chiaravalle. Il luogo appariva idoneo alle loro esigenze, poich\u00e9 essi cercavano la solitudine, per isolarsi dagli uomini e dal mondo e dedicarsi ad una vita di preghiera e di lavoro (\"ora et labora\"). I monaci preferivano insediarsi in valli malsane e palustri o ricoperte di foreste per poterle trasformare in campagne fertili e produttive. I monaci cistercensi organizzarono il territorio agricolo dell'abbazia in sei grange (aziende agricole cistercensi), e grazie alla loro abilit\u00e0 organizzativa, agricola e artigianale, insieme a quella dei fratelli conversi, le grange diventano veri e propri centri economici, fiorenti ed autonomi.\nOltre al consenso spirituale sempre crescente dei fedeli, il monastero acquisisce e consolida notevoli ricchezze e potere. In breve tempo, infatti, l'abbazia divenne cos\u00ec potente da irradiarsi attraverso le sue sei fattorie in un vasto territorio e cos\u00ec allargando sempre pi\u00f9 la propria giurisdizione. Nel XIII secolo l'abbazia giunge all'apice del successo, con la presenza di circa 200 monaci. Arrivando a controllare fino a 33 tra chiese e monasteri e occupando ormai gran parte del territorio maceretese fino ad arrivare a Numana; i cistercensi di Fiastra fanno la loro comparsa sui mercati locali iniziando a primeggiare anche in altre attivit\u00e0 come quella marittima, mercantile, creditizia e culturale, legata quest'ultima alla vita dello Scriptorium. La sua storia \u00e8 testimoniata e documentata delle 3194 pergamene delle \"Carte Fiastrensi\", conservate presso l'Archivio di Stato di Roma.\nIl declino.\nDal XIV al XV secolo il monastero si avvia verso un lento ma inesorabile declino, causato da una serie di eventi disastrosi quali il saccheggio della Societ\u00e0 di S. Giorgio di Giovanni Acuto del 1381, ed il successivo e ben pi\u00f9 devastante del 1422 per mano di Braccio da Montone e delle sue truppe, che abbatt\u00e9 la copertura a volte della chiesa, la torre nolare, ed uccise numerosi religiosi. Nel 1456 l'abbazia viene sottoposta al regime commendatario di Rodrigo Borgia (futuro Alessandro VI), per giungere al collasso definitivo sotto la guida alquanto dubbia dell'ultimo abate commendatario, il cardinale Sforza.\nNel 1581, il papa, cede il monastero e tutti i suoi possedimenti al Collegio Romano della Compagnia di Ges\u00f9. Nel 1613 Fiastra entra a far parte della Congregazione Cistercense Romana e, dietro disposizione di Papa Urbano VIII, furono invitati a Roma i pochi cistercensi rimasti nell'abbazia. Nel 1773 la Compagnia di Ges\u00f9 venne soppressa ed il monastero con tutti i suoi beni, fu ceduto in enfiteusi perpetua ai marchesi Bandini di Camerino.\nDopo la morte del Duca Sigismondo Giustiniani-Bandini, avvenuta nel 1918, l'abbazia e tutto ci\u00f2 che le appartiene passa in eredit\u00e0 alla \"Fondazione Giustiniani-Bandini\", che il 18 giugno 1984, con la Regione Marche, ha istituito la Riserva naturale dell'Abbadia di Fiastra. La riserva viene riconosciuta dallo Stato Italiano il 10 dicembre 1985 e nel febbraio del 1987 \u00e8 posta anche sotto l'egida del WWF Italia.\nIl ritorno dei monaci.\nCome ricorda una lapide all'interno della chiesa abbaziale, i Monaci Cistercensi sono ritornati all'Abbazia di Chiaravalle di Fiastra, sempre dall'Abbazia di Chiaravalle di Milano, il 21 marzo 1985.\nLa comunit\u00e0 cistercense occupa una parte dell'antico monastero e come una volta vive in osservanza della Regola di San Benedetto. La comunit\u00e0 cistercense ha lasciato l'Abbazia nel giugno del 2018 per fare ritorno alla casa madre di Milano.\nArchitettura.\nPer la costruzione dell'abbazia si ricorse ad architetti-monaci francesi che si avvalsero di stilemi tipici dell'architettura cistercense, in uno stile di transizione dal Romanico al Gotico. Chiaravalle di Fiastra rientra nel gruppo padano delle abbazie cistercensi, ben visibile da quella struttura architettonica e dall'uso del mattone nel paramento murario che caratterizza le costruzioni lombardo-emiliane e di cui i cistercensi si fecero promotori nelle Marche. La pianta dell'abbazia, invece, \u00e8 di derivazione borgognona e si caratterizza da un complesso quadrilatero dove si iscrivono monastero e chiesa; quest'ultima a tre navate, otto campate, il transetto sporgente, e improntata sull'\"Asse del Sole\", con ingresso a ovest e abside piatta a est.\nStile.\nSan Bernardo di Chiaravalle esigeva che ogni monaco vivesse in povert\u00e0 e austerit\u00e0, ma che gli ambienti destinati alla vita collettiva fossero solenni e maestosi, privi per\u00f2 di ornamenti superflui e ridondanti, affinch\u00e9 l'arte avesse una finalit\u00e0 ascetica e fosse, quindi, strumento di concentrazione e di elevazione spirituale. Lo stile romanico - borgognone \u00e8 perci\u00f2 caratterizzato da linee semplici, da archi e pilastri poderosi, che riflettono lo spirito umile e forte del monaco.\nNelle chiese cistercensi compaiono elementi che preannunciano lo stile gotico: gli archi ad ogiva e le volte a vela sostenute da pilastri. Tuttavia questi edifici non hanno lo slancio ascensionale tipico dell'arte gotica e, mancando gli archi rampanti, il peso delle volte si scarica sulle pareti, ancora molto massicce, per cui nel complesso l'impianto delle costruzioni risulta prevalentemente romanico.\nAll'interno la mancanza di elementi decorativi, di sculture e dipinti non rende l'ambiente tetro e dimesso, perch\u00e9 l'equilibrio delle proporzioni e l'uso sapiente della luce producono un effetto armonioso di semplicit\u00e0 e di bellezza insieme, contribuendo a creare un'atmosfera di profondo misticismo.\nI Cistercensi, nel realizzare i loro ambienti e strutture, tennero presenti non solo le esigenze di funzionalit\u00e0 ma soprattutto i significati simbolici. Si osservino, ad esempio, il rosone est dell'abside e le dodici colonne della chiesa. La collocazione del rosone ad oriente sta a significare Cristo, luce che sorge e illumina le genti; gli otto petali di cui \u00e8 costituito ricordano il giorno ottavo (il giorno del Signore che non ha tramonto), ovvero il compimento finale in Cristo del disegno divino di salvezza. Le dodici colonne, che sostengono la chiesa abbaziale e delimitano le tre navate, simboleggiano i dodici apostoli, fondamento e sostegno della fede della Chiesa.\nL'esterno della chiesa si presenta maestoso, poich\u00e9 i monaci pensavano che essa dovesse essere un inno di lode e gratitudine a Dio. La facciata, in cotto rossiccio secondo l'uso lombardo, \u00e8 semplice ma arricchita da un rosone, portale e da un motivo di archetti ciechi che si intrecciano tra loro. La parte superiore \u00e8 alleggerita dalla struttura a salienti.\nAlla facciata originaria pi\u00f9 semplice e slanciata fu aggiunto nel XV secolo un nartece a tre campate, illuminato da quattro eleganti trifore e ornato da un bel portale in marmo grigio. Attualmente, dopo l'esecuzione dei lavori di restauro, si accede ad esso attraverso tre gradini come in origine. Un'alta torre, chiamata tiburio, si elevava all'incrocio della navata centrale con il transetto; da qui le corde delle campane scendevano nell'interno della chiesa per permettere al monaco di suonarle senza interrompere la preghiera. \nOgni abbazia aveva un campanaro che durante la notte dava la sveglia per la recita dell'Ufficio Divino e durante il giorno avvisava i monaci e i conversi, al lavoro nei campi, di interrompere la loro attivit\u00e0 per pregare. Anche per avvertire di un pericolo e per chiamare tutti a raccolta si usava come segnale il suono delle campane.\nStruttura.\nLa struttura del monastero vuol raffigurare simbolicamente la Gerusalemme Celeste, \"citt\u00e0 quadrata e misurata\", cos\u00ec come il libro dell'Apocalisse di Giovanni' la descrive. Gli ambienti si distribuiscono intorno al chiostro per rispondere ad un'esigenza funzionale e simbolica.\nLa chiesa si trova a nord, in direzione della Stella Polare, centro e perno della volta celeste: unica stella non sottoposta a movimento, simbolo di Dio eterno e immutabile.\nLa chiesa come la sala capitolare \u00e8 rivolta verso oriente, il punto dove sorge la luce, simbolo di Cristo risorto. Per questo nella sala capitolare il seggio dell'abate \u00e8 posto ad oriente, perch\u00e9 \"la sua parola sia come luce nel cuore dei monaci\".\nIl refettorio si trova a mezzogiorno: \u00e8 il luogo dove i monaci si recano per nutrire il corpo con il cibo e lo spirito con la Parola di Dio, cos\u00ec come il Sole a mezzogiorno, nella sua massima potenza e luminosit\u00e0, nutre e riscalda tutta la terra.\nI dormitori sono collocati ad occidente, dove il sole tramonta per riposare e ritemprarsi.\nIl chiostro \u00e8 un \"chiuso universo\" (\"hortus conclusus\"): un giardino quadrato, simbolo della verginit\u00e0 e purezza di Maria, grembo che accoglie la vita e la luce che \u00e8 Cristo. Tale luce si diffonde nel porticato illuminando gli ambienti e i monaci stessi. L'alternanza di luminosit\u00e0 e oscurit\u00e0 riflette lo stato dell'anima del monaco: peccatore (ombra), amato da Cristo (luce), donato da sua Madre (orto) all'umanit\u00e0.\nLa chiesa.\nDedicata a Santa Maria, la chiesa \u00e8 una monumentale costruzione regolata dalle severe forme cistercensi e dalle dimensioni imponenti: 72 metri di lunghezza, 20 di larghezza, 25 di altezza.\nVenne costruita, a pianta a croce latina, a partire dall'abside, consacrata gi\u00e0 nel 1170, a terminazione piatta aperta da un rosone (con due monofore ora murate); e terminata con la facciata verso il 1200.\nI fianchi della chiesa sono caratterizzati da monofore strombate mentre la fascia sottogronda della navata centrale \u00e8 decorata di archetti pensili intrecciati di chiaro influsso lombardo.\nIl prospetto occidentale, a doppio spiovente, \u00e8 incentrato sul rosone ed \u00e8 preceduto da un portico a tre campate voltate aperto da coppie di trifore e da un portale in marmo a strombo multiplo. Dall'atrio, tramite un portale a fascio la cui decorazione \u00e8 costituita dal contrasto cromatico dei materiali, si accede alla chiesa. L'interno, solenne, \u00e8 tutto giocato sul ritmarsi di pilastri dalle forme e masse diverse. Diviso a tre navate e spartito in otto campate da semplici pilastri (le due coppie verso l'abside a sorreggere la torre nolare) e da pilastri polistili studiati per sostenere le volte. Si possono distinguere due tipi di pilastri: quelli \"forti\" a reggere la forza di ricaduta delle volte; e quelli \"deboli\", costituiti da semicolonne poste verso la navata centrale addossate ai pilastri forti a sorreggere la spinta degli arconi trasversali e terminanti con mensole sospese, secondo la pi\u00f9 tipica tradizione cistercense. Altre semicolonne, addossate ai pilastri deboli, partono invece da terra e terminano poco sopra gli archi dalla funzione statica di contenimento della spinta delle volte delle navatelle laterali. La luce filtra attraverso 16 monofore e due rosoni contrapposti, uno sulla facciata, l'altro sul muro di fondo del presbiterio.\nLa decorazione scultorea \u00e8 molto semplice e concentrata nella parte occidentale, risalente ad un'epoca pi\u00f9 recente (XIV secolo), e costituita dai capitelli dalla decorazione a motivi vegetali.\nTutte le coperture a volta dell'edificio e anche la torre che sorgeva sul presbiterio, andarono distrutte nel 1422 durante il saccheggio di Braccio da Montone. Nel 1473, per opera del cardinale commendatario Latino di Carlo Orsini, fu rifatta parte della copertura della chiesa, le volte vennero ricostruite solo parzialmente (presbiterio e prima campata), mentre per il resto dell'edificio si adott\u00f2 una copertura a capriate lignee e vennero commissionati degli affreschi al pittore Pierpalma da Fermo.\nFacciata.\nSi accede alla chiesa attraverso un elegante portale in marmo policromo, impreziosito da tre pilastri e tre colonne che sostengono archi a tutto sesto e da architravi con capitelli a fogliame accartocciato o a motivi floreali. La bellezza del portale risponde all'esigenza dei monaci di dare alla casa di Dio un ingresso solenne.\nLa facciata della chiesa \u00e8 arricchita da un rosone in pietra a cerchio lobato, da cui partono dodici colonnine, ornate da capitelli a grosse foglie, che formano arcatine a tutto sesto. Un altro rosone abbellisce l'abside. Queste ampie finestre rotonde, insieme alle piccole monofore a feritoia situate nei muri laterali, illuminavano le vaste e buie chiese \"cistercensi\". I rosoni, con la loro forma circolare, simboleggiano \"la bellezza della creazione e la perfezione del cosmo\" e, al tempo stesso, il mistero di Dio-luce, fonte di vita, e il mistero di Cristo-sole, salvezza e giustizia per le genti. Le finestre sono pi\u00f9 larghe nella parte rivolta all'interno e pi\u00f9 strette in quella che guarda l'esterno, perch\u00e9 la luce (simbolo della Rivelazione Divina) penetra nella chiesa (simbolo dell'interiorit\u00e0 dell'uomo) attraverso strette aperture, ma subito si diffonde nell'esperienza della contemplazione.\nInterno.\nL'interno della chiesa \u00e8 molto suggestivo: la disposizione degli archi che scandiscono lo spazio, la luce che penetra dai rosoni e dalle monofore, la mancanza di ornamenti suscitano un'impressione di semplicit\u00e0 e di armonia.\nEssendo la chiesa rivolta ad oriente, i primi raggi del sole, penetrando attraverso il \"rosone dell'abside\", illuminavano i monaci intenti al canto mattutino; inoltre la disposizione degli altari ai lati del presbiterio era tale che il monaco celebrante la messa avesse il sole di fronte.\nLa chiesa \u00e8 a croce latina, a tre navate di cui quella centrale, a travatura scoperta, sovrasta le due laterali in cui sono ancora presenti le antiche volte a crociera. Le navate sono divise da otto grossi pilastri, quattro per parte, sormontati da capitelli romanici scolpiti con abile maestria dai monaci stessi.\nAltrettanti pilastri minori sorreggono gli archi delle navate laterali. Si notano due caratteristiche tipiche delle chiese cistercensi: nei pilastri maggiori le semicolonne non giungono fino al pavimento, ma poggiano su mensole (\"peducci\") di pietra a forma di cono rovesciato; in secondo luogo nei pilastri intermedi le semicolonne sono mozzate e prive di capitelli all'altezza di nove metri.\nCome base dell'attuale altare maggiore \u00e8 stata utilizzata un'ara pagana proveniente dalla vicina \"Urbs Salvia\": si tratta di un grosso blocco cubico di marmo, collocato in passato all'ingresso della chiesa e usato come acquasantiera. In una facciata vi \u00e8 scolpita una croce racchiusa da raggi solari, che testimonia forse la presenza dei Templari a servizio della foresteria dell'abbazia. Nel braccio sinistro del transetto si apriva una porta che conduceva al cimitero dei monaci, mentre dal braccio destro si passava alla sagrestia ed infine un'altra grande porta di pietra conduceva ai dormitori dei monaci.\nCapitelli.\nI capitelli dei pilastri, ancora romanici, differiscono per forma e motivi decorativi, caratterizzati in prevalenza da soggetti floreali ed agresti, in quanto i Cistercensi si dedicavano particolarmente all'agricoltura; non vi compaiono invece figure umane. Tra tutti appare degno di rilievo per la sua particolarit\u00e0 un capitello raffigurante un pesce, antico simbolo del mistero di Cristo e della confessione di fede.\nNella navata centrale si notano capitelli particolarmente interessanti per la storia dell'abbazia: in alcuni \u00e8 rappresentato, insieme ad altri motivi e figure, il giglio di Francia che ricorda lo stemma della Borgogna, e quindi l'Abbazia di Clairvaux; in un altro \u00e8 scolpita una cicogna che riproduce lo stemma dell'Abbazia di Chiaravalle di Milano, di cui quella di Fiastra \u00e8 una filiazione; infine un capitello \u00e8 decorato con l'immagine di un drago che divora un serpente, come nello stemma del duca di Spoleto, mecenate dell'abbazia.\nIl monastero.\nSul lato meridionale della chiesa si apre il monastero, realizzato anch'esso secondo gli schemi cistercensi, e incentrato sul vasto chiostro.\nIl chiostro venne ricostruito nel XV secolo, quando l'abbazia entr\u00f2 in commenda. Conserva al centro il pozzo che si apre su una cisterna per la raccolta di acqua piovana. ed \u00e8 incorniciato da una serie di edifici che completavano la struttura monastica: sala del capitolo, auditorium, scriptorium, dormitorio (sostituito in parte dal Palazzo Bandini), Sala delle oliere, Refettorio dei conversi e il Cellarium.\nIl chiostro.\nIl chiostro \u00e8 il centro vitale dell'abbazia: i monaci vi meditavano passeggiando o sedevano sotto gli archi, leggendo i Sacri Testi; \u00e8 il luogo di convergenza e di movimento da un ambiente all'altro del monastero, ma soprattutto costituisce lo \"spazio\" e il \"tempo\" necessari al monaco per passare, anche interiormente, da un'attivit\u00e0 all'altra.\nIl refettorio.\nIl refettorio aveva per i monaci quasi un carattere sacro, sia perch\u00e9 il pasto in comune simboleggiava la comunione di vita e la condivisione, uno degli aspetti della carit\u00e0 fraterna, sia perch\u00e9 in esso erano letti i Sacri Testi che accompagnavano il pasto frugale dei monaci, i quali cos\u00ec provvedevano a \"nutrire\" sia il corpo che l'anima.\nPerci\u00f2 il refettorio, come il chiostro e la sala del Capitolo, doveva avere un aspetto solenne ed i monaci erano obbligati a lavarsi le mani prima e dopo i pasti (tale gesto aveva un carattere purificatorio e non solo igienico).\nNelle abbazie esistevano due refettori: uno riservato ai monaci, l'altro ai conversi.\nNell'Abbazia di Fiastra il refettorio dei monaci venne demolito nell'Ottocento per la costruzione della Villa Bandini, mentre quello dei conversi \u00e8 rimasto ancora intatto. Esso \u00e8 situato al piano terra di un edificio detto \"dei conversi\", sul lato sud-occidentale del chiostro. \u00c8 a pianta rettangolare, (32\u00a0m x7\u00a0m), con volte a crociera che sono sostenute al centro da sei colonne romane ornate da capitelli dorici e corinzi, costruite con frammenti di pietra provenienti dall'antica Urbs Salvia. Monofore romaniche danno luce al locale rendendolo uno degli ambienti di maggiore suggestione del complesso abbaziale.\nSala del capitolo.\nIl luogo pi\u00f9 significativo e autorevole del monastero, dopo la chiesa, \u00e8 la sala del Capitolo, chiamata \"sala dell'ascolto dello Spirito\". Qui si leggeva ogni giorno un capitolo della Regola di San Benedetto e l'abate istruiva i monaci; si svolgevano il rito penitenziale e la correzione fraterna; i novizi ricevevano l'abito monastico; si prendevano decisioni quotidiane importanti per la vita del monastero; si dava l'estremo saluto ai monaci e sepoltura agli abati. \nA questa sala si accede dal chiostro attraverso un ampio portale romanico ai cui lati vi sono due finestre ad arco, anticamente pi\u00f9 ampie, perch\u00e9 da qui i conversi, non potendo entrare nella sala del Capitolo, assistevano alle attivit\u00e0 capitolari.\nIl piano della sala \u00e8 di due gradini pi\u00f9 basso rispetto a quello del chiostro, poich\u00e9 qui, simbolicamente, \"si scendeva\" per la confessione e \"si risaliva\" purificati. \nLa stanza \u00e8 divisa in sei campate con volte a crociera, sostenute da colonne in laterizio; al centro della parete orientale vi \u00e8 il seggio dell'abate e davanti una pietra tombale; sulla parete a destra dell'ingresso si trova un'iscrizione a caratteri gotici che riferisce una massima monastica: \"Parla poco, odi assai et guarda al fine di ci\u00f2 che fai\".\nLa scure rappresentata nell'ultima riga ricorda l'opera di bonifica e dissodamento delle terre compiuta dai monaci. Alla sinistra della sala capitolare vi \u00e8 l'archivio, dove si conservavano i documenti e le pergamene relativi alla storia e all'attivit\u00e0 dell'abbazia.\nCellarium.\nIl cellarium \u00e8 un ampio locale, a pianta rettangolare, situato tra la chiesa e l'ingresso del chiostro. Presenta un soffitto ligneo sorretto da arcate che poggiano su pilastri esagonali\nQuesta stanza veniva usata come magazzino per la conservazione dei prodotti agricoli, degli strumenti da lavoro e di altri oggetti del monastero, sotto la direzione e l'organizzazione di un membro della comunit\u00e0 (\"cellarius\"), designato dall'abate. Il lungo corridoio tra il cellarium e il chiostro conduceva alla chiesa, cui si accedeva mediante una porta, ora murata.\nDormitorio dei conversi.\nIl dormitorio dei conversi \u00e8 situato al primo piano dell'abbazia e attualmente \u00e8 in parte adibito a sala dei convegni, in parte occupato dall'ottocentesco palazzo Bandini. Nella facciata rivolta alla strada si possono ancora notare alcune monofore dell'antico locale.\nLocutorium o auditorium.\nIl \"locutorium\" \u00e8 una stanza (talvolta due) successiva alla sala capitolare; qui il priore affidava, ogni giorno, il lavoro o le mansioni da svolgere ai monaci (in gergo monastico ricevere l'obbedienza) e qui si poteva comunicare, giacch\u00e9 la Regola prescriveva un rigoroso silenzio: \nAveva un'uscita verso i campi: da qui i monaci partivano per andare a svolgere il loro lavoro. A fianco del \"locutorium\", attraverso un arco, si accedeva alla scala che saliva al dormitorio dei monaci, il quale occupava interamente il primo piano dell'ala orientale del monastero. Nella parte del dormitorio restaurata sono state riaperte le antiche monofore centinate.\nCalefactorium.\nL'unico vano riscaldato di tutto il monastero era il calefactorium o \"sala del fuoco\" (oggi completamente perduto), situato nell'area meridionale del monastero, vicino alle cucine. Nei bracieri e nel camino posto al centro della stanza, ardeva il fuoco che riscaldava i monaci nelle rigide e umide giornate invernali.\nAttivit\u00e0 religiosa.\nLa vita religiosa dei Cistercensi si fondava sulla spiritualit\u00e0 dell'unione nuziale dell'anima con Cristo e si caratterizzava per una particolare devozione alla Madre di Ges\u00f9: tutte le abbazie dell'Ordine furono a Lei dedicate.\nI monaci di San Bernardo furono i primi ad attribuire a Maria l'appellativo di Madonna, (dal lat. \"Domina Nostra, Nostra Signora\"). I cenobiti avevano scelto questa vita in clausura non per paura del mondo o per trovare una tranquillit\u00e0 individuale e interiore, non per amicizia umana, ma per raggiungere la santit\u00e0, la \"perfezione evangelica\", vivendo ogni giorno il motto benedettino \"ora et labora\". Vivere dentro un monastero significava vivere in un'oasi di pace e carit\u00e0. Secondo la Regola, la preghiera era il primo dovere dei monaci: persino nel cuore della notte essi silenziosamente si recavano in chiesa, come in altri momenti stabiliti del giorno (otto volte), per il canto corale dell\"'Ufficio Divino\". Secondo la regola di San Benedetto, la vita ascetica dei claustrali era anche caratterizzata dal silenzio (\"\"talora \u00e8 bene, per amore del silenzio, astenersi dal parlare persino di cose buone\"); dall'umilt\u00e0 e dall'obbedienza; dalla povert\u00e0, anche negli abiti, e dalla penitenza (\"si osservi in tutto la sobriet\u00e0\"); dal reciproco servizio (\"nessuno cerchi il proprio vantaggio ma quello degli altri\"\").\nIn tutto tra le \"sacre mura\" si cercava il colloquio personale con Dio, la gioia e la semplicit\u00e0 della vita in comune, in un'ordinata sequenza di preghiera e contemplazione, di lettura e studio delle Sacre Scritture e delle opere dei Santi Padri, di lavoro manuale, di refezione e sonno. Anche i conversi, secondo modalit\u00e0 differenti, dovevano attenersi a tale ritmo quotidiano dello spirito e della fraternit\u00e0. Presso l'Abbazia di Fiastra, come nei dintorni di altre abbazie, in un luogo boscoso e solitario, era nascosto il cosiddetto romitorio o \"caverna dei monaci\", dove i religiosi particolarmente inclini alla mortificazione e alla solitudine dimoravano per tutto il tempo desiderato.\nLo scriptorium.\nPertanto in ogni monastero vi era uno scriptorium dove ogni addetto (\"scriptor devotus\", scriba), sotto la guida di un monaco particolarmente esperto, eseguiva l'\"ufficium scribendi\", un paziente lavoro di trascrizione, miniatura e rilegatura di testi Sacri e di et\u00e0 classica.\nLo scriptorium era una sala spaziosa e luminosa; i tavoli su cui lavoravano gli amanuensi erano collocati nella posizione pi\u00f9 idonea a ricevere la luce per interrompere l'opera (\"opus spirituale\") il pi\u00f9 tardi possibile. Questa attivit\u00e0 si svilupp\u00f2 anche nell'Abbazia di Fiastra che fu animata da un discreto fervore culturale. Tuttavia di tutte le opere prodotte si sono salvati solo tre codici di elegante fattura, conservati presso la Biblioteca Apostolica Vaticana, e numerose pergamene (carte fiastrensi), custodite presso l'Archivio di Stato di Roma, che offrono un'importante contributo per lo studio del volgare italiano e per la conoscenza della civilt\u00e0 medievale.\nL'attuale chiostro \u00e8 stato ricostruito, dopo la distruzione del 1422, alla fine del XV secolo. Gli edifici abbaziali sono disposti concentricamente intorno ad esso: vi si affacciano la sala del Capitolo, la chiesa, il refettorio e i vari ambienti dove i monaci svolgevano le loro attivit\u00e0 artigianali. \nIl chiostro ha un'unica apertura verso l'alto attraverso la quale penetra la luce. Ha forma quadrata ed ampie dimensioni (37 metri per lato); tutt'intorno corre un ambulacro con archi a sesto ribassato, che poggiano su trenta pilastri di forma esagonale, sostenuti da solido basamento. Il cortile centrale, ora pavimentato a mattoni, in origine era coltivato a prato e giardino.\nAl centro si nota tuttora il pozzo collegato ad una capiente cisterna per la raccolta dell'acqua piovana, che, resa potabile, era utilizzata per usi alimentari. Solo nel 1476 fu deviato il corso del fiume Fiastra che lambiva il lato destro del chiostro, le cui acque venivano utilizzate per le varie necessit\u00e0 della vita del monastero: cibo, attivit\u00e0 domestiche, igiene e smaltimento dei rifiuti.\nTra la sagrestia e la sala del Capitolo vi era la biblioteca, dove erano raccolti e custoditi libri a carattere liturgico, patristico e ascetico-mistico: \"Claustrum sine armario est castrum sine armamentario\" (\"un monastero senza biblioteca \u00e8 come un esercito senza armi\"), diceva una massima benedettina. La direzione della biblioteca era affidata ad un monaco colto, il \"thesaurarius\". Vicino ad essa vi era l'archivio dove erano conservati documenti preziosi per lo studio della storia dell'abbazia. Degli ambienti dello \"scriptorium\", della biblioteca e dell'archivio oggi non rimane nulla, se non l'indicazione di dove erano situati nel complesso originario della struttura abbaziale.\nOltre all'infermeria interna al monastero per l'assistenza ai confratelli malati o infermi, ve n'era un'altra dove venivano curati i pellegrini invalidi o provati dal lungo e faticoso viaggio; era situata accanto alla foresteria, ma in un fabbricato distinto. I vecchi e i malati venivano ospitati in celle appartate e alla loro cura era deputato un monaco competente e sollecito. L'infermeria dell'Abbazia di Fiastra, che si trovava davanti all'ingresso del chiostro, aveva ragguardevoli dimensioni e poteva ospitare decine di malati. Il dovere evangelico di curare e assistere i bisognosi e i sofferenti nel corpo e nell'anima costituiva la ragione e la dimensione pi\u00f9 alta dell'attivit\u00e0 caritativa e sociale di ogni abbazia. L'origine di molti paesi, infatti, \u00e8 da ricercarsi in semplici ospedali tenuti dai monaci lungo le principali strade.\nLa foresteria.\nI cistercensi estesero la loro attivit\u00e0 a vasti e molteplici settori della vita umana, per questo le abbazie erano fornite di vari ambienti, quali ad esempio la scuola, la foresteria (ostello), l'infermeria ed altri. Una particolare attenzione veniva riservata ai pellegrini, in quanto \"i viaggi a quel tempo erano molto rischiosi\" per la precaria viabilit\u00e0 e per le aggressioni dei briganti. Una volta arrivati all'abbazia, \"potevano mangiare, dormire ed eventualmente essere medicati e curati\". A Fiastra la foresteria si trovava in uno spazioso fabbricato lungo ottanta metri e poteva ospitare pi\u00f9 di cento pellegrini; un porticato, collocato al piano terra, fungeva da alloggio per i cavalli durante la sosta.\nSecondo la Regola di San Benedetto, i pellegrini dovevano essere trattati come \"Cristo in persona\" e i monaci, davanti ad essi, si dovevano inchinare e dovevano lavare loro i piedi (umile gesto di fraternit\u00e0 sull'esempio della lavanda dei piedi ai discepoli da parte di Ges\u00f9, Maestro di carit\u00e0). I pellegrini potevano essere ospiti dell'abbazia fino a tre giorni, mentre gli infermi fino alla guarigione.\nPalazzo Bandini.\nNei primi anni del XIX secolo, Sigismondo Giustiniani Bandini, fa costruire sul lato sud del chiostro, al posto di parte del dormitorio, la sua residenza in stile neoclassico.\nTale edificio durante il regime mussoliniano fu utilizzato, per volere del Ministero dell'interno dell'Italia, come campo di concentramento e internamento per oppositori del regime e minoranze \"nemiche\" (Rom, Slavi, Ebrei, Testimoni di Geova, ...) col nome di Campo di internamento di Urbisaglia.\nLe grance.\nL'Abbazia di Chiaravalle di Fiastra ebbe estesi possedimenti terrieri grazie a donazioni e a lasciti di fedeli e di signori feudali che cos\u00ec speravano di ottenere benefici per la salvezza della propria anima. I territori dell'abbazia furono divisi in fattorie o aziende agrarie chiamate con termine francese grance o rance (dal lat. granica, stanza utilizzata come deposito di grano).\nQueste furono sei: la Brancorsina, la grancia di Tolentino dove si erge il castello chiamato \"della Rancia\", la grancia di S. Maria in Selva, quella di Sarrocciano, quella di Montorso, la pi\u00f9 grande e pi\u00f9 lontana, ed infine la grancia di Collalto. In questi organismi sociali ed economici la persona di maggior rilievo e responsabilit\u00e0 era il padre cellario (economo) che sovraintendeva a tutte le grance, era il direttore amministrativo di tutti i beni dell'abbazia e aveva alle sue dipendenze i ranciari (fattori) di ogni azienda agraria.\nFunzionamento.\nLa grancia era diretta da monaci conversi che coltivavano i terreni ed erano coadiuvati dai salariati, i quali spesso avevano diritto di affitto fino alla terza generazione, dietro pagamento di una somma iniziale e di un modesto canone annuale.\nI conversi concedevano ai salariati piena libert\u00e0 personale: essi potevano coltivare la terra ricavandone il necessario per vivere decorosamente e formarsi una famiglia. Oltre a lavorare i campi, i Cistercensi si dedicavano all'allevamento degli ovini per la vendita della lana allo stato grezzo o trasformata in tessuti e per ricavarne i loro semplici abiti grigi o bianchi.\nIn ciascuna fattoria vi erano una piccola chiesa e diversi fabbricati, adibiti a vari usi: le abitazioni del granciere, dei conversi, dei salariati, le stalle per il bestiame, i magazzini per la lavorazione e la conservazione dei prodotti, i locali per gli attrezzi e quelli per le varie attivit\u00e0 artigianali.\nGli edifici erano disposti intorno ad un ampio cortile, vicini gli uni agli altri. Grazie alle grance l'abbazia riusc\u00ec a penetrare in modo vasto e capillare nel tessuto civile e sociale del territorio. I monaci cistercensi furono artefici di un graduale ma profondo cambiamento morale e culturale: dissodando e bonificando le terre incolte e liberando i contadini dalla servit\u00f9 della gleba, essi valorizzarono la dignit\u00e0 ed il lavoro dell'uomo contribuendo, anche cos\u00ec, al progresso della societ\u00e0 del loro tempo.\nLa selva.\nSe la straordinariet\u00e0 del complesso abbaziale risulta immediatamente percepibile, lo stesso non pu\u00f2 dirsi della selva che si sviluppa nelle sue immediate vicinanze; tuttavia anch'essa \u00e8 unica e strettamente collegata all'insediamento nella valle della comunit\u00e0 monastica.\nTutto il territorio delle Marche ha subito nel corso dei secoli un'intensa pressione antropica, che ha trasformato completamente il paesaggio eliminando progressivamente, almeno dalla fascia collinare, ogni traccia di ambiente naturale. Oggi tutto il territorio, utilizzato per l'agricoltura, risulta modellato dall'attivit\u00e0 dell'uomo, ma non \u00e8 sempre stato cos\u00ec: nell'Alto Medioevo le foreste coprivano ancora porzioni considerevoli della regione, tuttavia di queste antiche selve non sono rimasti che piccole aree, la pi\u00f9 importante delle quali \u00e8 appunto la selva dell'abbazia di Fiastra.\nNella loro opera di messa a coltura del territorio, infatti, i monaci non dimenticavano di applicare una saggia politica e quindi lasciavano lembi di bosco sia per mantenere una riserva di legname da costruzione, essenziale all'epoca, sia per avere un luogo di eremitaggio in cui ritirarsi a meditare. Tutte queste funzioni erano svolte dalla \"Selva\" che fu appunto conservata dai monaci e che poi, grazie ai successivi possessori, si \u00e8 tramandata nei secoli fino a noi.\nSe pur alterato dall'uso che l'uomo ne ha fatto, possiamo oggi ammirare questo esempio delle foreste che originariamente coprivano la parte collinare delle Marche. La Selva \u00e8 un querceto composto principalmente dal cerro insieme al quale vivono varie specie di acero, l'orniello, il carpino nero, il carpino bianco e, nel sottobosco, molte specie di arbusti tra cui, per la sua rarit\u00e0 nella regione, si pu\u00f2 segnalare il carpino orientale.\nLa sua straordinaria importanza ha fatto s\u00ec che nel 1985 la regione Marche, d'accordo con i proprietari, vi istituisse una riserva naturale, la Riserva Naturale Abbazia di Fiastra, con il compito di tutelare e valorizzare questo territorio."}
{"id": "3140765", "revid": "1543377", "url": "https://it.wikipedia.org/wiki?curid=3140765", "title": "Teseo uccide il Minotauro", "text": "Il Teseo uccide il Minotauro \u00e8 un dipinto a olio su tavola (38,2x30,8\u00a0cm) di Cima da Conegliano, conservato presso il Museo Poldi Pezzoli a Milano."}
{"id": "3140766", "revid": "729019", "url": "https://it.wikipedia.org/wiki?curid=3140766", "title": "Valentin Feurstein", "text": "Biografia.\nFeurstein prest\u00f2 servizio nell'esercito austriaco a partire dal 1907 ma fu personaggio di rilievo solo a partire dagli anni '30. Egli divenne in quel periodo comandante della 3\u00aa divisione (di stanza a St. P\u00f6lten). Dopo l'\"Anschluss\" e l'incorporazione dell'esercito austriaco in quello tedesco nazista, Feurstein divenne generale della Wehrmacht.\nEgli comand\u00f2 la 2\u00aa divisione alpina tedesca nella campagna di Polonia e durante la Campagna di Norvegia. Nel 1941 venne promosso Generale delle truppe montane e prest\u00f2 servizio anche sul fronte italiano nel 1943. Nel 1945 divenne comandante militare della citt\u00e0 di Bregenz, sua citt\u00e0 natale, che ad ogni modo era in una zona esclusa dai combattimenti.\nDopo la guerra si ritir\u00f2 dalla carriera militare e mor\u00ec a Innsbruck l'8 giugno 1970."}
{"id": "3140773", "revid": "1632387", "url": "https://it.wikipedia.org/wiki?curid=3140773", "title": "Cappella Pellegrini (San Bernardino)", "text": "La cappella Pellegrini, inizialmente denominata \"Guaresco\", \u00e8 un'architettura religiosa commissionata dalla contessa Margherita Pellegrini al celebre architetto Michele Sanmicheli ed edificata tra il 1528 e il 1559. Occupa un posto di rilievo nell'ambito dell'architettura rinascimentale.\nSi trova all'interno del complesso francescano di San Bernardino a Verona, costituito da una chiesa in stile gotico e da una serie di pregevoli chiostri e divenuto un luogo ambito dalle famiglie nobili veronesi per l'edificazione di cappelle gentilizie tra il XV e il XVI secolo. \nStoria.\nLa progettazione e la direzione dei Sanmicheli.\nIntorno al 1527, terminato il soggiorno a Roma e prima dell'incarico di realizzazione di importanti fortificazioni per la Repubblica di Venezia, Michele Sanmicheli dimor\u00f2 a Verona presso il cugino Paolo, con il quale collabor\u00f2 in numerosi cantieri. In quel periodo ebbe modo di frequentare diverse famiglie nobili, stringendo amicizia con Guaresco Raimondi, suocero della contessa Margherita Pellegrini. La vita della nobildonna veronese fu funestata da gravi lutti familiari, tra le quali la morte del marito Benedetto Raimondi, di due figli, Nicola e Anna, del suocero e infine, nel 1528, del figlio diciottenne Niccol\u00f2, con la quale si interruppe definitivamente la linea di discendenza della famiglia Raimondi-Pellegrini.\nQuesta cappella, originariamente intitolata a Sant'Anna, fu quindi voluta dalla Pellegrini per ricordare la scomparsa del figlio ma parimenti per celebrare se stessa e la famiglia di appartenenza: la costruzione doveva fungere da monumento funebre per contenere le spoglie della committente e dei suoi familiari, anche se il risultato finale trad\u00ec questo progetto. L'idea di realizzare una cappella, piuttosto che un pi\u00f9 semplice sepolcro, le venne probabilmente dopo aver saputo della realizzazione della cappella Emilei presso la chiesa di San Michele in Isola, mentre alla decisione di far erigere un'opera cos\u00ec monumentale contribu\u00ec sicuramente il fatto che questa assumeva il significato di voler tramandare ai posteri l'importanza della famiglia, destinata a sparire. \nLa progettazione dell'opera fu affidata a Sanmicheli, che realizz\u00f2 uno spazio dotato di una grande armonia delle parti e di una limpida distribuzione della luce, con un'architettura che ricorda le costruzioni antiche, in particolare il Pantheon di Roma, porta Borsari e l'arco dei Gavi di Verona. L'edificazione inizi\u00f2 tra la seconda met\u00e0 del 1528, dopo la morte di Niccol\u00f2, e il 15 ottobre 1529, data di uno dei testamenti di Margherita Pellegrini, in cui \u00e8 confermato che i lavori erano gi\u00e0 avviati.\nLa controversia e il completamento dei Marastoni.\nInizialmente Sanmicheli diresse personalmente i lavori ma nel 1534 dovette abbandonarli per recarsi a Venezia per ulteriori incarichi, per cui il cugino Paolo assunse la direzione del cantiere. In disaccordo su alcuni aspetti contrattuali, l'8 luglio 1538 Margherita ottenne dal podest\u00e0 di Verona l'annullamento del contratto e un risarcimento dei danni. Da allora l'architetto e i suoi collaboratori non lavorarono pi\u00f9 alla fabbrica. \nNell'apprendere l'avversit\u00e0 della contessa riguardo alla gestione del cantiere da parte di Paolo Sanmicheli, bisogna considerare la premura che la donna aveva nel vedere ultimata la cappella, considerate le sue precarie condizioni di salute: constatare che i lavori proseguivano molto lentamente le procurava ansie e preoccupazioni. Inoltre, tra i motivi che portarono all'esautorazione dei cugini Sanmicheli, vi fu probabilmente anche l'elevato costo dell'opera, caratterizzata (come le altre opere giovanili di Michele) da un ricco e articolato apparato decorativo, che sposa elementi e temi dei monumenti romani di Verona con le proporzioni e i moduli dell'architettura rinascimentale.\nLa bottega a cui fu assegnata la prosecuzione dei lavori risult\u00f2 quella degli scalpellini Marastoni, che trovarono la cappella gi\u00e0 realizzata fino all'altezza della balconata con balaustra. Nonostante i cambiamenti apportati in corso d'opera, che prevedevano l'utilizzo di materiali meno nobili e di un linguaggio decisamente pi\u00f9 asciutto, i nuovi artigiani non riuscirono a velocizzare i lavori. I Marastoni, infatti, impiegarono diciannove anni per completare l'opera, che la committente non riusc\u00ec a vedere ultimata. L'ultimo testamento della Pellegrini \u00e8 datato 24 settembre 1557 e riporta che il monumento risultava ancora in fase di completamento, per questo motivo ella chiedeva di continuare l'edificazione della cappella anche dopo la sua morte e di conservare in buono stato l'edificio. La nobildonna si spense poco dopo la redazione del documento mentre i lavori terminarono nel 1559.\nL'intervento di restauro del Giuliari.\nDopo due secoli di incuria, nel 1793, l'abate Giuseppe Luigi Pellegrini si interess\u00f2 all'opera e decise di restaurarla con il benestare del fratello Carlo Pellegrini, maresciallo dell'impero austriaco. I lavori furono diretti dall'architetto Bartolomeo Giuliari, che si era gi\u00e0 occupato in precedenza di restauri di opere sanmicheliane e che preliminarmente esegu\u00ec un accurato rilievo dello stato di fatto del monumento. Ci\u00f2 permise di notare come nella prosecuzione dei lavori i Marastoni non utilizzarono pi\u00f9 il cosiddetto \"bronzo\", raffinata pietra bianca veronese cos\u00ec chiamata per il suono che emette durante la sua lavorazione, impiegata particolarmente per gli ornamenti, bens\u00ec sfruttarono materiale meno nobile. Inoltre, gli scalpellini ridussero la quantit\u00e0 e qualit\u00e0 di decorazioni, per cui le pareti risultavano nude, le colonne e le paraste prive di scanalature e i capitelli di intagli.\nIl progetto del Giuliari and\u00f2 cos\u00ec ad aggiungere, alla porzione di cappella realizzata dai Marastoni, un ricco apparato decorativo in pietra e stucchi, in modo da avvicinare l'aspetto del monumento al progetto originale del Sanmicheli. In particolare, sulla cupola venne ripristinata l'apertura della lanterna mediante la rimozione del rosone che decorava la sommit\u00e0, mentre i cassettoni furono risistemati con migliori proporzioni, secondo quelle suggerite dal Piranesi, con dimensioni digradanti verso l'alto e definendo ogni lacunare con una serie di tre cornici e un fiore al centro. Nel secondo ordine, invece, si intagliarono alcune decorazioni sulla cornice e le foglie sui capitelli, si scanalarono le colonne e i pilastri e si introdussero i festoni in rilievo sotto l'architrave, analogamente a quanto era gi\u00e0 stato fatto nel primo ordine.\nI lavori, conclusisi nel 1795, andarono cos\u00ec a ristabilire una continuit\u00e0 decorativa e stilistica tra il primo e il secondo ordine, dove l'opera dei Marastoni aveva impoverito l'architettura sanmicheliana, anche se ci\u00f2 volle dire progettare ed eseguire un intervento piuttosto invasivo.\nInterventi di conservazione.\nNel corso del Novecento il monumento fu oggetto di diversi interventi di restauro, aventi prevalentemente l'obiettivo di risolvere problemi di infiltrazioni e di umidit\u00e0, finanziati in parte dall'ordine religioso e in parte con contributi dello Stato, delle banche e di varie fondazioni, ma sempre condotti sotto la sorveglianza della locale Soprintendenza.\nDopo anni di scarsa manutenzione che avevano provocato un certo livello di degrado all'interno della cappella gentilizia, su spinta dei proprietari, rappresentati dall'ingegner Ottorino Pellegrini, nel 1925 si intervenne con il restauro della cupola e della lanterna: furono rifatte le coperture, restaurati i serramenti e le decorazioni del cupolino e sostituite le vetrate della lanterna. Il cantiere fu seguito dalla Regia Soprintendenza ai Monumenti di Verona, guidata dall'ingegner Alessandro Da Lisca.\nCopertura e vetrate, nel corso dei decenni successivi alla seconda guerra mondiale, furono oggetto in pi\u00f9 occasioni di riparazione: nei primi anni sessanta, quando la Soprintendenza contribu\u00ec con una spesa di lire; nel 1971, con il soprintendente Piero Gazzola che segu\u00ec i lavori di rifacimento della copertura, con sostituzione di terzere, tavolame e tegole in laterizio, per un importo di circa lire; infine tra il 1987 e il 1993, quando con un contributo statale di lire si prosegu\u00ec con il restauro della copertura (consolidamento delle centine lignee, ripristino della cornice di gronda in laterizio e inserimento di canali di gronda) e della lanterna (rivestimento in piombo della calotta e ricomposizione e piombatura delle finestre).\nConsiderevoli interventi di conservazione si svolsero infine tra il 1987 e il 2000, vigilati dal funzionario della Soprintendenza Pietro Maria Cevese. Durante i lavori si oper\u00f2 per risolvere problemi relativi all'umidit\u00e0 di risalita nelle murature perimetrali della struttura, oltre che alle infiltrazioni d'acqua provenienti dalle vetrate del tamburo. Si colse l'occasione per eseguire opere di pulitura delle superfici lapidee della cappella e del vestibolo, oltre che di ripristino degli intonaci, degli stucchi e delle coloriture; in particolare furono recuperate le cromie originarie della cupola, con la riproposizione del fondo blu nei lacunari.\nDescrizione.\nLa presenza dei disegni preliminari di Michele Sanmicheli presso la Galleria degli Uffizi ha consentito di conoscere le fasi evolutive dell'opera: l'architetto veronese, infatti, in un primo momento aveva previsto la realizzazione di una cappella con una pianta a croce greca di dimensioni maggiori rispetto a quella effettivamente realizzata; esternamente, poi, la superficie doveva essere pi\u00f9 articolata e decorata grazie alla presenza di alte paraste, di ordine corinzio poste su piedistalli, e della cupola, visibile anche da fuori. Un progetto monumentale quindi, che prendeva ispirazione dal Pantheon di Roma e dalla cappella Chigi di Raffaello nella basilica di Santa Maria del Popolo. Il progetto definitivo fu oggetto di numerose modifiche, tuttavia l'opera mantenne un aspetto solenne, specialmente all'interno.\nLa cappella \u00e8 accessibile esclusivamente dall'aula della chiesa attraverso un monumentale portale d'ingresso, dal quale si viene immessi prima in un vestibolo quadrato, coperto da una volta a botte cassettonata, e poi nell'edificio vero e proprio, mediante un secondo portale. Il monumentale vestibolo \u00e8 una soluzione piuttosto originale e dovuta alla necessit\u00e0 di impedire che la struttura interferisse con le cappelle Avanzi e Medici gi\u00e0 presenti in San Bernardino. L'architettura \u00e8 a pianta circolare di 12 metri di diametro e la sua altezza \u00e8 di 20,5 metri, suddivisa in due ordini da una balconata con balaustra e coperta da una cupola a cassettoni coronata da una lanterna; il diametro del primo ordine \u00e8 inferiore rispetto a quello superiore, una caratteristica che distingue questa cappella da altre, dove inoltre, spesso, la cupola si imposta direttamente sul primo ordine. \nSe l'esterno \u00e8 privo di decorazioni e la cupola \u00e8 mascherata da un tiburio, stile che ben si adatta alla sobriet\u00e0 dello spirito francescano, l'interno si contraddistingue invece da un'articolazione dello spazio compatto e rigoroso e per la presenza di un elegante apparato decorativo, che cita in maniera evidente evidente quello di porta Borsari, come l'alternanza di scanalature verticali e tortili, il ritmo di aggetti e rientranze e i tabernacoli giganti.\nIl primo livello, di ordine corinzio, presenta quattro grandi edicole sormontate da archi a tutto sesto, tre delle quali occupate da altari mentre una ospita l'ampia porta d'ingresso; ogni edicola \u00e8 poi inserita in una cornice formata da un tabernacolo gigante composto da semicolonne scanalate sopra le quali si imposta la trabeazione con frontone triangolare. Le chiavi di volta degli archi recano i simboli araldici della famiglia Pellegrini, un pellegrino, e della famiglia Raimondi, un'aquila coronata, mentre ai due lati sono scolpite delle figure femminili, rappresentazioni angeliche e allegoriche della vittoria e delle virt\u00f9 cristiane. Interposte ai tabernacoli vi sono nicchie vuote che avrebbero dovuto ospitare delle statue, ornate ai lati con candelabre scolpite nelle lesene, da conchiglie nei catini e ghirlande alla base della trabeazione sommitale.\nIl primo ordine \u00e8 sormontato da una balconata con balaustra, all'altezza della quale inizia il secondo livello di diametro pi\u00f9 ampio, anch'esso di ordine corinzio, che funge da tamburo su cui si imposta la cupola; esso si contraddistingue per la presenza di quattro edicole e da quattro grandi finestre tripartite da colonne binate che si trovano in corrispondenza dei tabernacoli del livello inferiore. Una peculiarit\u00e0, rispetto al primo ordine, \u00e8 che solamente le colonne e la trabeazione sono in pietra, mentre il resto \u00e8 in stucco di calce e polvere di marmo, anche se la superficie ottenuta \u00e8 stata bocciardata e raschiata come se fosse stata pietra.\nLa cupola a cassettoni con rosoni su sfondo blu, sormontata da una lanterna, copre la cappella; l'effetto dato dal colore rende grandioso lo spazio interno mentre la plasticit\u00e0 delle decorazioni \u00e8 valorizzata dalla luce che penetra dalla lanterna e dalle vetrate del tamburo, conferendo nel complesso al monumento una suggestiva eleganza. La cupola con tamburo, presente qui per la prima volta, divent\u00f2 una cifra stilistica sanmicheliana, come si pu\u00f2 riscontrare nelle cupole della chiesa di Madonna di Campagna, di San Giorgio in Braida e nel tempio del Lazzaretto.\nLa cappella abbonda di decorazioni plastiche la cui eleganza di esecuzione trova pochi altri esempi nell'architettura del XVI secolo e, nonostante il risultato finale dell'opera si riveli diverso dall'iniziale progetto elaborato dal Sanmicheli, essa richiama in molti aspetti lo stile dell'architetto veronese. La pianta stessa risulta molto simile a quella della cappella Petrucci, realizzata tra il 1516 e il 1523 presso la chiesa di San Domenico a Orvieto.\nSull'altare maggiore della cappella, di fronte all'ingresso, \u00e8 presente un dipinto di Bernardino India del 1579 raffigurante la \"Madonna con Bambino e Sant'Anna\"; nella mezzaluna una tela di Pasquale Ottino ritrae il \"Padre Eterno\", mentre ai lati della pala dell'India si trovano due altri dipinti dell'Ottino raffiguranti \"San Giuseppe\" e \"San Gioacchino\". Le tele dell'Ottino furono realizzate probabilmente tra il 1619 e il 1623. L'edificio doveva ospitare altre opere pittoriche, come testimoniato da dei riquadri vuoti nelle pareti, che tuttavia non furono mai realizzate."}
{"id": "3140774", "revid": "767487", "url": "https://it.wikipedia.org/wiki?curid=3140774", "title": "Luigi Boer", "text": "Fu soprannominato \"Gigi\" e spesso il suo cognome venne italianizzato in \"Boero\".\nCarriera.\nCresciuto nel piccolo club ligure US Quarto, passa nella stagione 1922-1923 alla Rivarolese, club del genovesato che militava all'epoca in massima serie.\nAl termine della stagione Boer ed il suo club retrocedono in Seconda Divisione.\nTorner\u00e0 a giocare in massima divisione quando venne ingaggiato nella stagione 1925-1926 dal . In rossoblu esordir\u00e0 nella vittoria casalinga per 3-0 contro il del 4 aprile 1926.\nCon il \"Grifone\" giocher\u00e0 un solo altro incontro, ovvero la partita successiva dell'11 aprile vinta in casa contro il per 3-1.\nTerminata l'esperienza in rossoblu torner\u00e0 a giocare tra le file della Rivarolese, dove chiuder\u00e0 la carriera agonistica nel 1930."}
{"id": "3140776", "revid": "88740", "url": "https://it.wikipedia.org/wiki?curid=3140776", "title": "Fridolin von Senger und Etterlin", "text": "Ufficiale preparato e capace della Wehrmacht, di religione cattolica e distaccato dal regime nazista, esercit\u00f2 importanti funzioni di comando durante la seconda guerra mondiale, dimostrandosi comandante tenace e abile durante la battaglia di Stalingrado e soprattutto durante la campagna d'Italia dove ebbe la responsabilit\u00e0 del settore di Cassino che difese con successo respingendo con gravi perdite i ripetuti attacchi alleati.\nBiografia.\nI primi anni.\nVon Senger nacque a Waldshut, nella regione del Baden-W\u00fcrttemberg, discendente di una nobile famiglia che nel XVII secolo si era trasferita da Bamberga nel territorio tra la foresta Nera e il lago di Costanza. Durante il periodo di ricostruzione e riorganizzazione successivo alle guerre napoleoniche i suoi antenati persero ogni propriet\u00e0 e si dedicarono al mestiere di avvocati o funzionari di stato, il che fece radicare il senso dello Stato nella famiglia, che attraverso il padre divenne molto forte in Frido von Senger. Allo stesso modo, apprese dalla madre che proveniva da una ricca famiglia borghese la stretta osservanza della religione cattolica, che influ\u00ec molto nella sua visione di onore e lealt\u00e0 di un soldato, valori che per lui erano concepibili solo in termini di etica cristiana e non in base al principio di cieca obbedienza che verr\u00e0 poi promulgato dal nazionalsocialismo.\nDopo un anno di servizio militare obbligatorio in un reggimento d'artiglieria del Baden, nel 1912 inizi\u00f2 gli studi all'universit\u00e0 di Oxford, dove arriv\u00f2 come studente della fondazione Rhodes. Per due anni studi\u00f2 storia e diverse altre materie nel collegio di St. John, ampliando notevolmente la sua visione del mondo fino ad allora strettamente legata all'epoca guglielmina. In quel periodo l'idea di intraprendere la carriera militare non venne nemmeno contemplata dal giovane von Senger, il quale sperava di poter continuare gli studi dell'arte e della lingua inglese e francese per poter integrarsi al meglio nella societ\u00e0 cosmopolita europea. I suoi piani vennero interrotti nel 1914 dallo scoppio della prima guerra mondiale, durante la quale dovette prestare servizio con il grado iniziale di sottotenente sul fronte occidentale. Durante la guerra perse il fratello nella battaglia di Cambrai nel 1917, e nel 1918 divenne ufficiale d'ordinanza del XIV Corpo della riserva.\nIl primo dopoguerra.\nFinita la guerra partecip\u00f2 ad una spedizione in Sassonia, sul confine orientale della Germania, con lo scopo di contenere una possibile espansione all'interno della neonata Repubblica di Weimar del bolscevismo che stava imperversando ad oriente. Il 2 dicembre 1919 von Senger spos\u00f2 Hilda Margarethe von Kracht, figlia di un generale prussiano di antica discendenza brandeburghese, e grazie alle conoscenze della moglie riusc\u00ec ad entrare in contatto con l'aristocrazia prussiana, una forza politica che ebbe grande importanza nel periodo interbellico.\nLa guerra fece naufragare i progetti di von Senger di continuare gli studi, e, distrutto ancora una volta il capitale di famiglia, accett\u00f2 di rimanere nella Reichswehr come ufficiale regolare, il che implic\u00f2 il suo trasferimento dal suo incarico nella riserva alla scuola di equitazione di Hannover come artigliere della cavalleria per circa due anni. Dal 1921 al 1932 fu un ufficiale inferiore al servizio del 18\u00ba Reggimento di cavalleria a Stoccarda, nel quale serv\u00ec sotto il comando di brillanti ufficiali quali Maximilian von Weichs e Leo Geyr von Schweppenburg, due ufficiali entrambi contrari al regime di Hitler. Col grado di maggiore di brigata divenne quindi aiutante del 3\u00ba Reggimento di cavalleria, ma non fu mai membro dello stato maggiore generale; infatti, sebbene avesse superato l'esame di ammissione negli anni venti, era allora troppo anziano per seguirne i corsi. Nel 1934 partecip\u00f2 alle esercitazioni sotto il comando del generale Erwin von Witzleben, durante le quali venne per la prima volta definito il concetto di cavalleria meccanizzata. \nLa salita al potere del regime nazista inizialmente non suscit\u00f2 particolare interesse nell'opinione pubblica, ma gli omicidi dei generali von Schleicher e von Bredow rivelarono ben presto a von Senger la vera anima arrogante e totalitaria del regime, e l'affare R\u00f6hm mise in evidenza la natura intollerante e omicida esistente anche all'interno dell'esercito tra i rappresentanti pi\u00f9 fanatici del nazismo. Dal 1934 al 1938 von Senger divenne, per volere dell\"Oberkommando des Heeres\" (OKH) a Berlino, capo di stato maggiore dell'ispettorato di cavalleria, e dovette seguire da vicino la modernizzazione e la meccanizzazione dell'arma di cavalleria.\nVon Senger si schier\u00f2 contro i sostenitori della teoria inglese soprannominata \u00abAll Tank\u00bb secondo cui il carro armato doveva essere presente in tutte le fasi della guerra. La sua esperienza bellica lo convinse, invece, del fatto che il successo di una battaglia dipendeva soprattutto dall'azione definitiva della fanteria, e a tal proposito nel 1941, richiamato all'ispettorato di cavalleria scrisse: \u00abIl vero problema della fanteria motorizzata e dei carri armati \u00e8 il fatto che hanno un valore limitato nell'attacco, in quanto sono un bersaglio troppo facile per la difesa. [...] Ogni arma deve essere preparata sia alla difesa sia all'attacco e deve essere in grado di passare da una all'altro come spesso viene richiesto in guerra. Su questo argomento la fanteria meccanizzata \u00e8 l'arma principale e i carri armati un'arma di supporto\u00bb.\nSostenne pertanto la formazione di quattro divisioni di cavalleria chiamate \u00ableggere\u00bb, ciascuna composta da cinque battaglioni motorizzati che dovevano eseguire i compiti precedentemente assegnati ai corpi di cavalleria ed erano in massima parte formati da reggimenti di cavalleria. I panzergrenadier, o fanteria meccanizzata, derivano infatti, in Germania dalla cavalleria, in Gran Bretagna dalla fanteria.\nNel 1938 Adolf Hitler ordin\u00f2 la creazione di una nuova specialit\u00e0 per l'esercito tedesco sotto il diretto controllo del generale Heinz Guderian, conosciuta con il nome di \"Schnelle Truppen\" (letteralmente \"truppe veloci\"), composte da tre elementi della divisione corazzata: carri armati, unit\u00e0 controcarri e da ricognizione con reparti di fanteria presi da battaglioni motorizzati delle divisioni corazzate e dai vecchi reggimenti di cavalleria, che formavano i reparti appiedati. A proposito delle \"Schnelle Truppen\" von Senger ebbe un giudizio non troppo entusiasta; considerava infatti non del tutto positiva la meccanizzazione massiccia dell'esercito tedesco, l'eterogeneit\u00e0 di queste nuove unit\u00e0 lasciava in disparte la fanteria e la cavalleria, e secondo von Senger, questa era una perdita e non un vantaggio per l'esercito.\nNello stesso anno von Senger venne designato comandante reggimentale del 3\u00ba Reggimento di cavalleria a Gottinga, in tempo di pace inquadrato nel LX Corpo d'armata, con il ruolo di fornire sette battaglioni divisionali da ricognizione per le divisioni di fanteria del corpo d'armata in caso di mobilitazione. La sua cultura, la conoscenza dei classici e della lingua italiana gli permisero in quel periodo di pace di venire a contatto con un gran numero di amici e ammiratori, soprattutto nella cerchia di ufficiali che intimamente rifiutavano il nazismo, tra i quali scelse il barone von Cramm per la nomina di ufficiale politico nazionalsocialista, e nomin\u00f2 nel suo stato maggiore il generale Hans Oster. Von Senger apprezzava molto il contributo di subalterni antinazisti, in particolare riponeva molta fiducia e amicizia in Ernst-G\u00fcnther Baade, a quel tempo comandante di uno squadrone di cavalleria del 3\u00ba Reggimento, che in seguito pass\u00f2 alla 90\u00aa Divisione Panzergrenadier, dove collaborer\u00e0 con von Senger durante il periodo della campagna d'Italia.\nLa seconda guerra mondiale.\nLa campagna a occidente.\nIl 1\u00ba marzo 1939 von Senger venne promosso Oberst, ma lo scoppio della guerra non lo coinvolse direttamente, infatti non prese parte alla campagna di Polonia, e il suo 3\u00ba Reggimento venne ripartito tra le varie divisioni al fronte. Von Senger assunse cos\u00ec il comando del 22\u00ba Reggimento di cavalleria, che and\u00f2 a rinforzare l'unica divisione di cavalleria ancora esistente nell'esercito, la 1. Kavallerie-Division, schierata al confine coi Paesi Bassi. Dopo alcune settimane von Senger subentr\u00f2 al suo comandante di brigata, generale barone Rudolf von Waldenfels, deceduto improvvisamente mentre i reparti si stavano schierando in vista dell'inizio degli scontri sul fronte occidentale. La divisione venne inquadrata a seguito del gruppo d'armate A di Gerd von Rundstedt e durante il maggio 1940 avanz\u00f2 a tergo delle divisioni corazzate attraverso i Paesi Bassi e poi in Francia attraverso Mons, Valenciennes, Douai e Lens, nei territori in cui tra il 1914 e il 1918 fu impegnato lo stesso von Senger, e che conosceva bene.\nGiunti a Cambrai, per volere del generale Fedor von Bock fu creato il reparto motorizzato \"Brigade von Senger\", che ebbe il compito di proteggere il fianco sinistro del corpo corazzato di Hermann Hoth (\"Panzergruppe Hoth\") che aveva sfondato in direzione di Rouen. Da Rouen la brigata fu incaricata di avanzare verso Le Havre per impedire alle truppe francesi ivi accerchiate di passare la Senna e mettersi in salvo, ma la brigata arriv\u00f2 troppo tardi e a von Senger non rimase altro compito che quello di bonificare le strade dalle mine, assicurare l'ordine pubblico e predisporre le sue forze per la successiva avanzata verso Vimoutiers. \nQui la brigata ricevette l'ordine di avanzare verso Cond\u00e9-sur-Vire, in un territorio ancora occupato dal nemico, prospettando a von Senger la necessit\u00e0 di ingaggiare per la prima volta in modo deciso il nemico. Fino a Falaise l'avanzata si svolse senza ostacoli, ma il 18 giugno von Senger ricevette l'ordine dal comandante della 7\u00aa Divisione corazzata, Erwin Rommel, di attaccare Cherbourg partendo da Valognes. La divisione di Rommel non era ancora riuscita a spezzare la resistenza francese, cos\u00ec la brigata di von Senger fu incaricata di attaccare al mattino del 19, aggirando Cherbourg da sud e attaccando la citt\u00e0 da est, per poi puntare verso il mare. La brigata fu duramente impegnata e dovette utilizzare per la prima volta durante la campagna l'armamento pesante, ma in poche ore la resistenza francese cess\u00f2 e von Senger entr\u00f2 in citt\u00e0 anticipando Rommel, dove gli venne consegnata la piazzaforte, il porto e il presidio di Cherbourg dal comandante del presidio francese. La campagna di Francia era ormai agli sgoccioli e il comando di brigata ricevette l'ordine di stabilirsi a Martinvast. Appena dopo l'armistizio von Senger assunse il comando del governo civile del dipartimento dell'Ille-et-Vilaine, che mantenne fino al luglio 1940 quando venne richiamato dalla Francia per stabilire il collegamento fra la commissione d'armistizio franco-tedesca e quella italo-francese, la cui sede era a Torino.\nSecondo von Senger la disfatta della Francia ebbe due conseguenze: aument\u00f2 la fiducia nel regime dei tedeschi non impegnati al fronte e in secondo luogo gli avversari di Hitler si resero conto che solo una sconfitta militare avrebbe potuto distruggerlo. Agli occhi dei tedeschi Hitler venne dipinto come uno stratega geniale, che con un'abile diplomazia aveva evitato la guerra su due fronti, riscattando cos\u00ec la disfatta del 1918, ma von Senger era cosciente che gli Alleati non erano guidati da un dittatore che non doveva rendere conto a nessuno, bens\u00ec dovevano rendere conto ai loro popoli a cui non avrebbero potuto imporre un'altra sanguinosa guerra come quella del 1914-1918. Allo stesso tempo per\u00f2 si rese conto che la tattica dello sfondamento in profondit\u00e0 aveva permesso alle forze corazzate di occupare in brevissimo tempo un paese e spezzare la resistenza di una grande potenza, ma esponeva gli occupanti al grosso problema di controllo e protezione di migliaia di chilometri di coste, che richiedeva uno sforzo e una dispersione di truppe enorme. Ma Hitler non pensava che la Gran Bretagna avrebbe dichiarato guerra alla Germania, per cui il problema di organizzare tali difese non era stato contemplato fino in fondo, e quando la dichiarazione di guerra arriv\u00f2, il F\u00fchrer ne rimase sconvolto e disorientato. Secondo von Senger il dittatore non aveva considerato il fatto che i governi democratici agivano in base alla volont\u00e0 del proprio popolo, cos\u00ec le previsioni del dittatore tedesco fallirono perch\u00e9 considerava gli altri popoli e governi alla stregua di quello tedesco, e pertanto estendeva il trattamento primitivo che riservava al proprio popolo, anche alle relazioni con gli altri popoli.\nLa commissione d'armistizio in Italia.\nQuando arriv\u00f2 in Italia nel luglio 1940 von Senger aveva gi\u00e0 visitato il paese in diverse occasioni e aveva imparato la lingua, per cui divenne l'uomo ideale per trattare e comunicare con l'alleato fascista. La sua attivit\u00e0 in seno alla commissione d'armistizio permise a von Senger di conoscere meglio la mentalit\u00e0 e la qualit\u00e0 degli ufficiali italiani, tra i quali il suo presidente, generale Pietro Pintor, considerato il migliore dopo Badoglio. Con grande spirito di osservazione e grazie alla sua ottima cultura, von Senger osserv\u00f2 fin da subito le enormi differenze tra i due regimi alleati; Mussolini al contrario di Hitler aveva dovuto cooperare con la monarchia sabauda, che aveva una grande influenza su buona parte della popolazione e su molti rappresentanti delle alte sfere militari, e in Italia questa classe non era radicalmente esclusa dal potere come in Germania. A tal proposito a von Senger non sfugg\u00ec il fatto che molti generali criticavano la politica estera di Mussolini, e avevano seguito con molta preoccupazione la campagna tedesca in Polonia. Not\u00f2 inoltre che i generali italiani avevano temuto di venire coinvolti in un conflitto che sapevano di non poter combattere, e allo stesso tempo sapevano che se l'Italia non fosse entrata in guerra sarebbe stata trattata dall'alleato alla stregua di una potenza di second'ordine. Durante il suo soggiorno in Italia von Senger si accorse che, come in Germania, la prudenza dei comandanti pi\u00f9 accorti venne presto abbandonata per far posto all'entusiasmo della popolazione e alla cecit\u00e0 dei rappresentanti militari e politici seguaci del regime.\nDurante il periodo a Torino von Senger sped\u00ec regolari relazioni alla commissione d'armistizio a Wiesbaden, che poi le avrebbe selezionate e inviate a Berlino, e si rec\u00f2 regolarmente a Roma dove mantenne i contatti con l'addetto militare generale von Rintelen e altri diplomatici. In questo periodo di circa due anni, von Senger pot\u00e9 osservare in prima persona le enormi incrinature nell'alleanza; secondo von Senger l'Italia fin\u00ec inesorabilmente risucchiata nel vortice del nazionalsocialismo, e le disfatte militari subite, la crescente influenza del partito sullo Stato e la sempre maggiore dipendenza di Mussolini verso Hitler contribuirono all'inevitabile disintegrazione dell'Asse. Le iniziali vittorie tedesche nascosero questi fattori, ma il tentativo mussoliniano di una \"guerra parallela\" si aren\u00f2 molto presto e von Senger percep\u00ec subito che i problemi poc'anzi elencati, andavano ora a evidenziare il fatto che le due potenze non riuscirono a coordinare la loro condotta di guerra, e tutto ci\u00f2 si tradusse nel totale sgretolamento dell'indipendenza italiana. Le continue disfatte italiane in Africa e in Grecia costrinsero Hitler ad inviare cospicue forze a sostegno degli italiani, i quali si accorsero ben presto di aver perso peso anche nel teatro del Mediterraneo, che Mussolini considerava \"proprio\", e da qui nacquero ulteriori disguidi tra i comandi militari tedeschi e italiani. Rommel in Africa prendeva ordini solo dal comando supremo tedesco, scavalcando il comandante in capo italiano, e questa situazione cre\u00f2 non pochi problemi dato che gli italiani accusarono un duro colpo sia per le sconfitte sia perch\u00e9 il predominio dei tedeschi nei territori italiani aveva tolto ad essi prestigio.\nVon Senger cap\u00ec che l'atmosfera in seno alla commissione d'armistizio rifletteva perfettamente la situazione militare dell'Asse, e la commissione tedesca si interess\u00f2 sempre di pi\u00f9 all'ex avversaria, la Francia, che non all'Italia. La perdita di prestigio nel Mediterraneo fece riconoscere a Hitler il bisogno di altri aiuti in Europa, cos\u00ec consolid\u00f2 i rapporti con la Francia perch\u00e9 poteva sfruttarne completamente le industrie e perch\u00e9 poteva utilizzare le forze del governo di Vichy per difendere i mari e le coste del Marocco e dell'Algeria.\nDurante il 1942 Mussolini, in un tentativo di recuperare il prestigio perso, tent\u00f2 di riavvicinarsi alla Francia chiedendo di poter utilizzare le basi navali tunisine per le truppe in Nordafrica. Anche in questo caso fu per\u00f2 anticipato dalla decisione di Hitler di inviare in Italia cospicue forze aeree sotto il comando del feldmaresciallo Albert Kesselring, che poterono coprire efficacemente i convogli dell'Asse diretti a rinforzare l'Afrikakorps, permettendo a Rommel di sferrare la sua offensiva. Quindi i tedeschi si concentrarono nuovamente verso la Russia, e Hitler concesse a Mussolini il permesso di inviare un corpo di spedizione con la speranza di cancellare l'impressione di dipendere dai tedeschi. Il prezzo pagato dal regime fascista durante la campagna italiana di Russia si rivel\u00f2 alla fine troppo alto, e si risolse in una tragedia che and\u00f2 a peggiorare l'impressione dell'opinione pubblica italiana nei confronti della guerra e del regime. Von Senger durante l'estate del 1942 si rese conto che ormai il fascismo era succube di Hitler e non poteva pi\u00f9 fare marcia indietro. L'essenza stessa di un regime totalitario impediva di governare e parlare agli uomini capaci, e questo secondo von Senger fu per l'Italia \u00abla sua tragedia, la tragedia del suo popolo\u00bb che aveva \u00abimparato ad amare\u00bb e per cui era costretto a \u00abfungere da intermediario nella sua infausta alleanza con Hitler\u00bb\nSul fronte orientale.\nNelle sue memorie von Senger non fa riferimento a come apprese la notizia dell'attacco all'Unione Sovietica, anche se presumibilmente ne rimase all'oscuro fino all'ultimo momento dato che il 2 giugno 1941, appena venti giorni prima l'inizio delle ostilit\u00e0, von Senger scrisse a suo figlio una lettera in cui riteneva che non ci fosse la prospettiva di ulteriori battaglie su nessun fronte; previde piuttosto un'estensione del potere dell'Asse nell'Europa sud-orientale e nel Vicino Oriente. In questo era forse vittima della disinformazione e della propaganda tedesca, secondo la quale le forze in Nordafrica era pronte ad avanzare verso levante, mentre l'Unione Sovietica sarebbe rimasta a guardare.\nCon l'inizio delle ostilit\u00e0 in Russia von Senger si disse amareggiato di non essere entrato in azione fin da subito, ma i primi successi dell'operazione Barbarossa non gli imped\u00ec di esprimere i propri dubbi e le proprie considerazioni sulla guerra ad oriente. Nell'estate 1941 annot\u00f2 che i grandi vuoti tra le unit\u00e0 corazzate attaccanti e la fanteria pi\u00f9 lenta creava problemi di uniformit\u00e0 nel fronte e nelle vie di collegamento, facendo tornare alla luce i vecchi problemi da lui riscontrati della necessit\u00e0 di meccanizzazione della fanteria, trascurata per l'eccessiva attenzione data all'utilizzo dei carri armati. La disfatta alle porte di Mosca e la successiva campagna diretta ai pozzi petroliferi oltre il Caucaso trasformarono i vecchi dubbi di von Senger circa la possibilit\u00e0 di una vittoria ad oriente in una certezza, e personalmente si disse convinto che la sconfitta militare sarebbe stata la soluzione migliore per il popolo tedesco. Ma le sue convinzioni sull'esito della campagna non gli impedirono di sentire \u00abil prepotente bisogno di parteciparvi\u00bb. Dopo un breve periodo in cui fu chiamato al comando di una divisione corazzata nell'Artois per delle esercitazioni, nell'autunno 1942 von Senger raggiunse il comando della 2\u00aa Armata corazzata a Or\u00ebl, dove il generale d'armata Rudolf Schmidt gli diede il comando della famosa 17\u00aa Divisione panzer posizionata a sud-est di Or\u00ebl; fu questo per von Senger l'inizio della guerra vera.\nNel dicembre 1942 la 17\u00aa Divisione panzer venne posta sotto il comando della 4\u00aa Armata corazzata del generale Hoth, intenta a liberare la 6\u00aa Armata tedesca accerchiata a Stalingrado. Dopo gli iniziali successi del LVII Panzekorps composto dalla 6\u00aa e dalla 23\u00aa Panzer-Division, il 17 dicembre anche la divisione di von Senger venne chiamata in azione con il compito di raggiungere di sorpresa la localit\u00e0 di Generalov e creare una testa di ponte oltre il fiume Aksaj, per alleggerire la pressione sulla 6\u00aa Divisione che combatteva pi\u00f9 a est.\nDurante i primi giorni di combattimento la 17\u00aa Divisione avanz\u00f2 lentamente verso il fiume My\u0161kova, non senza pesanti scontri contro le formazioni corazzate sovietiche come ad esempio a Verchnij Kumskij, dove le tre divisioni corazzate tedesche furono fortemente ostacolate dal 4\u00ba Corpo meccanizzato russo. Il 20 dicembre le forze tedesche di von Senger raggiunsero la localit\u00e0 di Ni\u017e Kumskij sulle rive della My\u0161kova con l'obiettivo di creare una testa di ponte che gli avrebbe consentito di portarsi a circa 30 chilometri da Stalingrado, ma a quel punto la situazione si fece molto critica. I ripetuti contrattacchi sovietici a Ni\u017e Kumskij e Gromoslavka poco pi\u00f9 a est spezzarono inesorabilmente la resistenza delle truppe tedesche molto provate da giorni di accaniti scontri e a corto di uomini e mezzi, fino a quando l'arrivo di notevoli rinforzi russi costrinse von Senger e tutto il corpo corazzato a ripiegare lasciando la 6\u00aa Armata al proprio destino. Dal 26 dicembre inizi\u00f2 quindi una vera e propria battaglia per la sopravvivenza, dove la debole 23\u00aa Divisione era stata aggirata da est e la 17\u00aa Divisione pi\u00f9 a est era a contatto con forze rumene che ben presto si dileguarono lasciando anche il fianco ovest esposto al nemico. Le due formazioni si ritirarono fino a Kotel'nikovo dove difesero la testa di ponte duramente attaccata per consentire alle proprie forze di raggrupparsi per proseguire la ritirata che riprese il 28 dicembre lungo la rotabile che condusse i tedeschi a Kuberle. In questa localit\u00e0 tra il 2 e il 7 gennaio le forze tedesche furono duramente impegnate per contenere le avanguardie sovietiche, ma la situazione si stabilizz\u00f2 con l'arrivo di una divisione corazzata delle SS e la 16\u00aa Divisione di fanteria motorizzata, che consentirono il 5 gennaio a von Senger di spostare la sua formazione a nord dove i sovietici stavano cercando di superare l'ala del corpo d'armata nello spazio indifeso tra il Sal e il Don.\nLa 17\u00aa Divisione, rinvigorita da numerosi rinforzi e da cinquanta carri nuovi, alle 5 del mattino del 5 gennaio attacc\u00f2 di sorpresa le forze nemiche che furono costrette a sospendere l'attacco per mettersi sulla difensiva, consentendo a von Senger di poter utilizzare al meglio la propria divisione utilizzando i carri in piccoli sortite offensive con lo scopo di rinforzare la difesa. La difesa mobile consent\u00ec a von Senger, come a tutta la 4\u00aa Armata corazzata, di ristabilire la situazione sul fronte e consentire il rientro dell'armata del Caucaso, e nel febbraio del 1943 la 17\u00aa Divisione fu chiamata a partecipare al contrattacco di Erich von Manstein, tra i fiumi Dnepr e Donec, che stabilizz\u00f2 lo scacchiere meridionale del fronte orientale.\nDurante gli ultimi giorni del ripiegamento la 17\u00aa Divisione oltrepass\u00f2 il Don e raggiunse Stalino dove pot\u00e9 riposare e passare sotto il comando della 1\u00aa Armata corazzata. A nord-est l'avversario aveva operato uno sfondamento nello spazio della 19\u00aa Divisione corazzata e la 17\u00aa ricevette l'ordine di contrattaccare. Von Senger e la sua unit\u00e0 vennero quindi spostati per attaccare Niktorovka, che venne assalita il 19 febbraio, e l'impeto dell'attacco consent\u00ec a von Senger di avanzare oltre ed entrare a \u010cernuchino. Da l\u00ec la divisione venne spostata, e il 23 febbraio si era posizionata intorno a Petropavlovska dove form\u00f2 una testa di ponte rivolta a nord. Von Senger sapeva che ora la situazione era poco chiara, e tramite i pochi collegamenti radio con il comando del XLVIII Corpo corazzato dal quale ora dipendeva, cap\u00ec che i sovietici stavano avanzando in direzione Dnepropetrovsk minacciando da nord la ritirata tedesca dopo aver interrotto la linea ferroviaria Char'kov-Dnepropetrovsk. Nella notte fra il 23 e il 24 febbraio la 17\u00aa Divisione fu mandata all'attacco in direzione nord-est verso Varchnjaja Samara che veniva segnalata come occupata dal nemico.\nOrmai l'attacco offensivo sovietico aveva perso vigore un po' su tutto il fronte per cui l'attacco di von Senger ebbe un insperato successo, e per sfruttare il vantaggio von Senger decise di continuare la spinta offensiva lanciando i suoi corazzati oltre il fiume Samara, raggiungendo prima Dobrovol'e poi Aleksandrovka e infine raggiungendo la rotabile tra Barbalatovo e Staraja Blisnezi. Lungo questa rotabile lo stesso von Senger riporta che \u00absi scaten\u00f2 una selvaggia lotta\u00bb dove i russi cercarono in ogni modo di impedire al nemico la conquista della rotabile e della ferrovia che vi correva parallela, ma senza successo. Per la prima volta dopo mesi la ritirata tedesca si era trasformata in un inseguimento e von Senger sfrutt\u00f2 l'occasione per avanzare ancora fino a nonostante il rischio di lasciare scoperti i fianchi delle sue linee ormai molto allungate. La localit\u00e0 fu conquistata il 27 febbraio creando grossi grattacapi al nemico che lament\u00f2 grosse perdite e parecchi prigionieri tra le file della 51\u00aa Brigata corazzata e della 10\u00aa Brigata fucilieri. A questo punto la divisione manovr\u00f2 tra Macebilovka e il Donec, senza riuscire mai ad entrare in contatto col nemico, cos\u00ec nel pomeriggio von Senger decise di puntare su Petrovskaja, e durante l'avanzata ebbe la possibilit\u00e0 di tagliare la strada al nemico che si stava ritirando, facendo centinaia di prigionieri. Di l\u00ec la 17\u00aa Divisione raggiunse il Donec e l'inseguimento cess\u00f2 anche perch\u00e9 il superamento del fiume non era nei piani dei comandi superiori; il contrattacco di von Manstein si era temporaneamente fermato, ma la lotta riprese nel mese di marzo quando infuriarono molte battaglie per la conquista e il controllo delle numerose teste di ponte a sud del Donec. Durante i giorni di lotta si rivel\u00f2 l'insufficiente potenziale offensivo delle divisioni tedesche di fanteria che non disponevano di carri armati a sufficienza; von Senger in questo frangente influenz\u00f2 fortemente il comando del LVII Corpo corazzato in cui ora era inserito, impedendo di distribuire alle divisioni di fanteria i carri armati perch\u00e9 era cosciente che mettere a disposizione i preziosi carri a comandanti non pratici avrebbe portato a perdite evitabili e dannose. Propose invece di abituare gradualmente la truppa e gli ufficiali a prendere contatto con i mezzi corazzati facendo partecipare le nuove unit\u00e0 ad attacchi delle unit\u00e0 gi\u00e0 temprate dalla lotta, ma dopo settimane di combattimento a met\u00e0 giugno von Senger venne convocato in Germania per ricevere suo malgrado un nuovo compito lontano dalla sua 17\u00aa Divisione a cui era ormai molto legato.\nUfficiale di collegamento in Sicilia.\nIl 22 giugno 1943 von Senger venne convocato all'Obersalzberg dove Hitler e il feldmaresciallo Wilhelm Keitel gli presentarono il nuovo compito da assolvere, ossia quello di assumere la responsabilit\u00e0 della difesa della Sicilia nella veste di ufficiale di collegamento con il comando della 6\u00aa Armata italiana del generale Alfredo Guzzoni. Durante il colloquio von Senger ebbe modo di notare come l'incarico affidatogli non era del tutto chiaro, Hitler premette specialmente per sapere se sarebbe stato possibile difendere l'isola con le due divisioni tedesche senza l'appoggio italiano e se si poteva fare affidamento sul personale di terra della Luftwaffe. Dalle sue memorie emerge come durante questo incontro l'influenza e il fascino di Hitler, tanto decantati, su von Senger non fecero effetto (\u00abDetestavo troppo l'uomo che aveva portato solo sventure in patria\u00bb) e come il successivo colloquio con l'aiutante di Keitel, generale Walter Warlimont gli chiar\u00ec subito che la difesa dell'isola sarebbe stata improbabile e che la cosa migliore da fare era organizzare fin da subito il trasferimento in massa di uomini e materiale sul continente.\nIl giudizio di Warlimont quindi rettificava in parte gli ordini di Hitler e lo stesso Keitel confid\u00f2 a von Senger che la descrizione della situazione in Sicilia - cos\u00ec come riferitagli dal generale Hans-Valentin Hube, distaccato in Italia - lo aveva convinto che la difesa dell'isola fosse impossibile.\nDi diverso parere fu il feldmaresciallo Albert Kesselring con il quale von Senger and\u00f2 a colloquio a Roma il 25 giugno. Kesselring era in parte pi\u00f9 fiducioso; secondo von Senger il feldmaresciallo era ancora influenzato dalla \"debacle\" subita dagli Alleati a Dieppe l'anno precedente, e credeva che lo sbarco in Nordafrica fosse riuscito solo perch\u00e9 i difensori non avevano opposto resistenza. Ci\u00f2 nonostante von Senger fu ben impressionato dall'atteggiamento di Kesselring nei confronti dell'alleato italiano; Kesselring si rendeva conto che i tedeschi non potevano combattere contemporaneamente contro gli Alleati ed eventualmente contro gli italiani se questi fossero venuti meno ai loro obblighi di alleati, cos\u00ec la politica di Kesselring di tenere in considerazione la sovranit\u00e0 italiana nelle decisioni sul campo fu accolta con favore da von Senger. Il giorno successivo von Senger e Kesselring si recarono al quartier generale di Guzzoni dove discussero sulla condotta da tenere nell'eventualit\u00e0 di uno sbarco; Guzzoni era cosciente che le divisioni costiere erano incapaci di assicurare una qualsiasi difesa, mentre attribuiva alle quattro divisioni italiane (\"Livorno\", \"Napoli\", \"Assietta\" e \"Aosta\") presenti in Sicilia il 25% del potenziale offensivo di una divisione Alleata, e questo valore saliva al 50 % per le divisioni tedesche (15\u00aa Panzergrenadier e \"Hermann G\u00f6ring\"). I comandanti tedeschi erano d'accordo su questo, ma i disaccordi vertevano sul fatto che Guzzoni pensava di concentrare la difesa nell'entroterra mentre gli esperti della marina tedesca volevano colpire gli invasori nel momento degli sbarchi.\nTedeschi e italiani non si accordarono su questo punto anche perch\u00e9 il problema pi\u00f9 impellente per i tedeschi era la necessit\u00e0 di trovare i necessari autoveicoli per spostare le truppe nell'isola e per consentirgli di raggiungere rapidamente Messina quando l'isola sarebbe stata giudicata non pi\u00f9 difendibile. Von Senger si espresse decisamente a sfavore della decisione di Kesselring di disporre la 15\u00aa Panzergrenadier a ovest dell'isola e la \"Hermann G\u00f6ring\" nei pressi di Caltagirone, secondo Kesselring e von Senger era necessario impedire che le forze dell'Asse fossero aggirate, ma al contrario del feldmaresciallo, von Senger giudicava la \"Hermann G\u00f6ring\" incapace di poter ottemperare al compito pi\u00f9 importante, cio\u00e8 quello di difendere la parte orientale dell'isola, decisione tanto pi\u00f9 contestabile per il fatto che la 15\u00aa Panzergrenadier fu privata del gruppo Schmalz per sopperire alle mancanze della \"G\u00f6ring\". In questo caso von Senger scriver\u00e0 di trovarsi d'accordo col giudizio del generale Siegfried Westphal, allora capo di stato maggiore del gruppo d'armate sud, il quale afferm\u00f2 che questa decisione fu \u00abmotivata da considerazioni non gi\u00e0 obiettive bens\u00ec di natura personale\u00bb, infatti anche von Senger scrisse che \u00abnon si seppe mai se la faccenda fu motivata da un ordine diretto di G\u00f6ring o se il feldmaresciallo Kesselring credeva di dover soddisfare in tal modo un desiderio del suo superiore diretto\u00bb.\nI timori di von Senger vennero confermati e la difesa ad oltranza dell'isola risult\u00f2 impossibile, soprattutto a causa del controllo totale che gli Alleati avevano sul mare e nel cielo, dove peraltro le forze dell'Asse mancavano del tutto anche a causa, secondo von Senger, dell'atteggiamento e della tradizione del pensiero militare tedesco, basato quasi esclusivamente sulla guerra terrestre. Von Senger considerava gran parte della cerchia dirigente politica e militare tedesca in grado di ragionare solo in termini di operazioni terrestri, non gi\u00e0 nelle tre dimensioni della guerra moderna, con conseguente sopravvalutazione delle difese costiere e sopravvalutazione delle difficolt\u00e0 che l'avversario avrebbe incontrato. La superiorit\u00e0 degli Alleati convinse fin da subito von Senger e Guzzoni (i quali durante il periodo in Sicilia ebbero l'occasione di stringere buoni rapporti) che la lotta sarebbe servita solo a guadagnare tempo, cos\u00ec si impegnarono soprattutto a guidare le truppe piuttosto che a emanare ordini di mobilitazione per le forze mobili, ma nonostante tutto il 2 agosto le truppe dell'Asse passarono completamente sotto il comando del XIV Corpo corazzato tedesco di Hube. Cos\u00ec nello stesso momento in cui Guzzoni cess\u00f2 la sua attivit\u00e0 di comando cess\u00f2 anche il ruolo di ufficiale di collegamento di von Senger che l'11 agosto si rec\u00f2 nuovamente a Roma da Kesselring per le nuove disposizioni. Il 12 agosto Frido von Senger torn\u00f2 in Germania da dove sarebbe ripartito i primi di settembre per il suo nuovo incarico in qualit\u00e0 di comandante in capo di tutte le forze tedesche in Sardegna e in Corsica.\nComandante delle forze tedesche in Sardegna e Corsica.\nIl 7 settembre 1943 von Senger raggiunse in volo Ajaccio, da dove si rec\u00f2 subito al quartier generale del VII Corpo d'armata italiano a Corte per incontrare il generale Giovanni Magli. Il comandante italiano godeva della nomea di simpatizzante per i tedeschi, e Kesselring lo conosceva e lo stimava per questo fatto, tuttavia la precaria situazione politica dell'Italia rendeva la collaborazione tra i due eserciti incerta, e per questo von Senger era consapevole del fatto che la collaborazione di Magli poteva venir meno da un momento all'altro. Il generale tedesco aveva l'ordine di trasferire il presidio tedesco in Sardegna, rappresentato dalla 90\u00aa Panzergrenadier, in Corsica, e difendere solo quest'ultima isola, cos\u00ec si mise subito all'opera per ottemperare agli ordini ma il giorno successivo il proclama Badoglio e la notizia della resa dell'Italia complic\u00f2 fin da subito la sua permanenza sull'isola. Le forze italiane, corrispondenti a quattro divisioni, da quel momento erano diventate inutilizzabili per la difesa dell'isola, e anche se il generale Magli si offr\u00ec nei limiti del possibile di favorire l'afflusso di forze tedesche dalla Sardegna e contenere le bande armate francesi, von Senger si trov\u00f2 a disposizione solo una brigata della divisione \"Reichsf\u00fchrer-SS\". Questa unit\u00e0 appena ricevette l'ordine \"Achse\" occup\u00f2 la testa di ponte di Bonifacio per agevolare l'arrivo delle forze tedesche dalla Sardegna, cos\u00ec von Senger si trov\u00f2 senza truppe ai suoi ordini e dovette compiere ogni sforzo per tenere a bada gli ex-alleati sull'isola che nel frattempo vennero impegnati in un violento scontro a fuoco con il piccolo presidio della marina tedesca a Bastia che tent\u00f2 di occupare il porto con un colpo di mano improvviso. Nonostante le difficolt\u00e0, il trasbordo della 90\u00aa Panzergrenadier fu completato il 12 settembre grazie ai buoni rapporti tra il generale tedesco Carl Hans Lungershausen e il generale Basso comandante delle forze italiane in Sardegna (che nel dopoguerra fu processato e assolto dall'accusa di aver favorito l'evacuazione tedesca deponendo le armi). Durante un colloquio con von Senger, Magli assicur\u00f2 la completa neutralit\u00e0 della sua guarnigione, ma non avrebbe potuto sgomberare Bastia perch\u00e9 doveva assicurare un collegamento con il continente, cos\u00ec come non avrebbe potuto dare l'ordine di consegnare le armi perch\u00e9 gli italiani avrebbero dovuto continuare a difendersi dagli insorti francesi.\nDopo gli ultimi tentativi di trattative, il 13 settembre von Senger ordin\u00f2 alla brigata Waffen-SS \"Reichf\u00fchrer\" di attaccare Bastia; la resistenza italiana fu spezzata la sera stessa, quando giunse da Berlino la direttiva di non difendere l'isola, di trasferire tutte le forze sul continente e di fucilare tutti gli ufficiali italiani che avessero combattuto contro i tedeschi dopo il 10 settembre. Von Senger organizz\u00f2 rapidamente l'evacuazione dei trentamila uomini via aerea, ma comunic\u00f2 a Kesselring che non avrebbe rispettato l'ordine di passare per le armi gli ufficiali italiani, e per salvargli la vita trasmise disposizioni per trasferire gli ufficiali sul continente, dove l'ordine di fucilazione non poteva essere ancora noto. Parallelamente Kesselring trasmise il rifiuto a Berlino ma non prese alcun provvedimento nei confronti di von Senger. Nei primi giorni le operazioni si svolsero nel migliore dei modi, ma a partire dal 20 settembre la morsa degli Alleati sull'isola si strinse e le forze aeree e marittime nemiche iniziarono a colpire sistematicamente i trasporti aerei, gli aeroporti di Ghisonaccia e Borgo Bastia e i mezzi navali che dal porto di Bastia trasportavano i materiali verso Livorno. Von Senger decise di consentire i trasferimenti solo di notte, e alle difficolt\u00e0 via mare e cielo si aggiunsero le truppe francesi del generale Henri Giraud sbarcate ad Ajaccio, che assieme agli insorti corsi iniziarono ad attaccare il perimetro difensivo tedesco attorno a Bastia. Nonostante le difficolt\u00e0 e le inevitabili perdite, von Senger alle 23:00 si imbarc\u00f2 su una delle ultime chiatte e nella notte tra il 4 e il 5 ottobre l'operazione di evacuazione pot\u00e9 dirsi conclusa. Il generale arriv\u00f2 a Livorno la mattina del 5 ottobre, l'11 ottobre si rec\u00f2 a colloquio con Kesselring dove apprese che gli Alleati erano riusciti a entrare a Napoli e si apprestavano a procedere verso Roma. Il giorno seguente von Senger part\u00ec per la Germania dove per il momento non lo aspettavano ulteriori compiti operativi.\nCol XIV Corpo corazzato a Montecassino.\nL'8 ottobre 1943 von Senger assunse il comando del XIV Panzerkorps, e allo stesso tempo anche quello dell'importante settore del fronte terrestre in Italia, quello occidentale, sul territorio corrispondente per estensione a quello assegnato alla 5\u00aa Armata americana del generale Mark Clark che stava combattendo per risalire la penisola sul lato tirrenico. Fin dal suo arrivo in Italia von Senger dovette affrontare diversi problemi, tra i quali la scarsit\u00e0 di truppe di riserva, il logorio di quelle in prima linea e soprattutto le carenze del servizio informazioni tedesco, che impossibilitato ad effettuare ricognizioni aeree a causa del dominio incontrastato Alleato dei cieli italiani, non riusc\u00ec praticamente mai a stendere resoconti dettagliati sul dispiegamento e sulle forze Alleate che si apprestavano ad assaltare Cassino. Come lo stesso generale ricorder\u00e0 nelle sue memorie, von Senger effettu\u00f2 personalmente molte ricognizioni lungo gli apprestamenti difensivi di prima e seconda linea della Gustav, sia nel breve periodo di relativa quiete in cui le truppe tedesche contrastarono l'avanzata alleata sulla pi\u00f9 meridionale linea Bernhardt, sia durante gli intensi combattimenti che coinvolgevano direttamente il fronte di Cassino. Ci\u00f2 consent\u00ec al generale di farsi un'idea su come preparare un'efficace difesa, e allo stesso tempo gli permise di rendersi conto che la direttrice d'attacco verso il bacino di Atina era quella pi\u00f9 debole perch\u00e9 avrebbe visto la 5\u00aa Divisione da montagna tedesca, appena arrivata dalla Russia, battersi contro le esperte e tenaci truppe coloniali del corpo di spedizione francese. La 5\u00aa Divisione ebbe grossi problemi ad ambientarsi nell'aspro clima montano del centro Italia, inoltre non poteva ancora contare su apprestamenti difensivi definiti ed era affiancata da una formazione di scarso valore, la 44\u00aa Divisione \"Vienna\". Cosciente di queste criticit\u00e0 von Senger pot\u00e9 prendere i dovuti accorgimenti che consentirono ai tedeschi di resistere durante il primo assalto alla Gustav nei mesi di gennaio e febbraio 1944.\nVon Senger diede disposizioni per sistemare la linea di resistenza del settore di Atina e i capisaldi distanti tra loro vennero collegati per offrire maggiore possibilit\u00e0 di difesa, ma la decisione pi\u00f9 importante di von Senger fu quella di puntellare i settori critici del fronte con le esperte truppe provenienti dalla 90\u00aa e dalla 29\u00aa Divisione panzergrenadier appartenenti alla riserva strategica ed inviate da Kesselring. Il 22 gennaio gli Alleati sbarcarono ad Anzio e la 29\u00aa panzergrenadier venne trasferita sul nuovo fronte di combattimento, e in questa occasione von Senger discusse con Kesselring sull'opportunit\u00e0 di ritirarsi a tergo della testa di ponte di Anzio, nel tentativo di unire le due armate tedesche (la 10\u00aa Armata di von Vietinghoff lungo la Gustav e la 14\u00aa di von Mackensen a sud di Roma) consentendo un notevole risparmio di truppe. Von Senger infatti dubitava che il fronte avrebbe retto in occasione di una nuova offensiva di grossa portata, ma Kesselring, ligio alla tattica di resistere ad oltranza, neg\u00f2 tale opzione ed ebbe ragione perch\u00e9 riusc\u00ec a bloccare gli Alleati a Cassino guadagnando mesi preziosi. Il 25 gli Alleati rinnovarono l'attacco a Cassino, e, nonostante l'impegno, anche la 5\u00aa Armata ora non disponeva pi\u00f9 di riserve per rinnovare gli attacchi, e il tentativo di sfondamento ebbe fine. La prima battaglia di Cassino era finita e i tedeschi riuscirono a difendere il settore.\nIl successo difensivo, secondo von Senger, fu merito anche dei gravi errori compiuti dagli Alleati, i quali tentarono di sfondare su pi\u00f9 punti in momenti diversi, disperdendo le proprie forze e permettendo alle truppe motorizzate tedesche di spostarsi per rinforzare i punti attaccati. All'iniziale attacco del X Corpo britannico contro l'ala destra del XIV Panzerkorps seguirono due attacchi scaglionati del II Corpo americano, ma fallito l'attacco del X Corpo che tentava di prendere d'infilata da sud i tedeschi, i successivi attacchi Alleati al centro e a nord rimasero svuotati del loro scopo originale e pertanto raggiunsero solo limitati successi tattici. Certamente per\u00f2 l'attacco della 5\u00aa Armata riusc\u00ec a distogliere truppe tedesche a sud di Roma permettendo un facile sbarco ad Anzio, tuttavia Cassino era costata troppo sangue agli Alleati perch\u00e9 questi continuassero i loro attacchi e allo stesso tempo il VI Corpo ad Anzio non raggiunse lo scopo di far ripiegare i tedeschi dalla Gustav e tagliare loro la strada della ritirata dando ragione alla strategia adottata da Kesselring..\nIl 15 febbraio gli Alleati bombardarono la secolare Abbazia di Montecassino consentendo ai tedeschi di utilizzarne le rovine per stabilire nuove e salde postazioni difensive, e un mese dopo scatenarono una seconda offensiva contro la citt\u00e0 di Cassino che si risolse con un nuovo fallimento. In questa occasione salirono alla ribalta i paracadutisti tedeschi della 1\u00aa Divisione Fallschirmj\u00e4ger del generale Richard Heidrich, che avevano dato il cambio alla 90\u00aa Divisione panzergrenadier. Lo spirito combattivo dei paracadutisti super\u00f2 le aspettative e impression\u00f2 lo stesso von Senger, il quale nel suo libro di memorie elogi\u00f2 grandemente lo spirito di iniziativa, la tempra e il coraggio di questi uomini, definiti come \u00abi combattenti pi\u00f9 duri delle forze armate tedesche\u00bb. L'accanita resistenza dei tedeschi permise agli Alleati di avanzare di soli 15 chilometri in tre mesi di combattimenti, e questi successi difensivi vennero utilizzati a fini propagandistici dai tedeschi per alimentare l'ottimismo della popolazione. Ma von Senger sapeva bene che gli Alleati disponevano di enormi quantit\u00e0 di uomini e materiali, e soprattutto potevano contare sulla supremazia aerea che gli permetteva di osservare costantemente le retrovie tedesche e dirigere di conseguenza il tiro delle artiglierie. Von Senger era ben consapevole che questi successi erano solamente passeggeri, e nel momento in cui gli Alleati fossero riusciti a risolvere la stasi operativa passando alla guerra di movimento, le riserve mobili tedesche non avrebbero potuto colmare i vuoti, soprattutto a causa del fatto che proprio a causa della supremazia aeree Alleata gli spostamenti tedeschi potevano avvenire solo di notte. Von Senger attribu\u00ec parte dei successi tedeschi al fatto che cur\u00f2 in prima persona il morale dei soldati, e cre\u00f2 un sistema di accorgimenti atti a concentrare nelle sue mani la condotta delle operazioni su tutto il settore di combattimento. La sua conoscenza del terreno accumulata durante le sue continue visite al fronte, gli consent\u00ec di adeguare costantemente la disposizione delle unit\u00e0 alle mutevoli condizioni della lotta, facendo di volta in volta massa nei punti critici. Secondo von Senger l'arte del comando sotto il regime nazista fu influenzata dal fatto che i capi militari di tradizione prussiana, che si erano resi conto dell'inevitabile disfatta ed erano portati ad esprimere giudizi indipendenti, furono inesorabilmente sostituiti da generali incondizionatamente fedeli al F\u00fchrer, i quali soventemente scavalcavano i comandi dipendenti durante il combattimento, venendo in tal modo meno al fondamentale principio del comando per infondere agli uomini la fiducia riposta nel regime. Nacque cos\u00ec una nuova figura di comandante che interveniva direttamente nell'azione, la cui gloria era tanto maggiore quanto si spingeva avanti durante le fasi cruciali della battaglia, che influenz\u00f2 anche i generali pi\u00f9 capaci e spassionati nei confronti del regime. Questo \"modus operandi\" aveva certamente un ottimo influsso morale sulle truppe, ma rendeva difficile comunicare con i comandanti e spesso toglieva ad essi una visione globale della battaglia, e in tal modo i vari stati maggiori assumevano spesso il ruolo di vero comandante. Tutto ci\u00f2 secondo von Senger provoc\u00f2 un inevitabile calo di capacit\u00e0 combattiva a livello di comando, e von Senger stesso arriv\u00f2 a dire che: \u00abEssere un capo nell'esercito di Hitler non dava soddisfazioni. Personalmente non ero affatto convinto che fosse un segno di intima forza quello di credere in ogni situazione con incrollabile ottimismo alla \"vittoria finale\"\u00bb.\nDopo la seconda battaglia di Cassino subentr\u00f2 una certa calma al fronte e il 17 aprile von Senger cedette temporaneamente il comando del XIV Corpo ad un comandante interinale per recarsi al quartier generale del F\u00fchrer, dove avrebbe ricevuto la Croce di Ferro con fronde di quercia. In questo suo incontro con Hitler, il generale von Senger riport\u00f2 un'impressione decisamente negativa dell'uomo che aveva portato la Germania alla guerra; \u00abfece un'impressione addirittura penosa\u00bb scrisse, e quindi riport\u00f2 nelle sue memorie: \u00abil corpo sgraziato con il collo corto appariva cos\u00ec ancora meno marziale del solito. La pelle flaccida, grigiastra, come quella di un uomo che aveva vegliato a lungo. I grandi occhi azzurri, che, effettivamente, sembrava affascinassero molta gente, erano appannati [...] La stretta di mano sembrava quella di un mollusco. Il braccio sinistro, percorso da continui tremiti, pendeva inerte\u00bb. Terminata la cerimonia von Senger e gli altri ufficiali presenti furono costretti a partecipare al \"corso ideologico\", terminato il quale von Senger part\u00ec per la licenza.\nNel frattempo per\u00f2, mentre von Senger e altri ufficiali comandanti sul fronte di Cassino erano lontani dall'Italia, l'11 maggio gli Alleati sferrarono a sorpresa la loro offensiva decisiva, cogliendo impreparati i tedeschi. Von Senger arriv\u00f2 al fronte il 17, quando ormai l'avversario aveva sfondato a nord di Itri. Il giorno successivo von Senger fu costretto ad ammettere a Kesselring che il fronte non lamentava, come al solito, una piccola falla, ma era stato ampiamente sfondato. L'unica cosa da fare era impedire che forze consistenti venissero tagliate fuori da un attacco lanciato dal nemico dalla testa di ponte di Anzio, predisponendo un attento ripiegamento a scaglioni, attestandosi su una successiva serie di linee di resistenza. Ma al momento dell'attacco i comandanti del XIV e del LI Corpo non conoscevano il fronte, cos\u00ec mentre il XIV Panzerkorps combatteva a sud del Liri, il LI Corpo tedesco era saldamente attestato a nord del fiume, e la ritirata combattuta sulla \"linea Senger\" non pot\u00e9 essere effettuata perch\u00e9 la scarsa coesione tra le due unit\u00e0 rischiava di creare un varco che avrebbe permesso agli alleati di distruggere entrambi i corpi e di conseguenza la 10\u00aa Armata. Inoltre la 15\u00aa Panzergrenadier, prima dell'attacco, era stata distribuita in modo non uniforme lungo tutte le retrovie del fronte, cos\u00ec non pot\u00e9 fare nulla per arginare le falle lungo il fronte. Lo sfondamento Alleato a Cassino e Anzio rischi\u00f2 tagliare la via di ripiegamento della 10\u00aa Armata presso Valmontone, e il 26 maggio von Senger propose a von Vietinghoff di togliere rapidamente dal fronte le divisioni mobili per impegnarle a protezione del profondo fianco destro dove le truppe del II Corpo americano si erano congiunte con quelle del VI Corpo ad Anzio. Von Senger ricevette libert\u00e0 d'azione solo il 3 giugno, quando ormai le truppe di Clark si apprestavano ad entrare a Roma, ma riusc\u00ec ugualmente a far ripiegare i suoi uomini lungo la rotabile per Subiaco, mantenendo il contatto con il LI Corpo e allo stesso tempo difendendosi dagli Alleati.\nA questo punto il XIV venne sganciato dal resto dell'armata per raggiungere Tivoli dove ricevette l'ordine di impedire agli Alleati di attraversare il Tevere per proteggere il fianco di von Vietinghoff, presidiando tutti i ponti lungo il fiume, in una sorta di \"corsa\" di 200 chilometri fino ad Orvieto con la 5\u00aa Armata che tentava di aggirare la 10\u00aa in ritirata. Le premesse di questo inseguimento effettuato dagli Alleati erano ottime; l'attaccante era piombato alle spalle del difensore con uno sbarco dietro le linee nemiche, che avrebbe consentito un enorme vantaggio. Ma questo inseguimento \"scavalcante\" venne meno quando il XIV Corpo di von Senger frustr\u00f2 i tentativi americani di aggiramento, costringendo gli Alleati a passare ad un inseguimento frontale che le forze mobili tedesche poterono facilmente gestire, fino a quando i tentativi Alleati vennero meno consentendo alle forze di von Senger di attestarsi lungo il fiume Arno.\nSecondo lo stesso von Senger gli Alleati si lasciarono scappare un'ottima occasione per annientare la 10\u00aa Armata tedesca, e nel suo libro di memorie afferm\u00f2 che l'avversario in quel momento del conflitto non si era ancora reso perfettamente conto delle possibilit\u00e0 offerte dalle operazioni di sbarco. Gli anglo-americani potevano sbarcare in qualsiasi momento, e in qualsiasi punto della costa, potendo contare su una totale supremazia aerea e navale; tuttavia i comandi alleati consideravano la copertura dei caccia indispensabile, e per questo vollero operare sempre entro il raggio d'azione degli aerei. Secondo von Senger probabilmente uno sbarco in Sardegna o Corsica, anzich\u00e9 a Salerno, avrebbe risparmiato alle forze alleate almeno un anno di sanguinosi scontri, considerando che uno sbarco a Livorno o in Liguria dalle basi delle isole avrebbe garantito una fine pi\u00f9 rapida della campagna d'Italia.\nDalla Gotica alla resa.\nFu uno dei generali che si opposero all'ideologia nazista, ma non venne mai implicato nel complotto del 20 luglio 1944 per uccidere Adolf Hitler. Ad ogni modo, il suo evidente antinazismo lo rese inviso all'alto comando tedesco dopo la conquista alleata di Cassino.\nIl dopoguerra.\nAl termine della guerra von Senger pass\u00f2 attraverso diversi campi di prigionia britannici in Italia e alla fine raggiunse quello per generali a Bridgend, dove venne trattenuto per tre anni. Nel campo constat\u00f2 che i prigionieri venivano divisi in tre gruppi senza distinzione di grado: il primo composto da coloro che ammettevano la sconfitta ed erano desiderosi di rompere con il passato, accettandone le conseguenze e le loro responsabilit\u00e0; al secondo appartenevano gli ufficiali che per anni avevano riposto la loro fiducia nel regime e si dicevano all'oscuro degli orrori perpetrati dal nazismo, ma approvavano ora il giudizio critico; mentre al terzo gruppo appartenevano coloro che si rifiutavano di riconoscere i loro crimini e pensavano che accettare il biasimo significasse favorire in modo poco dignitoso i loro carcerieri. Von Senger era stato annoverato nel primo gruppo, ma era il secondo che includeva la maggior parte degli ufficiali.\nVenne rilasciato dalla prigionia nel maggio 1948, e successivamente grazie all'influenza dell'amico Kurt Hahn, venne nominato professore a Salem, in una scuola pubblica vicino al lago di Costanza. Negli anni cinquanta von Senger venne sempre pi\u00f9 coinvolto nell'attivit\u00e0 giornalistica in qualit\u00e0 di corrispondente militare del servizio di radiodiffusione \"S\u00fcdwestfunk\" e del quotidiano \"Deutsche Zeitung\". Segu\u00ec il riarmo tedesco in ambito NATO, non senza critiche incisive, e a partire dal 1952 prest\u00f2 servizio in un comitato segreto sotto il governo Adenauer interessato a stabilire le regole per la nuova \"Bundeswehr\", riportate in un documento conosciuto ora come \"Himmeroder Denkschrift\" (rapporto Himmeroder). In qualit\u00e0 di membro della commissione ebbe il compito di impedire a molti ufficiali, gi\u00e0 contaminati dall'influenza di Hitler, di entrare a far parte del nuovo esercito.\nDopo la guerra si dedic\u00f2 alla stesura delle proprie memorie, e alla composizione di testi di teoria militare. Nel 1960 prese parte ad una discussione radiofonica della BBC sui fatti della battaglia di Montecassino, affiancato da Desmond Costello, che si trovava nel team di intelligence del generale Bernard Freyberg. Fridolin von Senger und Etterlin mor\u00ec a Friburgo in Brisgovia nel 1963, lasciando la moglie e il figlio Ferdinand che aveva servito nella Wehrmacht e che nel dopoguerra entr\u00f2 nella Bundeswher e pubblic\u00f2 diversi scritti di carattere militare."}
{"id": "3140787", "revid": "1305772", "url": "https://it.wikipedia.org/wiki?curid=3140787", "title": "Stabilimento idrovoro di Valle Lepri", "text": "Lo stabilimento idrovoro di Valle Lepri \u00e8 un impianto di sollevamento delle acque per la bonifica, situato nel comune di Comacchio al margine nord orientale del grande complesso vallivo denominato \"Mezzano\".\nStruttura.\nNato da un progetto di bonifica della valle del Mezzano e della valle Pega negli anni cinquanta del XX secolo, \u00e8 composto da due complessi idrovori distinti: \"Acque Alte\" e \"Acque Basse\". L'impianto \"Acque Basse\", che a propria volta occorre separare in Mezzano e Pega, garantisce lo scolo delle omonime valli mentre \"Acque Alte\" raccoglie le acque degli idrovori che, nei tempi precedenti la bonificazione del Mezzano erano organizzati per riversare le acque nella valle del Mezzano, grazie ad un canale lungo circa 50\u00a0km.\nL'impianto \"Acque Alte\" presenta una capacit\u00e0 complessiva di oltre 100 m3/sec, fornito da 9 elicopompe ad asse orizzontale ed inclinazione variabile della portata nominale di 13 m3, e costituisce, per capacit\u00e0 di sollevamento, uno dei pi\u00f9 grandi impianti idrovori europei.\nL'impianto \"Acque Basse\" \u00e8 costituito da 3 elicopompe ad asse verticale al servizio del bacino Mezzano (24 m3/sec complessivi) ed altre tre elicopompe ad asse verticale al servizio del bacino pega (9 m3/sec complessivi)\nLa subsidenza dell'intera area ha determinato nel 2008 un piano di intervento dal costo totale di euro 1.600.000\nLa zona, pure profondamente modificata dall'uomo che ha trasformato i precedenti terreni paludosi in campi adibiti all'agricoltura, conserva un grande interesse naturalistico, soprattutto per l'osservazione degli uccelli."}
{"id": "3140795", "revid": "599013", "url": "https://it.wikipedia.org/wiki?curid=3140795", "title": "Heinz Ziegler", "text": "Ufficiale della Wehrmacht durante la seconda guerra mondiale, si distinse soprattutto sul fronte orientale nel 1941-42 e in Nordafrica nel corso della campagna di Tunisia nel 1943.\nBiografia.\nHeinz Ziegler si diplom\u00f2 alla scuola militare il 5 settembre 1912 ed entr\u00f2 subito nel 15\u00ba reggimento di artiglieria a piedi \"Pomerania\". Il 20 maggio 1914 venne promosso tenente. Con l'inizio della prima guerra mondiale venne trasferito al fronte ed il 18 giugno 1917 ottenne la croce di ferro di I e II classe.\nAl termine del primo conflitto mondiale, venne assegnato al 2\u00ba reggimento di artiglieria del Reichswehr. Nella primavera del 1924 venne destinato alla 4\u00aa batteria del 2\u00ba reggimento d'artiglieria \"G\u00fcstrow\". Il 1\u00ba marzo 1925 venne promosso capitano e venne trasferito in quanto tale al ministero della difesa a Berlino come dipendente per la riorganizzazione dell'esercito tedesco. Nella primavera del 1926 divenne capo della 6\u00aa batteria del 6\u00ba reggimento di artiglieria a Minden, tornando al ministero della difesa di Berlino gi\u00e0 dalla primavera dell'anno successivo. Nel 1931 venne selezionato come capo della 2\u00aa batteria del 2\u00ba reggimento d'artiglieria di stanza a Stettino, venendo promosso maggiore nel 1933. Il 1\u00ba giugno 1935 venne promosso tenente colonnello e poi il 1\u00ba gennaio 1938 divenne colonnello. Il 10 novembre 1938 divenne comandante del 98\u00ba reggimento di artiglieria di stanza in Stiria.\nCon la mobilitazione allo scoppio della seconda guerra mondiale, fu nell'estate del 1939 affidato allo stato maggiore dell'esercito. Gi\u00e0 dal 15 settembre 1939 venne nominato vice generale del IV Corpo d'armata di stanza a Dresda. Il 1\u00ba febbraio 1940 divenne capo di stato maggiore del XXXXII Corpo d'armata, prendendo poi parte alla campagna occidentale, istituendo successivamente il proprio comando generale sulla costa del Canale della Manica. Dal novembre del 1941 venne messo in riserva per poi essere richiamato ai primi di dicembre con la nomina dal 1\u00ba gennaio 1942 al grado di maggiore generale, venendo trasferito a Berlino dal 1\u00ba aprile di quello stesso anno.\nIl 3 dicembre 1942 venne promosso tenente generale e inviato in Tunisia per collaborare con il generale Hans-J\u00fcrgen von Arnim nella costituzione di un nuovo fronte tedesco contro le truppe alleate sbarcate in novembre nel Nord-Africa francese. Durante la campagna tunisina Ziegler si distinse per le sue capacit\u00e0 tattiche con truppe corazzate, in particolare, infliggendo una dura sconfitta alle inesperte forze americane nel febbraio 1943 a Passo Faid e a Sidi Bou Zid.\nA marzo Ziegler divenne per breve tempo comandante supremo della 5\u00aa Panzerarmee in Africa settentrionale, prima di essere richiamato sul continente e quindi evitare la cattura al momento del crollo delle difese dell'Asse in Africa. Ottenne quindi il III Panzerkorps per poi essere messo in riserva. Il 24 febbraio 1944 venne nominato inviato speciale per l'unificazione economica dell'esercito e dal 22 novembre 1944 fu nuovamente messo in riserva non ottenendo pi\u00f9 alcun comando sino alla fine della guerra."}
{"id": "3140796", "revid": "1924342", "url": "https://it.wikipedia.org/wiki?curid=3140796", "title": "Just the Way You Are (Bruno Mars)", "text": "Just the Way You Are \u00e8 un singolo del cantautore statunitense Bruno Mars, pubblicato il 20 luglio 2010 come primo estratto dal primo album in studio \"Doo-Wops &amp; Hooligans\".\nNel Regno Unito \u00e8 stato pubblicato il 19 settembre 2010.\nIl brano ha vinto nella categoria miglior performance pop vocale maschile ai Grammy Awards 2011. Nel 2011 \u00e8 stato il singolo pi\u00f9 venduto nel mondo con 12,5 milioni di copie vendute, e le vendite totali superano i 15 milioni, con ci\u00f2 risulta essere uno dei singoli pi\u00f9 venduti della storia.\nDescrizione.\nLa canzone \u00e8 stata prodotta e scritta da Smeezingtons, che comprende lo stesso Bruno Mars, e anche Philip Lawrence e Ari Levine. Sul brano il cantante ha dichiarato: \u00ab\u00c8 una dedica a tutte le giovani ragazze e un invito a rimanere sempre se stesse e a non cambiare per una moda, uno stile. In fondo se una \u00e8 carina lo \u00e8 comunque per la sua testa e la sua femminilit\u00e0\u00bb.\nDel brano esiste anche una versione remix, che vede la partecipazione del rapper Lupe Fiasco.\nVideo musicale.\nIl video musicale, diretto da Ethan Lader, e reso disponibile l'8 settembre 2010, vede protagonisti il cantante e l'attrice Nathalie Kelley.\nNel video musicale si vede una ragazza che ascolta il brano su un Walkman finch\u00e9 non arriva Mars che prende il nastro della cassetta, lo rimuove e inizia a spostare il nastro in forma di lettere che formano il suo nome del titolo del brano, successivamente forma con il nastro il viso dell'attrice per poi successivamente forma se stesso mentre canta, infine Mars finisce la canzone cantando e suonando un pianoforte, mentre Kelley guarda e sorride.\nIl video \u00e8 uno di quelli che hanno ottenuto la certificazione Vevo.\nAccoglienza.\nNick Levine di Digital Spy ha acceso quattro stelle su cinque per il brano e l'ha descritto come una \u00abballata pianistica con tanto di cuore\u00bb collegandolo all'ormai gettonatissimo brano di Jay-Z e Alicia Keys, \"Empire State of Mind\" con cui condivide \u00abun simile, se non completamente innegabile, immediato contatto classico\u00bb. Megan Vick ha esternato le sue critiche nelle pagine di \"Billboard\": \u00abSu una vivace melodia da pianoforte e un incalzante ritmo dalle memorie hip-hop, Bruno Mars professa il suo amore per una bella ragazza che \u00e8 al centro delle sue fantasticherie [...] Mars scrive un testo che mira a trasmettere nelle femmine ascoltatrici quello che vorrebbero sentire\u00bb.\nSuccesso commerciale.\nIl singolo attecchisce sin dalla sua uscita sul mercato internazionale, imponendosi come una hit di alto rilievo in un gran numero di Paesi anglofoni. Le sue prime apparizioni in classifica hanno luogo in America, Canada e Nuova Zelanda, in cui il brano si afferma in non spiacevoli posizioni nella medesima settimana, quella terminata il 7 agosto 2010 (il suo miglior ingresso \u00e8 quello in Nuova Zelanda, in cui \u00e8 accolto alla posizione 31, seguito da quello americano, alla posizione numero 43 e, per ultimo, quello canadese, alla posizione 85). Il singolo si muove in maniera differente nelle tre nazioni (lentamente, per esempio, in Canada, dove, dopo ben sette settimane dal suo esordio, riesce infine ad occupare la settima posizione; quasi istantaneamente, invece, in Nuova Zelanda e Stati Uniti d'America dove raggiunge le prime dieci posizioni della classifica), riuscendo ad arrivare alla vetta in tutti e tre le classifiche. Il brano \u00e8 stato, con 12.5 milioni di vendite, il pi\u00f9 venduto del 2011.\nCover.\n\"Just the Way You Are\" \u00e8 stata eseguita da Cory Monteith nell'episodio \"Furt\" della serie televisiva \"Glee\". Matt Cardle, vincitore della settima edizione del talent show britannico \"The X Factor\", ha eseguito il brano durante la seconda settimana di permenenza nel programma e successivamente ha registrato una cover, inserita come b-side del singolo di debutto \"When We Collide\".\nIl gruppo musicale californiano dei Pierce the Veil ha realizzato una cover punk rock per la compilation \"Punk Goes Pop 4\", mentre la band tedesca Dick Brave &amp; The Backbeats ha rifatto \"Just the Way You Are\" in chiave rockabilly."}
{"id": "3140800", "revid": "287204", "url": "https://it.wikipedia.org/wiki?curid=3140800", "title": "Francisco Sainz Pinto", "text": "Biografia.\nFrancisco Sainz y Pinto nacque a Lanestosa nella provincia di Biscaglia.\nAncor adolescente and\u00f2 a studiare alla Real Academia de Bellas Artes de San Fernando di Madrid sotto la guida di Jos\u00e9 de Madrazo.\nPer mantenersi collaborava come illustratore per diversi periodici madrileni.\nNel 1848 partecip\u00f2 al concorso per l'assegnazione di una borsa di studio per completare a Roma la sua formazione artistica, borsa che fu vinta da Luis de Madrazo e da Bernardino Montagnes Perez mentre a lui, per l'eccezionalit\u00e0 dell'opera presentata, fu assegnata una borsa di studio straordinaria che gli permise di recarsi a Roma con i suoi due compagni di studi.\nMolto probabilmente risale a questo periodo il suo ritratto dipinto da Luis de Madrazo, oggi conservato presso la Real Academia de la Historia di Madrid.\nLa morte lo colse prematuramente il 12 giugno 1853 durante l'ultimo anno di corso all'Accademia di San Luca impedendogli di continuare il suo promettente percorso artistico a Parigi con i suoi due compatrioti e amici.\nOpere.\nDel periodo precedente al viaggio di studio in Italia restano diversi quadretti di genere che illustrano aspetti della vita popolare spagnola, mentre del suo soggiorno a Roma restano i guazzi e i pastelli, dello stesso genere ma ambientati in Italia, che il pittore inviava alla Real Academia de Bellas Artes de San Fernando per l'esposizione annuale dei lavori degli allievi in trasferta di studio in Italia.\nOltre alla tela \"Tobia devolviendo la vista a su padre\" con cui ottenne la borsa di studio straordinaria dipinse la tela\" Enrico II\", oggi al Museo del Prado, per la serie dei re medievali ordinata dalla regina Isabella II."}
{"id": "3140801", "revid": "599013", "url": "https://it.wikipedia.org/wiki?curid=3140801", "title": "Giuseppe Polo", "text": "Carriera.\nDopo aver giocato nel Rovigo approda al Padova nella stagione 1941-1942.\nNel 1944 gioca il Campionato Alta Italia con la maglia dell'Alessandria.\nRitornato al Padova nel 1945 ci rimane per due stagioni fino al 1947 collezionando 57 presenze.\nDal 1947 al 1951 e nella stagione 1952-1953 veste la maglia del per 146 volte.\nNel 1951 si accasa alla per un anno.\nVanta in totale 205 presenze in Serie B."}
{"id": "3140803", "revid": "287204", "url": "https://it.wikipedia.org/wiki?curid=3140803", "title": "Otto Marseus van Schrieck", "text": "Biografia.\nViaggi\u00f2 in Italia e si stabil\u00ec a Roma e a Firenze con i pittori Matthias Withoos e Willem van Aelst, che era anche suo allievo.\nDurante la sua permanenza a Roma entr\u00f2 a far parte della Schildersbent con il soprannome di \"Snuffelaer\", perch\u00e9, secondo Houbraken, \"annusava ovunque alla ricerca di piante e strane creature\".\nNel 1652 conobbe a Roma Samuel van Hoogstraten.\nNel 1657 c. ritorn\u00f2 con Willem van Aelst ad Amsterdam, dove si spos\u00f2 il 25 aprile 1664 e dove aveva una piccola propriet\u00e0, in cui allevava animali e rettili che poi riproduceva nei suoi dipinti. Qui avvi\u00f2 una fiorente attivit\u00e0 con specializzazione in nature morte.\nNel luglio 1678 fu eseguito un inventario dei suoi beni in cui sono elencati 300 dipinti, tra cui, oltre ai propri, vi erano opere di Cornelis van Poelenburch, Simon de Vlieger, Ludolf Bakhuizen, Jan Wijnants, Lucas van Leyden e Willem van Aelst.\nTra i suoi mecenati vi fu Ferdinando II de' Medici, Granduca di Toscana.\nVan Schrieck \u00e8 noto per il particolare sottogenere di dipinti floreali da lui sviluppato, in cui rappresenta vedute in primo piano del sottobosco con fiori e piante selvatiche, funghi, insetti e rettili, anche di specie insolite e spesso anche le lotte per la sopravvivenza dei vari animali, come ad esempio in \"Sottobosco con vari funghi, cardi, una vipera, una lucertola, una raganella, e due falene\" in cui la vipera emerge dall'oscurit\u00e0 del sottobosco a bocca spalancata nell'intento di afferrare la raganella. Probabilmente il suo interesse per questo particolare habitat naturale nacque durante il suo soggiorno a Roma, citt\u00e0 in quel periodo culturalmente e scientificamente vivace. Secondo la sua vedova, come scritto da Arnold Houbraken nel \"De Groote Schouburgh\", van Schrieck conosceva molto bene l'ambiente in cui vivevano le creature da lui rappresentate, che allevava nella sua fattoria. Sembra persino che molto di quanto l'artista dipingesse, si basasse su attenti studi degli animali, piante e insetti che egli trovava e manteneva nel proprio giardino, una propriet\u00e0 ricca d'acqua nei pressi di Diemen. \nQuesta particolare specializzazione dell'artista \u00e8 almeno in parte prodotto della situazione del periodo. Infatti in quegl'anni era usuale dipingere su commissione, perci\u00f2 i pittori tendevano a ricarvarsi una propria nicchia di mercato dedicandosi ad un particolare genere di pittura. In questo modo, i dipinti erano generalmente di buona qualit\u00e0.\nVan Schrieck utilizzava anche un'inusuale tecnica di pittura: per rendere al meglio la vita presente negli animali e nelle piante che riproduceva, spesso applicava direttamente sulla tela vari organismi o parti di essi. Ad esempio in \"Natura morta con piante e rettili\", utilizz\u00f2 vere ali di farfalla e almeno una gamba di mosca.\nQuesta nuova tipologia di nature morte ebbe svariati imitatori, tra cui Paolo Porpora, e attir\u00f2 i collezionisti di dipinti olandesi ben rifiniti, anche dopo la morte dell'artista.\nIn particolare attrasse i naturalisti che potevano divertirsi ad identificare la flora e la fauna e cos\u00ec pure gli iconografi che avevano occasione di scrivere commenti dettagliati sul contenuto di questi dipinti, in genere legati al tema della transitoriet\u00e0.\nFurono suoi allievi Rachel Ruysch e Matthias Withoos."}
{"id": "3140806", "revid": "767487", "url": "https://it.wikipedia.org/wiki?curid=3140806", "title": "Smile Empty Soul", "text": "Gli Smile Empty Soul sono un gruppo statunitense post-grunge provenienti da Santa Catalina, California.\nStoria.\nGli Smile Empty Soul si formarono nel 1998 a Santa Catalina, la formazione iniziale della band era composta da tre membri: voce e chitarra Sean Danielsen, basso elettrico Ryan Martin e batteria Derek Gledhill.\nDopo numerosi concerti nella loro citt\u00e0 di origine, ebbero un contratto discografico con la Lava Records.\nNel 2003 debuttarono con il loro omonimo album Smile Empty Soul che vendette pi\u00f9 di 500.000 copie aggiudicandosi cos\u00ec il disco d'oro.\nPoco tempo dopo la pubblicazione del loro secondo album di inediti \"Anxiety\", Derek Gledhill lascio il posto dietro le pelli a Dominic Weir.\nA causa dei problemi con la Lava Records l'album venne pubblicato in pochissime copie, tanto che il frontman Sean Danielsen durante un concerto comunic\u00f2 ai fan quanto accaduto e li invito a tentare di scaricare l'album online.\nNel giugno del 2006 firmarono per l'etichetta Bieler Bros. Records, e avvenne un altro cambio di formazione con l'arrivo di un nuovo batterista Jake Kilmer, al posto di Dominic Weir, e di un secondo chitarrista Mike Booth (ex-Cold).\nNell'ottobre 2006 venne pubblicato \"Vultures\". Tale album si posiziono 169\u00ba nella classifica Billboard con poco pi\u00f9 di 5\u00a0000 copie vendute.\nNel 2007 Mike Booth abbandono la band, tornando cos\u00ec alla formazione a 3.\nNel 2008 annunciano l'uscita del loro quarto album dal titolo \"Consciousness\". A seguito di un ulteriore cambio di etichetta per\u00f2 l'album fu distribuito nell'agosto 2009 con la F.O.F./EMI records. Sono stati realizzati dei video musicali dalla band per le canzoni \"We're Through\" e \"Faker\" contenute in Consciousness.\nFormazione.\nAttuale"}
{"id": "3140809", "revid": "1305772", "url": "https://it.wikipedia.org/wiki?curid=3140809", "title": "Renato Pastori", "text": "Carriera.\nIn giovent\u00f9 milit\u00f2 nell'Alba Roma, nel Brindisi e nel Lecce. Nella stagione 1942-1943 veste la maglia del Padova in Serie B per 6 volte.\nDisput\u00f2, militando nella , il Campionato romano di guerra del 1943-1944 e del 1944-1945, quest'ultimo vinto dai giallorossi capitolini.\nDisputa 8 gare con il nel Campionato Alta Italia 1945-1946, mentre dal 1947 al 1949 gioca in Serie A con e , per un totale di 54 presenze ed un gol.\nNella stagione 1950-1951 milita nell'."}
{"id": "3140813", "revid": "599013", "url": "https://it.wikipedia.org/wiki?curid=3140813", "title": "Irina Chroma\u010d\u00ebva", "text": "Biografia.\nFiglia di Pavel e Natalija Chroma\u010d\u00ebva, frequent\u00f2 la Justine Henin Academy.\nNel 2009 giunse alle semifinali all'US Open 2009 - Doppio ragazze dove in coppia con Dar'ja Gavrilova perse con Valerija Solov'\u00ebva e Maryna Zanevs'ka che poi vinceranno la competizione.\nArriv\u00f2 alla finale al torneo di Wimbledon 2010 - Doppio ragazze dove esibendosi con Elina Svitolina perse contro T\u00edmea Babos e Sloane Stephens con il punteggio per le vincenti di 6-7(7), 6-2, 6-2. Aveva sconfitto nelle semifinali Ons Jabeur e M\u00f3nica Puig con il punteggio di 6-4 e 6-1.\nAll'Open di Francia 2010 - Singolare ragazze arriv\u00f2 alle semifinali, perdendo quindi contro Ons Jabeur (punteggio 3-6, 2-6).\nIl 7 giugno 2010 ha raggiunto il n.1 nel ranking mondiale di categoria dell'ITF.\nNel novembre 2013 viene convocata, per la prima volta nella sua carriera, dal capitano della nazionale russa di Fed Cup in occasione della finale della manifestazione disputata contro l'Italia a Cagliari.\nNel maggio 2018 ha vinto il suo primo titolo in singolo (ITF Women's Circuit Anning)."}
{"id": "3140814", "revid": "256896", "url": "https://it.wikipedia.org/wiki?curid=3140814", "title": "Gondola d'Argento", "text": ""}
{"id": "3140821", "revid": "767487", "url": "https://it.wikipedia.org/wiki?curid=3140821", "title": "Treap", "text": "In informatica, il treap \u00e8 un particolare tipo di albero bilanciato che mette insieme le tipiche caratteristiche di un albero binario di ricerca e quelle di un heap. Ogni nodo dell'albero ha un valore, formula_1 come ogni altro nodo di un ABR. Oltre al valore, \u00e8 aggiunto un campo priorit\u00e0, formula_2 che \u00e8 un numero casuale scelto in modo indipendente per ogni nodo.\nDefinizione.\nUn treap \u00e8 un albero formula_3 avente le seguenti propriet\u00e0. Ogni nodo formula_4 ha un valore formula_1 e un valore formula_2. Inoltre:"}
{"id": "3140823", "revid": "292162", "url": "https://it.wikipedia.org/wiki?curid=3140823", "title": "Nicol\u00f2 Piccinino", "text": ""}
{"id": "3140824", "revid": "599013", "url": "https://it.wikipedia.org/wiki?curid=3140824", "title": "Giacomo Narizzano", "text": "Carriera.\nGiocatore.\nClub.\nFormatosi nelle giovanili del , nel 1921 viene ingaggiato dal Vado che proprio in quella stagione andr\u00e0 a vincere la prima coppa italia disputata.\nIn seguito viene ingaggiato nella stagione 1925-1926 dal .\nIn rossoblu esordir\u00e0 nella sconfitta esterna per 1-0 contro la del 2 maggio 1926.\nNella sua prima stagione in rossoblu giocher\u00e0 un solo altro incontro, ovvero la partita successiva del 16 maggio persa in trasferta contro il per 2-0.\nLa stagione seguente Narizzano otterr\u00e0 un poco pi\u00f9 di spazio, riuscendo anche ad andare in rete nella vittoria casalinga per 4-1 contro il del 17 ottobre 1926.\nTerminata l'esperienza in rossoblu passa alla , dove continua a giocare poco e dove segna il suo secondo gol in massima serie, nella vittoria casalinga contro il Novara per 4-1 del 15 gennaio 1928.\nTorna in Liguria dopo una sola stagione, prima alla Rivarolese ed in seguito alla Sestrese, dove rimane fino al 1930.\nNella stagione 1930-1931 gioca in Serie B tra le file del Foot Ball Club Liguria che a fine anno retrocede in Prima Divisione piazzandosi ultima con ritardo; Narizzano segna 6 gol in 19 presenze.\nNel 1931 passa al che militava in Prima Divisione. Nella prima stagione segna 14 reti, con i pavesi che non ottengono la promozione poich\u00e9 vengono superati nei gironi finali dalla Sampierdarenese, nella seconda stagione 10 reti.\nNella stagione seguente la squadra arriva prima nel proprio girone, venendo superata nei gironcini finali dal Foggia. Grazie all'allargamento dei ranghi, Narizzano, autore di 10 signature, e i suoi compagni ottennero la promozione in Serie B.\nNarizzano lascia la Lombardia per tornare in Liguria, tra le file dell'Andrea Doria. Anche con i genovesi si ferma ai gironi finali, sia nella stagione 1933-1934 che in quella 1934-1935.\nL'Andrea Doria sar\u00e0 l'ultimo club di Narizzano poich\u00e9 si ritirer\u00e0 al termine della Serie C 1935-1936.\nStatistiche.\nPresenze e reti nei club.\n\"Statistiche aggiornate al 31 dicembre 2014.\""}
{"id": "3140827", "revid": "154893", "url": "https://it.wikipedia.org/wiki?curid=3140827", "title": "Centri di accoglienza", "text": ""}
{"id": "3140830", "revid": "110157", "url": "https://it.wikipedia.org/wiki?curid=3140830", "title": "Coleen Rooney", "text": "Biografia.\nColeen Mary McLoughlin \u00e8 nata da Tony McLoughlin, muratore che gestiva un club di boxe, e sua moglie Colette. I McLoughlins hanno origini irlandesi, e Coleen \u00e8 la maggiore di quattro figli, seguita dai fratelli Joe e Anthony e dalla sorella Rosie. Viveva a Croxteth, un sobborgo di Liverpool, e ha incontrato Wayne Rooney quando aveva 12 anni.\nIl matrimonio con il calciatore ha avuto luogo a Rapallo, in Italia, il 12 giugno 2008. La coppia ha tre figli, Kai Wayne, nato il 2 novembre 2009, Klay Anthony Rooney, nato il 21 maggio 2013, e Kit Joseph Rooney, nato il 24 gennaio 2016.\nCarriera.\nColeen Rooney curava una rubrica sulla rivista \"Closer\" intitolata \"Welcome to My World\", attivit\u00e0 che ha interrotto nel 2008, per poter scrivere sulla rivista \"OK!\" dove si occupava di stile e tendenze. Nel maggio 2006 ha affiancato Trevor McDonald nella conduzione della trasmissione \"Tonight with Trevor McDonald\" in una puntata in cui si parlava della sindrome di Rett, disturbo da cui \u00e8 affetta la sorella pi\u00f9 piccola. Nel 2008 le \u00e8 stata affidata la conduzione di un suo show intitolato \"Coleen's Real Women\" in onda su ITV.\nHa condotto gli ELLE Style awards e lei stessa ha vinto il riconoscimento come \"donna pi\u00f9 elegante\" durante la manifestazione organizzata da Topshop, \"Ariel high street fashion award\". Coleen Rooney \u00e8 stata scelta come testimonial delle campagne pubblicitarie di LG Electronics, di Nike Women Sportswear e di Asda. Ha ottenuto un contratto di due milioni di dollari con Harper Collins per scrivere un manuale sullo stile e un altro 150.000 dollari per un documentario sulla sua vita intitolato \"Coleen's Mimsy\".\nColeen Rooney ha pubblicato un DVD di esercizi ginnici sul mercato britannico, intitolato \"Coleen McLoughlin's Brand New Body Workout\", che \u00e8 diventato un bestseller. Nel marzo 2007 \u00e8 stata pubblicata l'autobiografia della donna intitolata \"Welcome to My World\". La Rooney \u00e8 anche comparsa sull'edizione britannica di \"Vogue\"."}
{"id": "3140831", "revid": "22475", "url": "https://it.wikipedia.org/wiki?curid=3140831", "title": "Centroscyllium kamoharai", "text": "Il pescecane pellenuda (Centroscyllium kamoharai) \u00e8 una specie di squalo abissale poco conosciuta della famiglia degli Etmopteridi.\nDistribuzione.\nSembra piuttosto diffuso nelle zone abissali (500-1200 metri di profondit\u00e0) del Pacifico occidentale. La sua presenza, per\u00f2, \u00e8 stata confermata solo in acque giapponesi e australiane.\nDescrizione.\nIl pescecane pellenuda \u00e8 privo di pinna anale; presenta due spine sul dorso (la seconda molto pi\u00f9 grande della prima), una seconda pinna dorsale grande, naso smussato, occhi grandi, narici grandi, denticoli sparsi e notevolmente distanziati tra loro, colorazione scura ed estremit\u00e0 delle pinne di colore bianco. Piuttosto robusto, pu\u00f2 raggiungere i 40 centimetri di lunghezza.\nBiologia.\nNon sappiamo quasi nulla sulla biologia di questa elusiva specie di squalo."}
{"id": "3140832", "revid": "416175", "url": "https://it.wikipedia.org/wiki?curid=3140832", "title": "Utahceratops gettyi", "text": "Utahceratops (il cui nome significa \"faccia cornuta dello Utah\") \u00e8 un genere estinto di dinosauro ceratopside chasmosaurino vissuto nel Cretaceo superiore, circa 76,4-75,5 milioni di anni fa (Campaniano), in quello che oggi \u00e8 lo Utah. Il genere contiene una singola specie, ossia \"U. gettyi\", un erbivoro quadrupede di grandi dimensioni e robusto, che poteva raggiungere una lunghezza stimata di 7 metri (23 piedi).\nDescrizione.\nL'esemplare olotipo UMNH VP 16784, \u00e8 costituito solo da un cranio parziale. Questo genere \u00e8 noto da sei esemplari, tra cui due crani parziali, che se presi insieme conservano circa il 96% del cranio, e il 70% dello scheletro postcranico. Si stima che \"Utahceratops\" fosse un ceratopside di medie dimensioni, con una lunghezza di circa 5-7 metri (19,7-23 piedi), un'altezza di 2 metri (6,6 piedi), per un peso di 3-4 tonnellate. Il cranio dell'animale \u00e8 relativamente grande, con una lunghezza di 2,3 metri.\n\"Utahceratops\" presentava un piccolo corno un muso dietro le narici, con una sezione trasversale a forma di lacrima, in modo che la parte anteriore fosse arrotondata ma il bordo posteriore fosse pi\u00f9 affilato. Proprio sotto il corno nasale \u00e8 presente un rigonfiamento verticale di supporto dell'osso nasale, che forma il dorso diritto della narice. Sopra le orbite sono posizionate un paio di piccole corna, fortemente ricurve lateralmente. Ai lati del cranio, erano inoltre presenti, due corna sugli zigomi. Il cranio era anche dotato di un collare osseo, che si estendeva all'indietro, superando la lunghezza del muso. Su ciascun lato inferiore del collare, formato dall'osso squamosale, vi erano otto eposqamosali (osteodermi o noduli ossei presenti sul bordo del collare, composto dall'osso squamosale). Questi hanno una forma vagamente triangolare e diminuiscono di dimensioni verso il centro e per poi allungarsi in dimensioni di nuovo; la parte posteriore \u00e8 di gran lunga la pi\u00f9 grande con una lunghezza dalla base a oltre dieci centimetri. Il bordo posteriore del collare \u00e8 formato dalle ossa parietali. Queste frontalmente presentano due aperture, dalla a goccia rovesciata, le fenestre parietali. Sul bordo posteriore sono presenti tre eposquamosali per lato. I due esterni sono triangolari e sporgono all'indietro. Il pi\u00f9 interno forma un bordo piegato in avanti leggermente inclinato verso l'esterno.\nSecondo Sampson \"et al.\" (2010), \"Utahceratops\" pu\u00f2 essere distinto in base alle seguenti caratteristiche: il nucleo osseo del corno nasale \u00e8 posizionato caudalmente, quasi interamente dietro le narici; le corna sopraorbitali sono corte, robuste, e dirette dorsolateralmente e di forma obliqua dalla punta smussata; gli episquamosali nella parte mediana del margine laterale del collare sono bassi ed estremamente allungati (alcuni lunghi pi\u00f9 di 10 centimetri); e la porzione mediana della barra trasversale dell'osso parietale \u00e8 curvata rostralmente.\nClassificazione.\n\"Utahceratops\" \u00e8 stato classificato come un ceratopside basale, facente parte della sottofamiglia Chasmosaurinae. Nella sua descrizione originale venne posizionato in un clade di chasmosaurini basali con \"Pentaceratops\".\nIl cladogramma seguente si basa sull'analisi di Mallon e colleghi (2016):\nStoria della scoperta.\nL'olotipo, UMNH VP 16784 , \u00e8 stato scoperto nel 2000 presso il Grand Staircase-Escalante National Monument in uno strato della Formazione Kaiparowits risalente alla fine del Campaniano. L'olotipo \u00e8 costituito da un cranio quasi completo. Diversi altri esemplari sono stati attribuiti alla specie: UMNH VP 12198, uno scheletro con un cranio frammentario lungo circa 2,3 metri; UMNH VP 12225, un cranio frammentario di un individuo subadulto; UMNH VP 16404, un corno sopraoculare, e UMNH VP 13913, un corno sopraoculare di un individuo giovane. Inoltre, sono state assegnate alcune ossa sciolte che sono state trovate insieme in uno strato osseo e appartengono ad almeno due individui, tra cui una punta del muso (UMNH VP 16675), una premascella (UMNH VP 16672), un pezzo di osso nasale (UMNH VP 16676), uno zigomo (UMNH VP 16673), uno squamosale (UNMH VP 16674) ed un osso parietale (UMNH VP 16671).\nIl nome generico \"Utahceratops\", significa \"faccia cornuta dallo Utah\", e deriva dallo stato dello Utah e dalle parole greche \"keras\"/\u03ba\u03ad\u03c1\u03b1\u03c2 che significa \"corno\", e \"ops\"/\u1f64\u03c8 che significa \"faccia\". Il nome specifico, \"gettyi\", invece, deriva dal nome di Mike Getty, che ha scoperto l'olotipo e ha svolto un ruolo chiave nel recupero dei fossili dal Grand Staircase-Escalante National Monument (GSENM). Il genere venne nominato da Scott D. Sampson, Mark A. Loewen, Andrew A. Farke, Eric M. Roberts, Catherine A. Forster , Joshua A. Smith e Alan L. Titus, nel 2010.\nPaleoecologia.\nHabitat.\nL'unico esemplare noto di \"Utahceratops\" \u00e8 stato recuperato nella Formazione Kaiparowits, nello Utah. La datazione radiometrica Argon-Argon indica che la Formazione Kaiparowits risalga a circa 76,6-74,5 milioni di anni fa, durante il Campaniano del Cretaceo superiore. Durante il Cretaceo superiore, il sito della Formazione Kaiparowits era situato vicino alla sponda occidentale del Mare Interno Occidentale, un grande mare interno che divideva il Nord America in due terre emerse, Laramidia ad ovest e Appalachia ad est. L'altopiano in cui vivevano i dinosauri era un'antica pianura alluvionale dominata da grandi canali e abbondanti paludi di torba, stagni e laghi, ed era delimitata da altopiani. Il clima era umido e sosteneva una vasta e diversificata gamma di organismi. Questa formazione contiene uno dei migliori e pi\u00f9 continui documenti fossili sulla vita terrestre del Cretaceo superiore al mondo.\nPaleofauna.\n\"Utahceratops gettyi\" condivideva il suo paleoambiente con altri dinosauri, come teropodi dromaeosauridi, il troodontide \"Talos\", il tyrannosauride \"Teratophoneus\", ankylosauri, gli hadrosauridi \"Parasaurolophus\" e \"Gryposaurus\", i ceratopsidi \"Nasutoceratops\" e \"Kosmoceratops\", e l'oviraptorosauro \"Hagryphus\". Alcune prove fossili suggeriscono la presenza del tyrannosauride \"Albertosaurus\" e dell'ornithomimide \"Ornithomimus\", ma l'attuale valutazione del materiale non \u00e8 conclusiva. La paleofauna presente nella Formazione Kaiparowits includeva anche condritti (squali e razze), rane, salamandre, tartarughe, lucertole e coccodrilli. Era anche presente una gran variet\u00e0 di mammiferi primitivi tra cui multitubercolati, marsupiali ed insettivori."}
{"id": "3140833", "revid": "22356", "url": "https://it.wikipedia.org/wiki?curid=3140833", "title": "Utahceratops", "text": ""}
{"id": "3140835", "revid": "121995953", "url": "https://it.wikipedia.org/wiki?curid=3140835", "title": "Luigi Crespi", "text": "Biografia.\nSecondo figlio di Giuseppe Maria Crespi, ricevette la sua formazione artistica nella bottega del padre che aveva su di lui una notevole influenza. Motivo per cui le sue prime opere sono state confuse con quelle del padre. Successivamente si rec\u00f2 a Venezia, Trieste, Vienna e Dresda nel 1752-1753, e svilupp\u00f2 un proprio stile pi\u00f9 personale.\nCrespi \u00e8 stato soprattutto un ritrattista, ed era abile nella rappresentazione minuziosa della societ\u00e0 del suo tempo. Varie pitture di sua composizione sono visibili nel Museo Poldi Pezzoli di Milano.\nCrespi era anche un mercante ed uno storico dell'arte; ha pubblicato una biografia di pittori della sua citt\u00e0 natale."}
{"id": "3140836", "revid": "2048388", "url": "https://it.wikipedia.org/wiki?curid=3140836", "title": "W\u00e9lissa Gonzaga", "text": "Gioca nel ruolo di schiacciatrice nell'Fluminense Football Club.\nCarriera.\nW\u00e9lissa Gonzaga, conosciuta anche col nome di \"Sass\u00e0\", inizia la carriera da professionista nel 2000, tra le file del Clube de Regatas do Flamengo. Nel suo primo anno, riesce ad aggiudicarsi subito la Superliga. Nel 2001 viene ingaggiata dal Paran\u00e1 V\u00f4lei Clube, con cui non riesce a vincere trofei, ma conquista la maglia della nazionale brasiliana, con cui debutta nel 2002: nel 2003 vince la medaglia d'oro al campionato sudamericano e la medaglia d'argento alla Coppa del Mondo.\nNel 2004 il Paran\u00e1 V\u00f4lei Clube si trasferisca da Curitiba a Rio de Janeiro, cos\u00ec entra a far parte del Rio de Janeiro V\u00f4lei Clube, con cui vince tre edizioni consecutive della Superliga. Anche con la nazionale riesce ottiene risultati importanti: quattro medaglie d'oro al World Grand Prix, nelle edizioni 2004, 2005, 2006, 2008, altre due medaglie d'oro al campionato sudamericano, nel 2005 e nel 2007, la medaglia d'argento alla Grand Champions Cup del 2005 (dove riceve anche il premio per il miglior servizio), la medaglia d'oro alla Coppa panamericana e la medaglia d'argento al campionato mondiale del 2006, la medaglia d'oro ai Giochi panamericani e la medaglia d'argento alla Coppa del Mondo del 2007, l'oro alla Final Four Cup del 2008 e, soprattutto, la medaglia d'oro ai Giochi olimpici di Pechino.\nNel 2008 viene ingaggiata dall'Osasco Voleibol Clube, con cui gioca la finale della Superliga, perdendo contro la sua ex squadra, il Rio de Janeiro V\u00f4lei Clube. Nella stagione successiva, le due squadra si incontrano nuovamente in finale, questa volta con risultati inversi. Sempre con l'Osasco, si aggiudica le prime due edizioni del Campionato sudamericano per club. Con la nazionale continua a collezionare medaglie: nel 2009 vince l'oro alla Coppa panamericana, alla Final Four Cup, al World Grand Prix ed al campionato sudamericano, mentre vince l'argento alla Grand Champions Cup. Nel corso dell'estate del 2010, vince la medaglia d'argento sia World Grand Prix, bissata anche nell'edizione 2011, che al campionato mondiale.\nNella stagione 2011-12 viene ingaggiata dal Servi\u00e7o Social da Ind\u00fastria SP, col quale gioca per due campionati. Nella stagione 2013-14 si trasferisce per la prima volta all'estero, ingaggiata dal Miejski Klub Sportowy D\u0105browa G\u00f3rnicza nella ORLEN Liga polacca e col suo nuovo club trionfa subito in Supercoppa polacca. Ritorna in patria gi\u00e0 nella stagione successiva per giocare nel Praia Clube; con la nazionale vince la medaglia di bronzo al World Grand Prix 2015.\nNel campionato 2015-16 approda al Bras\u00edlia V\u00f4lei Esporte Clube."}
{"id": "3140838", "revid": "93556", "url": "https://it.wikipedia.org/wiki?curid=3140838", "title": "Sunbeam Alpine", "text": "La Alpine \u00e8 una autovettura costruita dal gruppo Rootes, con marchio Sunbeam, dal 1953 al 1975.\nEra una vettura a due posti roadster oppure coup\u00e9. La prima serie fu lanciata nel 1953, e fu il primo veicolo a portare il solo nome Sunbeam dopo decenni. Nel 1935 ci fu infatti l'acquisto della Casa automobilistica britannica e del marchio Talbot da parte del gruppo Rootes. L'ultima a portare il solo nome Sunbeam dopo questa acquisizione fu la 30, prodotta tra il 1936 e il 1937.\nLa prima generazione: le auto da rally.\nLa prima serie fu lanciata nel 1953, e fu il primo veicolo della Sunbeam-Talbot a portare il solo nome Sunbeam dopo decenni. Il modello derivava dalla Sunbeam-Talbot 90 berlina, ed era chiamata colloquialmente anche \"Talbot Alpine\".\nEra una roadster due posti inizialmente sviluppata da George Hartwell, titolare di un concessionario Sunbeam-Talbot di Bournemouth, come auto da rally in esemplare unico. Lo sviluppo vero e proprio della vettura inizi\u00f2 per\u00f2 solo nel 1952 a opera della Sunbeam-Talbot. Il nome gli fu dato da Norman Garrad, che lavorava alla squadra corse, e che fu protagonista dei successi della Sunbeam-Talbot nei rally alpini dei primi anni cinquanta utilizzando berline.\nIl modello possedeva un motore a quattro cilindri da 2267 cm\u00b3 derivante da altre berline antecedenti, ma aveva un pi\u00f9 alto rapporto di compressione. Dato che fu sviluppata dalla piattaforma delle berline, soffr\u00ec di una non elevata rigidit\u00e0 nonostante la presenza di longheroni aggiuntivi nel telaio. I rapporti del cambio furono modificati, e dal 1954 l\u2019\"overdrive\" divenne di serie. La leva del cambio era montata sul piantone dello sterzo.\nLe Alpine Mark I e Mark III (la Mark II non fu mai realizzata) furono costruite a mano \u2013 come la Sunbeam-Talbot 90 \u2013 dai carrozzieri Thrupp &amp; Maberly dal 1953 al 1955, rimanendo in produzione solo per due anni con 3.000 esemplari fabbricati. La maggior parte fu esportata, soprattutto negli Stati Uniti d'America, con guida a sinistra. \u00c8 stato stimato che siano circa 200 gli esemplari che sopravvivono tuttora.\nAl Rally Alpino del 1953, quattro Alpine vinsero la Coppa delle Alpi, e una di queste, finita sesta, era guidata da Stirling Moss. Sheila van Damm vinse la Coppa delle Dame nella stessa competizione.\nPochissimi di questi modelli comparvero al cinema. Comunque, una Alpine blu zaffiro apparve nel celebre film di Alfred Hitchcock \"Caccia al ladro\", con Cary Grant e Grace Kelly. Pi\u00f9 recentemente, il programma \"History Detectives\" della PBS cerc\u00f2 di verificare se una Alpine appartenente a un privato fosse quella realmente usata nel film sopraccitato. Sebbene il processo Technicolor poteva alterare il vero colore dell'auto e, considerando che l'esemplare fu riportato da Monaco agli Stati Uniti d'America per essere posto di fronte alla tecnica del Chroma key, fu provato che l'automobile non era quella del film, anche dopo il confronto del numero di identificazione del veicolo.\nLe serie Alpine roadster.\nKenneth Howes e Jeff Crompton furono incaricati nel 1956 di ridisegnare completamente la Alpine, con l'obbiettivo di produrre un modello sportivo destinato soprattutto al mercato statunitense. Kenneth Howes contribu\u00ec con l'80% del lavoro di \"design\", che and\u00f2 oltre al semplice riarrangiamento della precedente Ford Thunderbird (Howes lavor\u00f2 in precedenza alla Ford prima di venire assunto al gruppo Rootes).\nQuesta Alpine, anch'essa una roadster a due porte, fu prodotta in cinque serie. La cilindrata dei motori fu 1494 cm\u00b3 per la serie I, 1592\u00a0cm\u00b3 per le serie II, III e IV, e 1725\u00a0cm\u00b3 per la serie V. Fu costruita fino al 1968, e la produzione fu circa di 70.000 esemplari. La commercializzazione fu interrotta qualche anno dopo che la Chrysler acquist\u00f2 il gruppo Rootes.\nLa serie I.\nLa prima serie di Alpine fu prodotta dal 1959 al 1960. Uno dei prototipi originali sopravvive ancora oggi, e partecip\u00f2 al \"British saloon car champion\" guidata da Bernard Unett.\nIl modello fece un uso intensivo di componenti gi\u00e0 usati da altre auto del gruppo Rootes, e fu costruito sulla base del pavimento della Hillman Husky versione familiare, che fu opportunamente modificato. La meccanica del telaio derivava invece dalla Sunbeam Rapier, ma con i freni anteriori a disco che rimpiazzavano quelli a tamburo della berlina. Furono utilizzati dei freni Girling, con i dischi di quelli anteriori da 241 mm di diametro e i tamburi di quelli posteriori da 229\u00a0mm. L\u2019\"overdrive\" e le ruote a raggi erano un \"optional\". Le sospensioni erano indipendenti, con quelle anteriori che montavano molle elicoidali e quelle posteriori che erano costituite da un assale rigido e molle a balestra semiellittica.\nLa versione coup\u00e9 prodotta dopo il 1959 fu assemblata dal carrozziere Thomas Harrington Ltd, e fino al 1962 gli altri veicoli furono costruiti per conto del gruppo Rootes da Armstrong Siddeley.\nUn modello roadster con \"overdrive\" fu provato dalla rivista The Motor nel 1959. Raggiunse la velocit\u00e0 160,1 km/h e acceler\u00f2 da ferma a 97\u00a0km/h in 13,6 secondi. Fu registrato un consumo di carburante di 9 Litri/100\u00a0km. Il modello utilizzato nel test costava 1.031 sterline\nDella prima serie ne furono prodotti 11.904 esemplari.\nLa serie II.\nLa seconda serie fu prodotta dal 1960 al 1963. Montava un motore pi\u00f9 grande, pi\u00f9 precisamente di 1592 cm\u00b3 di cilindrata che erogava una potenza di 80 bhp. Furono riviste le sospensioni posteriori, e oltre a questo furono operati solo piccoli cambiamenti rispetto alla serie precedente.\nUna versione hardtop fu provata dalla rivista The Motor nel 1960. Raggiunse la velocit\u00e0 158,7 km/h e acceler\u00f2 da ferma a 97\u00a0km/h in 13,6 secondi. Fu registrato un consumo di carburante di 9,11 Litri/100\u00a0km. Il modello utilizzato nel test costava 1.110 sterline\nLa serie III.\nLa terza serie fu prodotta dal 1963 al 1964, e ne furono realizzate due versioni, roadster e hardtop. Nella seconda il tettuccio poteva essere rimosso, ma non era fornito nessun tetto in tessuto, poich\u00e9 la zona in cui avrebbe dovuto alloggiare, una volta ripiegato, era in realt\u00e0 gi\u00e0 occupata da un piccolo sedile posteriore. Inoltre, il motore da 1592 cm\u00b3 di cilindrata, sviluppava meno potenza. Per avere pi\u00f9 spazio nel bagagliaio furono installati nel retrotreno, in prossimit\u00e0 delle ali della coda, due piccoli serbatoi per il carburante. La vettura fu anche provvista di un piccolo finestrino laterale.\nDella terza serie ne furono costruiti 5.863 esemplari.\nLa serie IV.\nFu costruita dal 1964 al 1965. L'opzione con una pi\u00f9 bassa potenza del motore era ora di serie sulle versioni roadster e hardtop, che condividevano il propulsore da 82 bhp con un solo carburatore tipo Solex. Fu introdotto un profondo \"restyling\" della parte posteriore, con le pinne largamente ridimensionate. Il cambio automatico con il comando montato sul pavimento del veicolo fu proposto come \"optional\", ma non fu molto popolare. Dall'autunno del 1964 fu adottato anche dalla Alpine un nuovo cambio con il primo rapporto sincronizzato, come per le altre vetture del gruppo Rootes.\nDella quarta serie ne furono costruiti 12.406 esemplari.\nLa serie V.\nLa quinta serie fu commercializzata dal 1965 al 1968. La versione finale aveva un motore con cinque supporti di banco da 1725 cm\u00b3 di cilindrata, possedeva due carburatori verticali inclinati, ed erogava 93 bhp di potenza. Non c'era pi\u00f9 l'opzione della trasmissione automatica.\nDella quinta serie ne furono costruiti 19.122 esemplari.\nLe competizioni.\nIl modello consegu\u00ec un successo relativo nelle competizioni, sia in Europa che in Nord America, ma l'opinione generale era che la Alpine non era particolarmente potente. Successivi incrementi della cilindrata e modifiche al motore cambiarono radicalmente la situazione, ma i dirigenti del gruppo Rootes erano in cerca di qualcosa per cambiare radicalmente la vettura, piuttosto che perseguire un limitato sviluppo del propulsore. \nAlla fine l'obbiettivo fu raggiunto, con il nuovo motore V8 di derivazione Ford, e con una conseguente collaborazione con Carroll Shelby, Ken Miles e altri piloti sportivi negli Stati Uniti d'America, che diede luogo alla Sunbeam Tiger.\nLa serie Alpine fastback.\nIl gruppo Rootes introdusse la gamma \"Arrow\" nel 1967, ed entro il 1968 le berline e le familiari (come la Hillman Hunter) si unirono alla Rapier Fastback coup\u00e9. Nel 1969, una versione pi\u00f9 economica, leggermente pi\u00f9 lenta della Rapier (venduta quest'ultima come modello sportivo) fu rinominata come la nuova Sunbeam Alpine. Era una due porte fastback.\nTutti i modelli del gruppo Rootes avevano installato un robusto motore con cinque supporti di banco e di 1725 cm\u00b3 di cilindrata, con l'Alpine che montava un singolo carburatore Stromberg CD150 come quello installato a coppie sulla Rapier, e il carburatore doppio corpo Weber 40DCOE della Rapier H120.\nSebbene la maggior parte dei pezzi del modello derivava dalla \u201cbanca componenti\u201d del gruppo Rootes, incluse le luci posteriori che erano in comune con le Arrow familiari, le fastback avevano comunque delle caratteristiche distintive. Per esempio erano installate portiere senza montanti e finestrini laterali nella parte posteriore della vettura che, combinati, davano un'accessibilit\u00e0 alla vettura simile alle cabriolet con hardtop.\nUn cruscotto con un abbondante uso di legno fu installato per alcuni modelli, e sedili sportivi sono stati disponibili per un certo tempo.\nLa continuazione del nome Alpine.\nIl nome Alpine fu riutilizzato nel 1976 dalla Chrysler (proprietaria del gruppo Rootes) su dei veicoli che nulla avevano in comune con le omonime automobili antecedenti. Erano infatti derivate dalla versione della Simca 1307 per il mercato britannico, cio\u00e8 una hatchback per famiglie di costruzione francese. Il modello fu inizialmente denominato \"Chrysler Alpine\", ma alla fine fu chiamato \"Talbot Alpine\", a seguito dell'acquisizione della Chrysler Europa da parte della Peugeot nel 1978. Il nome sopravvisse fino al 1984, sebbene il suo \"design\", con differenti denominazioni, continu\u00f2 fino al 1986."}
{"id": "3140842", "revid": "110157", "url": "https://it.wikipedia.org/wiki?curid=3140842", "title": "Papiro 16", "text": "Il Papiro 16 (formula_116) \u00e8 uno dei pi\u00f9 antichi manoscritti esistenti del Nuovo Testamento, datato paleograficamente agli inizi del III secolo. \u00c8 scritto in greco.\nContenuto del papiro.\nformula_116 contiene una piccola parte del \"Lettera ai Filippesi\" (3,10-17; 4,2-8).\nIl testo del codice \u00e8 rappresentativo del tipo testuale alessandrino. Kurt Aland lo ha collocato nella Categoria I.\n\u00c8 attualmente ospitato presso la Museo Egizio (JE 47424) in Cairo."}
{"id": "3140843", "revid": "287204", "url": "https://it.wikipedia.org/wiki?curid=3140843", "title": "Ernest Picard", "text": "Biografia.\nDopo aver preso il dottorato in legge, venne eletto per il corpo legislativo nel 1858. Divenne un seguace di \u00c9mile Ollivier. Quando Ollivier mut\u00f2 la propria posizione sul governo e dette vita ad un suo partito, Picard, membro del gruppo noto come \"Les Cinq\" (\"I cinque\"), and\u00f2 verso la sinistra.\nNel 1868 fond\u00f2 il settimanale \"L'Electeur libre\" e nel 1869 fu eletto dai dipartimenti dell'H\u00e9rault e della Senna al Corpo legislativo. Dal 4 settembre 1870, proclamata la Repubblica, fu ministro delle Finanze nel governo della Difesa Nazionale, sorto all'indomani della disfatta francese a Sedan che segn\u00f2 il crollo dell'Impero di Napoleone III. Affid\u00f2 allora la sua rivista al fratello Arthur, gi\u00e0 \u00abespulso dalla Borsa di Parigi come truffatore\u00bb nel 1867 e condannato nel 1868 per la sottrazione di 300.000 franchi dalla filiale della \"Societ\u00e9 g\u00e9n\u00e9rale\" della quale era direttore.\nNel gennaio del 1871 affianc\u00f2 Jules Favre a Versailles per organizzare la capitolazione della Comune di Parigi, e nel mese successivo divenne ministro degli Interni nel gabinetto di Adolphe Thiers.\nAttaccato sia dalla stampa monarchica che repubblicana, si dimise a maggio. Pi\u00f9 tardi, fu inviato come ambasciatore a Bruxelles, dove rimase per due anni. Al suo ritorno a Parigi, riprese il suo posto nel centro sinistra, e nel 1875 divenne senatore a vita."}
{"id": "3140848", "revid": "767487", "url": "https://it.wikipedia.org/wiki?curid=3140848", "title": "Connor Atchley", "text": ""}
{"id": "3140854", "revid": "287204", "url": "https://it.wikipedia.org/wiki?curid=3140854", "title": "Centroscyllium nigrum", "text": "Il pescecane denti a pettine (Centroscyllium nigrum) \u00e8 una specie di squalo abissale poco conosciuta della famiglia degli Etmopteridi.\nDistribuzione.\nVive nel Pacifico orientale e attorno alle Hawaii.\nDescrizione.\nIl pescecane denti a pettine \u00e8 privo di pinna anale; ha spine acuminate sul dorso, due pinne dorsali all'incirca delle stesse dimensioni, naso appuntito, grandi occhi, piccole fessure branchiali, addome corto, peduncolo caudale corto, colorazione bruno-nerastra e pinne dalle estremit\u00e0 bianche. Raggiunge al massimo 50 centimetri.\nBiologia.\nQuesta specie di squalo, molto rara, vive sul fondale, a profondit\u00e0 di 400-1145 metri."}
{"id": "3140856", "revid": "804", "url": "https://it.wikipedia.org/wiki?curid=3140856", "title": "Federazione internazionale di Nuoto", "text": ""}
{"id": "3140858", "revid": "287204", "url": "https://it.wikipedia.org/wiki?curid=3140858", "title": "Centroscyllium ornatum", "text": "Il pescecane ornato (Centroscyllium ornatum) \u00e8 una specie di squalo poco conosciuta della famiglia degli Etmopteridi.\nDistribuzione.\nVive negli abissi lungo le scarpate continentali dell'Oceano Indiano, nel Mar Arabico e nel Golfo del Bengala, a 520-1260 metri di profondit\u00e0.\nDescrizione.\nRaggiunge al massimo i 30 centimetri.\nBiologia.\nLa riproduzione \u00e8 ovovivipara."}
{"id": "3140861", "revid": "767487", "url": "https://it.wikipedia.org/wiki?curid=3140861", "title": "Lotta d'aquile", "text": "Lotta d'aquile (\"The Sky Hawk\") \u00e8 un film del 1929 diretto da John G. Blystone.\nProdotto e distribuito dalla Fox Film Corporation, il film usc\u00ec in sala il 29 gennaio 1930. Segna il debutto, in un piccolo ruolo da pilota, di David Manners."}
{"id": "3140866", "revid": "729019", "url": "https://it.wikipedia.org/wiki?curid=3140866", "title": "La macchina del tempo (programma televisivo)", "text": "La macchina del tempo \u00e8 stato un programma televisivo di divulgazione scientifico-culturale ideato da Gregorio Paolini e andato in onda su Rete 4 per svariate edizioni tra il 1997 e il 2006, tutte condotte da Alessandro Cecchi Paone.\nDopo sei anni di assenza, torn\u00f2 in onda dal 13 ottobre 2012 come spazio all'interno di TGcom24 cambiando il nome in Time House - Il tempo della scienza ogni sabato in diretta dalle 21.30 e la domenica in replica alle 16.30.\nLa trasmissione ha vinto un Telegatto come \"Miglior trasmissione di informazione e cultura\" e un Premio Regia Televisiva nella categoria \"Top Ten\", entrambi nel 2000.\nIl programma.\nRisposta Mediaset al noto programma documentaristico \"Quark\", la prima puntata del programma \u00e8 andata in onda l'11 marzo 1997 su Rete 4, condotto dall'ex giornalista Alessandro Cecchi Paone. Dapprima in onda nella prima serata del mercoled\u00ec, successivamente il programma \u00e8 stato spostato al gioved\u00ec. Ne erano autori, con Paolini e Cecchi Paone, Andrea Broglia e Cristoforo Gorno . Dopo la fase di ideazione Gregorio Paolini lasci\u00f2 il progetto. Per l'avviamento e la messa in onda venne chiamata accanto a Broglia e Gorno, Barbara Ancillotti e dopo due anni Roberto Giacobbo cui si aggiunsero dopo una stagione Cristiana Mastropietro e Fabio Di Gioia.\nIl programma proponeva una serie di documentari acquisiti dai cataloghi di note emittenti straniere e case di produzione quali la BBC, Channel 4, National Geographic, Discovery Channel, ZDF e Buena Vista; piuttosto note erano anche alcune serie documentaristiche come \"Nel mondo dei dinosauri\", \"L'emozione della vita\" e \"Le meraviglie del futuro\", e venivano trasmesse anche alcune docufiction come su noti personaggi storici come Archimede, Gengis Khan e Leonardo. Il programma si presentava, soprattutto nelle prime edizioni, estremamente all'avanguardia grazie a un avanzato utilizzo della grafica computerizzata.\nIl successo della trasmissione \u00e8 stato tale da realizzare diversi altri prodotti correlati: \"I viaggi della macchina del tempo\", striscia quotidiana e indipendente della trasmissione, una collana di libri pubblicati dalla casa editrice Il Saggiatore, una serie di videocassette vendute in allegato con il noto settimanale \"TV Sorrisi e canzoni\", una rivista con cadenza mensile e un'emittente satellitare pay, MT Channel, diretta da Andrea Broglia, in onda su Stream TV prima e su SKY Italia successivamente, in onda dall'8 gennaio 2001 al 1\u00ba gennaio 2006 poi chiuso in seguito a una ridefinizione contrattuale tra SKY e la RTI New Media che curava il canale.\nLa trasmissione ha ricevuto un Telegatto nel 2000 come \"Miglior trasmissione di informazione e cultura\". L'anno successivo, in occasione dell'assegnazione del Telegatti del 2001, \u00e8 stato oggetto di una polemica sollevata dallo stesso Alessandro Cecchi Paone in seguito all'assegnazione del premio \"Miglior trasmissione di costume e cultura\" alla prima edizione del reality show \"Grande fratello\", nella quale la trasmissione era nominata insieme al programma di Rai 1 \"Quark\"; a parere del conduttore, non era corretto includere un reality show, genere appartenente alla categoria degli spettacoli di intrattenimento, insieme a programmi di divulgazione culturale e scientifica.\nIl ritorno del programma.\nDopo anni il programma, col nome di \"Time House - Il tempo della scienza\", sar\u00e0 di nuovo in onda dal 13 ottobre 2012 sulla rete all news di Mediaset, TGcom24 (alla conduzione ci sar\u00e0, ancora una volta, Alessandro Cecchi Paone) ogni sabato in diretta alle 21:30 e la domenica in replica alle 16:30."}
{"id": "3140888", "revid": "3791", "url": "https://it.wikipedia.org/wiki?curid=3140888", "title": "LEN European Water Polo Championship 2010 (femminile)", "text": ""}
{"id": "3140889", "revid": "3791", "url": "https://it.wikipedia.org/wiki?curid=3140889", "title": "LEN European Water Polo Championship 2008 (femminile)", "text": ""}
{"id": "3140890", "revid": "3791", "url": "https://it.wikipedia.org/wiki?curid=3140890", "title": "LEN European Water Polo Championship 2006 (femminile)", "text": ""}
{"id": "3140891", "revid": "3791", "url": "https://it.wikipedia.org/wiki?curid=3140891", "title": "LEN European Water Polo Championship 2003 (femminile)", "text": ""}
{"id": "3140892", "revid": "3791", "url": "https://it.wikipedia.org/wiki?curid=3140892", "title": "LEN European Water Polo Championship 2001 (femminile)", "text": ""}
{"id": "3140893", "revid": "3791", "url": "https://it.wikipedia.org/wiki?curid=3140893", "title": "LEN European Water Polo Championship 2010 (maschile)", "text": ""}
{"id": "3140894", "revid": "3791", "url": "https://it.wikipedia.org/wiki?curid=3140894", "title": "LEN European Water Polo Championship 2008 (maschile)", "text": ""}
{"id": "3140895", "revid": "3791", "url": "https://it.wikipedia.org/wiki?curid=3140895", "title": "LEN European Water Polo Championship 2006 (maschile)", "text": ""}
{"id": "3140896", "revid": "3791", "url": "https://it.wikipedia.org/wiki?curid=3140896", "title": "LEN European Water Polo Championship 2003 (maschile)", "text": ""}
{"id": "3140897", "revid": "599013", "url": "https://it.wikipedia.org/wiki?curid=3140897", "title": "Julie Halard-Decugis", "text": "Biografia.\nNata Julie Halard, visse a La Baule, Francia e poi si trasfer\u00ec a Pully in Svizzera, diventando tennista professionista nel giugno del 1987. Spos\u00f2 il suo allenatore, Arnaud Decugis, il 22 settembre 1995 da cui ebbe due figli, Camille, nata il 10 febbraio 2002, e un maschio nel luglio del 2003. Arnaud \u00e8 pronipote di Max D\u00e9cugis, campione di tennis francese di inizio Novecento.\nNel 1996 vinse il Tasmanian International 1996 - Singolare sconfiggendo in finale Mana End\u014d con 6\u20131, 6\u20132. Nello stesso anno vinse anche l'Open Gaz de France 1996 - Singolare affrontando Iva Majoli, il risultato finale fu 7\u20135, 7\u20136, succedendo nell'albo d'oro a Steffi Graf.\nNel 1998 vinse il Pattaya Women's Open 1998 - Doppio con Els Callens affrontando in finale con il punteggio di 3\u20136, 6\u20132, 6\u20132 Rika Hiraki e Aleksandra Olsza, vinse anche l'edizione singola battendo con 6\u20131, 6\u20132 Fang Li.\nNel 1999 al torneo di Wimbledon 1999 - Singolare femminile venne sconfitta da Alexandra Stevenson e nell'Open di Francia 1999 - Singolare femminile da Monica Seles, in entrambe le occasioni arriv\u00f2 ai turni finali.\nNel 2000 arriv\u00f2 in finale al torneo di Wimbledon 2000 - Doppio femminile dove con Ai Sugiyama venne sconfitta da Serena Williams e Venus Williams 3-6 2-6. Nello stesso anno vinse l'US Open 2000 - Doppio femminile in coppia con Ai Sugiyama sconfiggendo in finale Cara Black ed Elena Lichovceva con il punteggio di 6\u20130, 1\u20136, 6\u20131. Partecip\u00f2 anche al Canada Open 2000 - Singolare femminile ma arrivata al terzo turno si ritir\u00f2 dalla competizione. Poco dopo dette l'addio al tennis."}
{"id": "3140898", "revid": "339392", "url": "https://it.wikipedia.org/wiki?curid=3140898", "title": "Provincia \u00d6mn\u00f6govi", "text": ""}
{"id": "3140900", "revid": "118466396", "url": "https://it.wikipedia.org/wiki?curid=3140900", "title": "Piramide rossa", "text": "La Piramide rossa, detta anche Piramide Nord, \u00e8 la maggiore delle tre grandi piramidi della necropoli di Dahshur, in Egitto.\nCos\u00ec chiamata per la tinta rossastra che la contraddistingue, \u00e8 anche la terza piramide egizia in altezza dopo Piramide di Cheope e piramide di Chefren, entrambe a Giza.\nAl momento del suo completamento fu la costruzione pi\u00f9 alta del mondo. Si tratta inoltre della prima piramide concepita per essere realmente geometrica (a facce piane).\nIl suo nome originale era \"Snefru appare in gloria\". Presso la popolazione locale odierna \u00e8 nota come \"el-haram el-watwat\", che significa \"la piramide cieca\".\nLa Piramide rossa non \u00e8 sempre stata \"rossa\". Un tempo infatti era completamente rivestita di calcare bianco di Tura. Durante il Medioevo quasi tutta questa copertura venne rimossa e reimpiegata per la costruzione de Il Cairo, riportando di fatto alla luce la rossa arenite sottostante.\nNel 1952 furono ritrovati all'interno della piramide i resti arcaici di una mummia che non \u00e8 stata identificata.\nStoria.\nCronologicamente \u00e8 la terza piramide attribuita al sopra citato Snefru, fondatore della IV dinastia egizia, e si trova circa un chilometro a nord della Piramide romboidale. I lati della piramide sono inclinati di 43\u00b0: tale inclinazione conferisce l'aspetto caratteristico di questa piramide, che appare infatti assai pi\u00f9 \"schiacciata\" rispetto alle piramidi pi\u00f9 note.\nLa costruzione inizi\u00f2 durante il terzo anno di regno di Snefru. Gli egittologi sono discordi riguardo alla durata dei lavori; basandosi sulle iscrizioni rinvenute nelle cave dell'epoca Rainer Stadelmann stim\u00f2 un periodo costruttivo di 17 anni mentre John Romer, sulla base dei medesimi graffiti, riduce questo periodo a 10 anni e 7 mesi.\nGli archeologi attribuiscono il disegno particolare della piramide all'esperienza maturata dagli ingegneri durante la realizzazione delle prime due piramidi di Snefru. La prima di esse, infatti (la piramide di Meidum) sub\u00ec crolli in tempi antichi, mentre alla seconda (la Piramide romboidale) venne modificato l'angolo di inclinazione (da 54\u00b0 a 43\u00b0) a circa met\u00e0 della sua altezza.\nAlcuni archeologi ritengono che la Piramide di Meidum fu il primo tentativo di piramide a facce piane e che potrebbe aver subito un crollo proprio mentre si stava edificando la successiva Piramide romboidale. Tra l'altro anche la Piramide romboidale avrebbe gi\u00e0 potuto dare segni di cedimento, eventualit\u00e0 che spiegherebbe la presenza delle possenti travi a sostegno delle camere interne.\nSecondo i sostenitori di questa ipotesi, quindi, gli ingegneri avrebbero tempestivamente e drasticamente modificato il progetto, riducendo l'inclinazione della Piramide romboidale per scongiurare il rischio di crollo. In seguito, alla richiesta del sovrano di una terza piramide (la Piramide rossa), i progettisti iniziarono i lavori con la gi\u00e0 collaudata inclinazione di 43\u00b0 e la mantennero per tutta la durata dei lavori.\nLa piramide oggi.\nLa Piramide rossa raggiunge oggi 104 m di altezza. Un \"pyramidion\" destinato alla piramide venne scoperto nelle vicinanze della piramide ed \u00e8 oggi in mostra a Dahshur. Non \u00e8 noto, comunque, se questo venne realmente impiegato in quanto il suo angolo di inclinazione \u00e8 diverso da quello della piramide.\nLa Piramide rossa \u00e8 attualmente aperta ai visitatori. In passato rimase per anni chiusa alle visite turistiche, insieme alla Piramide romboidale, a causa di un vicino campo militare.\nI visitatori possono accedere all'edificio per mezzo di un'entrata sulla parete nord. Un passaggio, alto meno di un metro e largo 1,2 m, discende nel cuore della piramide per una sessantina di metri, fino ad incrociare un breve corridoio che conduce ad una camera dalle pareti progressivamente aggettanti verso l'alto (falsa volta) alte 12,2 m. All'estremit\u00e0 meridionale della camera, un altro passaggio porta alla seconda camera.\nLa seconda camera \u00e8 simile alla prima \u2013 anch'essa ha un soffitto a falsa volta\u00a0\u2013 e si trova esattamente sulla verticale dell'apice della piramide. In alto, sulla parete meridionale di questa camera c'\u00e8 un altro passaggio, raggiungibile da una scalinata realizzata appositamente per i visitatori.\nIl passaggio porta alla terza ed ultima camera, ancora una volta con soffitto a falsa volta, alto oltre 15 m. Le prime due camere sono allineate lungo l'asse nord-sud, mentre la terza \u00e8 disposta perpendicolarmente sull'asse est-ovest."}
{"id": "3140901", "revid": "135491", "url": "https://it.wikipedia.org/wiki?curid=3140901", "title": "The Genocides", "text": ""}
{"id": "3140905", "revid": "709829", "url": "https://it.wikipedia.org/wiki?curid=3140905", "title": "Silvia Njiri\u0107", "text": "Biografia.\nNel 2009 all'US Open 2009 - Singolare ragazze venne sconfitta da Dar'ja Gavrilova al terzo turno, l'anno successivo, nel 2010, arriv\u00f2 in finale all'US Open 2010 - Doppio ragazze in coppia con la belga An-Sophie Mestach, dovevano affrontare T\u00edmea Babos e Sloane Stephens ma si ritirarono dando la vittoria alle avversarie.\nAll'Australian Open 2010 - Singolare ragazze arriv\u00f2 ai quarti di finale venendo sconfitta da Tang Hao Chen, mentre nella stessa competizione al doppio si esib\u00ec con Nastja Kolar. Meglio fece all'Open di Francia 2010 - Singolare ragazze arrivando alle semifinali dove si arrese ad Elina Svitolina, vincitrice della competizione."}
{"id": "3140906", "revid": "287204", "url": "https://it.wikipedia.org/wiki?curid=3140906", "title": "7648 Tomboles", "text": "7648 Tomboles \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 2,1565047\u00a0UA e da un'eccentricit\u00e0 di 0,1115194, inclinata di 2,72335\u00b0 rispetto all'eclittica.\nL'asteroide \u00e8 dedicato all'astrofilo britannico Tom Boles autore della scoperta di 118 supernovae e dell'asteroide 84417 Ritabo."}
{"id": "3140907", "revid": "309289", "url": "https://it.wikipedia.org/wiki?curid=3140907", "title": "OyuuTolgoi", "text": ""}
{"id": "3140908", "revid": "1318658", "url": "https://it.wikipedia.org/wiki?curid=3140908", "title": "Geografia dell'Australia", "text": "L'Australia non confina con nessun territorio, ma \u00e8 circondata dall'oceano. In particolare \u00e8 bagnata dall'Oceano Indiano, dal Mar di Timor e dal Mare degli Arafura, dall'Oceano Pacifico e dal Mar dei Coralli nell'ovest, mentre a sud dalla Grande Baia Australiana e a sud est dal Mar di Tasman. Al nord, la Terra di Arnhem e la penisola di Capo York formano il Golfo di Carpentaria. La superficie dello stato \u00e8 di 7.617.930 km\u00b2; la nazione geologicamente fa parte della Placca australiana. I litorali australiani, escludendo le isole, hanno una lunghezza complessiva di 34.218 km. Il paese rivendica inoltre un'area d'intervento economico esclusiva di 8.148.250 km\u00b2, che non include il Territorio antartico australiano.\nClima.\nIl paese \u00e8 per lo pi\u00f9 pianeggiante ed ha un suolo prevalentemente arido. Solo le regioni sud-orientali e sud-occidentali presentano un clima temperato, in forza di tale situazione la popolazione australiana si concentra negli stati del sud-est. Il nord, caratterizzato da un clima tropicale presenta un paesaggio costituito da foreste pluviali, paludi di mangrovie, praterie e boschi di altre specie arboree. Climaticamente influiscono anche le correnti oceaniche, soprattutto El Ni\u00f1o, correlato alle periodiche siccit\u00e0.\nEcosistema.\nIl bioma australiano \u00e8 caratterizzato da specie sia vegetali che animali endemiche, questa particolarit\u00e0 floro-faunistica \u00e8 messa in serio pericolo dall'introduzione di specie allogene da parte dell'Uomo. Per questo motivo il parlamento federale ha recentemente approvato una legge che protegge il particolare ecosistema australiano. Numerose aree protette sono state create nell'ambito di un progetto per la tutela delle biodiversit\u00e0 attuato da diversi paesi nel mondo. Sessantaquattro siti (soprattutto paludi) sono stati sottoposti ad una particolare tutela in ossequio della Convenzione di Ramsar sottoscritta dall'Australia. Mentre altri sedici siti sono stati proclamati Patrimonio dell'Umanit\u00e0 dall'UNESCO. L'Australia grazie al suo impegno in campo ambientale \u00e8 stata inserita al 16\u00ba posto nel Environmental Sustainability.\nFlora e faune.\nLa maggior parte delle piante australiane sono sempreverdi, e molte sono xerofile (eucalipti e acacie). Nel paese sono presenti molte piante leguminose endemiche, che crescono in terreni poveri di sostanze nutrienti, in virt\u00f9 della loro simbiosi con i batteri Rhizobia e con i funghi mycorrhizal. Molto nota \u00e8 invece la fauna australiana con i monotremi (ordine a cui appartiene l'ornitorinco), i marsupiali (canguri, koala e i vombati), i coccodrilli d'acqua dolce e acqua salata e uccelli come l'emu e il kookaburra. L'Australia \u00e8 anche il paese dei serpenti pi\u00f9 velenosi al mondo. Il dingo fu introdotto dagli austronesiani, genti che commerciarono con gli australiani aborigeni intorno al 3000 a.C."}
{"id": "3140909", "revid": "767487", "url": "https://it.wikipedia.org/wiki?curid=3140909", "title": "Boulevard (gruppo musicale canadese)", "text": "I Boulevard (precedentemente conosciuti come \"BLVD\") sono una band canadese AOR/hard rock (originariamente chiamata BLVD) fondata a Calgary, Alberta nel 1983 da Mark Holden (cantante/sassofonista) e Randy Gould (chitarrista). Il gruppo si sciolse nel 1991, ma nel 2014 si \u00e8 riunito per partecipare al \"Firefest Festival\" di Nottingham. Il gruppo ha dichiarato di star lavorando a del nuovo materiale che dovrebbe uscire nel tardo 2016.\nBiografia.\nNel 1983 Mark Holden fu invitato a lavorare nei nuovi studi di registrazione \"Thunderhead\" di Calgary, Alberta. Li incontr\u00f2 Randy Gould e con lui reclut\u00f2 il cantante David Forbes di Seattle con cui fond\u00f2 la band BLVD. Quando lo studio fall\u00ec nel 1985, il gruppo si mosse a Vancouver e continu\u00f2 a registrare demo finch\u00e9 non ottenne un contratto con la MCA Records nel 1987. La formazione del gruppo si complet\u00f2 con l'aggiunta di Andrew Johns (tastierista), Randy Burgess (bassista) e Jerry Adolphe (batterista).\nL\"'omonimo\" disco d'esordio fu registrato agli studio Ocean Sound di Vancouver dal produttore Pierre 'Baz' Bazinet e fu mixato da Bob Rock e Mike Fraser. L'album produsse 4 singoli e 2 video e la band ottenne molto successo in Canada, grazie anche a un tour con i Glass Tiger.\nNel 1990 i BLVD cambiarono nome in Boulevard e cambiarono formazione ingaggiando Thom Christiansen al basso e Randall Stoll alla batteria. Con questa formazione registrarono \"Into the Street\" ai Venture Studios di Vancouver con John Punter e pubblicarono 2 singoli in Canada. Con un disco che non riusc\u00ec a entrare in classifica, la band decise di sciogliersi nel 1991.\nDopo anni di silenzio, il frontman David Forbes riappare inaspettatamente sulle scene nel 2013 prendendo parte con la sua voce a \"Charming Grace\", progetto AOR all star fondato da membri di Shining Line e Wheels Of Fire. L'album di debutto \u00e8 stato pubblicato lo stesso anno dall'etichetta tedesca Avenue Of Allies Music.\nA seguito di tale ritorno, Forbes e gli altri membri dei Boulevard decidono di riunirsi ufficialmente, annunciando di partecipare all'ultima edizione del noto festival inglese di tre giorni \"Firefest\", in programma a Nottingham nel mese di ottobre 2014."}
{"id": "3140911", "revid": "599013", "url": "https://it.wikipedia.org/wiki?curid=3140911", "title": "Janette Hus\u00e1rov\u00e1", "text": "Ha giocato prevalentemente in doppio.\nBiografia.\nNel 1997 vinse l'ASB Classic 1997 - Doppio esibendosi con Dominique Van Roost, sconfisse in finale Aleksandra Olsza e Elena Pampoulova con un punteggio di 6\u20132, 6\u20137, 6\u20133. L'anno successivo alla stessa competizione (ASB Classic 1998 - Doppio) si present\u00f2 con Julie Halard-Decugis: arrivarono in finale perdendo poi contro Nana Miyagi e Tamarine Tanasugarn con il punteggio di 7\u20136, 6\u20134 per le vincitrici.\nNel 2002 vinse il WTA Tour Championships 2002 - Doppio in coppia con Elena Dement'eva sconfisse in finale Cara Black e Elena Lichovceva con 4\u20136, 6\u20134, 6\u20133. Nello stesso anno all'Open di Francia 2002 - Singolare femminile si arrese al terzo turno contro Serena Williams (1-6, 3-6) che poi vinse il titolo. All'Australian Open 2002 - Singolare femminile perse contro la belga Kim Clijsters.\nL'anno successivo partecip\u00f2 al torneo di Wimbledon 2003 - Singolare femminile arrendendosi a Nathalie Dechy. Nel 2004 vinse il Dubai Tennis Championships 2004 - Doppio femminile con Conchita Mart\u00ednez, le sue avversarie furono Svetlana Kuznecova e Elena Lichovceva e vinsero con 6\u20130, 1\u20136, 6\u20133.\nNel 2008 all'Open Gaz de France 2008 - Doppio arriv\u00f2 ai quarti di finale, con Anabel Medina Garrigues.\nHa annunciato il suo ritiro dal tennis professionistico nel gennaio del 2016, giocando il suo ultimo match di doppio agli Australian Open dello stesso anno."}
{"id": "3140912", "revid": "287204", "url": "https://it.wikipedia.org/wiki?curid=3140912", "title": "Janette Husarova", "text": ""}
{"id": "3140914", "revid": "35195644", "url": "https://it.wikipedia.org/wiki?curid=3140914", "title": "La Gazzetta Sportiva", "text": ""}
{"id": "3140915", "revid": "135491", "url": "https://it.wikipedia.org/wiki?curid=3140915", "title": "The Three Stigmata of Palmer Eldritch", "text": ""}
{"id": "3140917", "revid": "529641", "url": "https://it.wikipedia.org/wiki?curid=3140917", "title": "BLVD", "text": "BLVD \u00e8 l'album d'esordio omonimo della band canadese Boulevard, uscito nel 1988. Lo stile musicale della formazione \u00e8 molto vicino a quello dei Toto, Mr. Mister, Glass Tiger. Nel 2010 l'album \u00e8 stato rimasterizzato e ripubblicato in edizione limitata a soli 2000 esemplari. Da questo disco sono stati estratti ben quattro singoli (\"Dream on\", \"Never give up\", \"Far from over\" e \"In the twilight\") per due dei quali sono stati realizzati anche i videoclip. In Italia un buon riscontro radiofonico ha ottenuto il brano \"Never give up\"."}
{"id": "3140918", "revid": "135491", "url": "https://it.wikipedia.org/wiki?curid=3140918", "title": "Flowers for Algernon", "text": ""}
{"id": "3140919", "revid": "110157", "url": "https://it.wikipedia.org/wiki?curid=3140919", "title": "Sollstedt", "text": "Sollstedt \u00e8 un comune di 3.308 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH) ed \u00e8 indipendente delle comunit\u00e0 amministrative (\"Verwaltungsgemeinschaft\").\nIl suo territorio \u00e8 bagnato dal fiume Wipper, un affluente alla sinistra orografica della Unstrut."}
{"id": "3140920", "revid": "529641", "url": "https://it.wikipedia.org/wiki?curid=3140920", "title": "Into the Street", "text": "Into the Street \u00e8 il secondo album della band Boulevard, uscito nel 1990."}
{"id": "3140922", "revid": "287204", "url": "https://it.wikipedia.org/wiki?curid=3140922", "title": "Hohenstein (Turingia)", "text": "Hohenstein \u00e8 un comune di 2.633 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH) ed \u00e8 indipendente delle comunit\u00e0 amministrative (\"Verwaltungsgemeinschaft\")."}
{"id": "3140923", "revid": "110157", "url": "https://it.wikipedia.org/wiki?curid=3140923", "title": "Ellrich", "text": "Ellrich \u00e8 una citt\u00e0 di 5.781 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH).\nGeografia fisica.\nIl territorio comunale di Ellrich \u00e8 bagnato dal fiume Zorge, che nella frazione di Woffleben accoglie le acque della Wieda."}
{"id": "3140924", "revid": "88740", "url": "https://it.wikipedia.org/wiki?curid=3140924", "title": "Auleben", "text": "Auleben era un comune di 1.025 abitanti della Turingia, in Germania, fino al 30 novembre 2010. Dal 1\u00ba dicembre 2010 \u00e8 stato incorporato come frazione, insieme ai comuni di Hamma, Uthleben e Windehausen, nella citt\u00e0 di Heringen/Helme, che appartiene al circondario (\"Landkreis\") di Nordhausen (targa NDH) ed \u00e8 parte del territorio detto Goldene Aue."}
{"id": "3140925", "revid": "287204", "url": "https://it.wikipedia.org/wiki?curid=3140925", "title": "G\u00f6rsbach", "text": "G\u00f6rsbach \u00e8 un comune di 1.105 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH) ed \u00e8 parte del territorio detto Goldene Aue."}
{"id": "3140926", "revid": "113812394", "url": "https://it.wikipedia.org/wiki?curid=3140926", "title": "Hamma", "text": "Hamma era un comune di 294 abitanti della Turingia, in Germania. A partire dal 1\u00ba dicembre 2010 \u00e8 stato incorporato come frazione, insieme ai comuni di Auleben, Uthleben e Windehausen, nella citt\u00e0 di Heringen/Helme, appartenente al circondario (\"Landkreis\") di Nordhausen (targa NDH). A nord si estende il bassopiano del Goldene Aue."}
{"id": "3140928", "revid": "120056077", "url": "https://it.wikipedia.org/wiki?curid=3140928", "title": "Dar'ja Kustova", "text": "Biografia.\nNei tornei dello Slam ha ottenuto come miglio risultato il terzo turno nel doppio a Wimbledon 2008. All'ECM Prague Open arriv\u00f2 fino alle semifinali perdendo contro Andrea Hlav\u00e1\u010dkov\u00e1 e Lucie Hradeck\u00e1 che poi conquistarono il titolo.\nNel 2009 agli Internazionali femminili di Palermo arriv\u00f2 in finale insieme a Marija Korytceva affrontando Nuria Llagostera Vives e Mar\u00eda Jos\u00e9 Mart\u00ednez S\u00e1nchez che vinsero per 6\u20131, 6\u20132.\nNello stesso anno partecip\u00f2 al Warsaw Open e al Tashkent Open esibendosi con Akgul Amanmuradova; l'anno successivo, nel 2010, la stessa coppia al Malaysia Open arriv\u00f2 ai quarti; le due si fermarono invece ai primi turni al BNP Paribas Open 2010. La Kusotva cambi\u00f2 partner al Roland Garros 2010, ma con Marija Korytceva non ebbe maggior fortuna, non riuscendo a superare il primo turno."}
{"id": "3140930", "revid": "110157", "url": "https://it.wikipedia.org/wiki?curid=3140930", "title": "Heringen/Helme", "text": "Heringen/Helme \u00e8 una citt\u00e0 con \"status\" di \"Landgemeinde\" di 2.251 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH) ed \u00e8 parte della comunit\u00e0 amministrativa (\"Verwaltungsgemeinschaft\") del Goldene Aue.\nDal 1\u00ba dicembre 2010 ha incorporato come frazioni i comuni di Auleben, Hamma, Uthleben e Windehausen.\nGeografia fisica.\nNel territorio comunale di Heringen/Helme il fiume Zorge sfocia nella Helme."}
{"id": "3140931", "revid": "287204", "url": "https://it.wikipedia.org/wiki?curid=3140931", "title": "Urbach (Turingia)", "text": "Urbach \u00e8 un comune di 944 abitanti della Turingia, in Germania.\nAppartiene al circondario (\"Landkreis\") di Nordhausen (targa NDH) ed \u00e8 sito al confine settentrionale del territorio detto Goldene Aue."}
{"id": "3140932", "revid": "88740", "url": "https://it.wikipedia.org/wiki?curid=3140932", "title": "Uthleben", "text": "Uthleben era un comune di 1.155 abitanti della Turingia, in Germania fino al 30 novembre 2010. Dal 1\u00ba dicembre dello stesso anno \u00e8 stato incorporato, insieme ai comuni di Auleben, Hamma e Windehausen come frazione nella citt\u00e0 di Heringen/Helme, che appartiene al circondario (\"Landkreis\") di Nordhausen (targa NDH). Bagnato dal fiume Helme, \u00e8 parte del territorio detto Goldene Aue."}
{"id": "3140933", "revid": "88740", "url": "https://it.wikipedia.org/wiki?curid=3140933", "title": "Windehausen", "text": "Windehausen era un comune di 531 abitanti della Turingia, in Germania fino al 30 novembre 2010. Dal 1\u00ba dicembre dello stesso anno esso \u00e8 stato incorporato come frazione, insieme ai comuni di Auleben, Hamma e Uthleben, nella citt\u00e0 di Heringen/Helme, che appartiene al circondario (\"Landkreis\") di Nordhausen (targa NDH) ed \u00e8 parte della comunit\u00e0 amministrativa (\"Verwaltungsgemeinschaft\") di Goldene Aue."}
{"id": "3140934", "revid": "1543377", "url": "https://it.wikipedia.org/wiki?curid=3140934", "title": "Gro\u00dflohra", "text": "Gro\u00dflohra \u00e8 un comune di 999 abitanti della Turingia, in Germania.\nAppartiene al circondario di Nordhausen ed \u00e8 amministrato sussidiariamente dalla citt\u00e0 di Bleicherode."}
{"id": "3140935", "revid": "110157", "url": "https://it.wikipedia.org/wiki?curid=3140935", "title": "Hainrode/Hainleite", "text": "Hainrode/Hainleite \u00e8 una frazione della citt\u00e0 tedesca di Bleicherode.\nStoria.\nIl 1\u00ba gennaio 2019 il comune di Hainrode/Hainleite venne soppresso e aggregato alla citt\u00e0 di Bleicherode."}
{"id": "3140936", "revid": "106908", "url": "https://it.wikipedia.org/wiki?curid=3140936", "title": "Missa Pange lingua", "text": "La Missa Pange lingua \u00e8 una composizione di musica sacra, scritta secondo l'ordinario della messa, dal compositore franco-fiammingo Josquin des Prez, probabilmente intorno al 1515, negli ultimi anni della sua vita. Molto probabilmente si tratta della sua ultima messa, costruita a partire dall'inno \"Pange Lingua\". Essa \u00e8 una delle pi\u00f9 famose messe del compositore.\nRetroterra.\nLa \"Missa Pange lingua\" \u00e8 ritenuta l'ultima messa di Josquin. Non era a conoscenza di Ottaviano Petrucci quando mise assieme una collezione di messe di Josquin nel 1514, la terza e ultima dell'opera. Inoltre, la messa contiene riferimenti ad altre tarde opere del compositore come la \"Missa de beata Virgine\" e la \"Missa sine nomine\". Non venne formalmente pubblicata fino al 1539 (da Hans Ott a Norimberga), anche se fonti manoscritte dell'epoca di Josquin contengono l'opera. Il famoso copista Pierre Alamire inser\u00ec questa messa all'inizio di una delle sue due raccolte di messe di Josquin.\nStile.\nL'inno sul quale \u00e8 basata la messa \u00e8 il celebre \"Pange Lingua\" di Tommaso d'Aquino, che veniva cantato in occasione dei Vespri del Corpus Domini ed anche durante l'adorazione del Santissimo Sacramento. La messa \u00e8 una delle quattro di Josquin basata su di un canto e l'ultima (le altre sono \"Missa Gaudeamus\", un lavoro relativamente giovanile, la \"Missa Ave maris stella\" e la \"Missa de beata Virgine\". Tutte queste messe sono incentrate, in qualche modo, sulla preghiera alla Vergine Maria). L'inno, in modo frigio, \u00e8 in sei frasi, di 10, 10, 8, 8, 8 e 9 note rispettivamente. Le sei frasi musicali corrispondono ai sei versi dell'inno. L'opera di Josquin \u00e8 ben organizzata, con la quasi totalit\u00e0 del materiale melodico tratto dalla fonte inno, e da alcuni motivi sussidiari che appaiono all'inizio della messa. La \"Missa Pange lingua\" \u00e8 considerata uno dei migliori esempi di messa parafrasi.\nCome la maggior parte della composizioni basate sull'ordinario della messa, \u00e8 strutturata in cinque parti:\nLa maggior parte dei movimenti hanno inizio con la riproposta letterale dell'inizio dell'inno \"Pange lingua\", ma il motivo intero non appare che poco prima della fine, nell'ultima sezione del'Agnus Dei, quando la superius (la voce pi\u00f9 alta) lo canta interamente, in lunghe note, come se Josquin fosse tornato indietro al cantus firmus della met\u00e0 del XV secolo. Nel 1539, l'editore aggiunse il testo dell'inno sotto le note.\nJosquin utilizz\u00f2 spesso l'imitazione nelle sue messe oltre che le voci pari, anzi vi sono molti passaggi in cui cantano soltanto due voci, fornendo un contrasto con la pi\u00f9 completa tessitura che le circonda. Mentre i movimenti iniziano con citazioni dall'originale, nel seguito degli stessi Josquin tratta il \"Pange lingua\" in modo molto libero con semplici allusioni allo stesso. Molti passaggi in omofonia sono sorprendenti, e non pi\u00f9 di quanto fosse l'impostazione di \"et Incarnatus est\" nel Credo: qui il testo, \"... si \u00e8 incarnato per opera dello Spirito Santo dalla Vergine Maria ... \" \u00e8 impostato sulla melodia completa tratta dal canto originale che contiene le parole \"canta, o mia lingua, il mistero del corpo divino.\"\nInvece che una sommatoria delle sue tecniche precedenti, come si pu\u00f2 vedere nelle ultime opere di Guillaume Dufay, la messa di Josquin sintetizza alcune tendenze contrappuntistiche insiste del nuovo stile che si sarebbe affermato tra la fine del XV secolo e l'inizio del XVI\nInfluenze.\nCostruito sul trattamento fugato del tema del \"Pange Lingua\", del terzo rigo dell'inno nel Kyrie della \"Missa Pange lingua\", il tema \"Do-Re-Fa-Mi-Re-Do\" divenne uno dei pi\u00f9 famosi nella storia della musica. Simon Lohet, Michelangelo Rossi, Fran\u00e7ois Roberday, Johann Caspar Ferdinand Fischer, Johann Jakob Froberger, Johann Kaspar Kerll, Johann Sebastian Bach, Johann Joseph Fux composero delle fughe su di esso, ed in ultimo l'ampia elaborazione nel \"Gradus ad Parnassum\" lo fece conoscere a molti aspiranti compositori e fra questi Wolfgang Amadeus Mozart, che adoper\u00f2 le prime quattro note come soggetto della fuga presente nell'ultimo movimento della sua sinfonia n. 41, la \"sinfonia Jupiter.\""}
{"id": "3140937", "revid": "1573940", "url": "https://it.wikipedia.org/wiki?curid=3140937", "title": "Daptrius ater", "text": "Il caracara nero (Daptrius ater ) \u00e8 un uccello rapace della famiglia Falconidae. \u00c8 l'unica specie del genere Daptrius.\nDistribuzione e habitat.\nIl caracara nero si trova in Bolivia, Brasile, Colombia, Ecuador, Guiana francese, Guyana, Per\u00f9 e Venezuela.\nIl suo habitat naturale sono le foreste tropicali o subtropicali umide del sud e gli ambienti degradati di vecchie foreste.\nTassonomia.\nIl genere \"Daptrius\" \u00e8 oggi considerato un genere monospecifico. Il caracara dal collo rosso, in passato collocato in questo genere, \u00e8 oggi inserito nel genere monospecifico \"Ibycter\" (\"Ibycter americanus\")."}
{"id": "3140939", "revid": "274482", "url": "https://it.wikipedia.org/wiki?curid=3140939", "title": "ARM Cortex-M4", "text": "ARM Cortex-M4 \u00e8 il core con Architettura ARM, nato come evoluzione del core ARM Cortex-M3. Il core M4 offre prestazioni avanzate di controllo digitale e quindi ideale per applicazioni DSP con tutta la semplicit\u00e0 operativa tipica del core ARM Cortex-M.\nBasso assorbimento, bassi costi ed alta efficienza lo porteranno ad essere un core usato nel controllo motori, nel settore automobilistico, nella gestione di potenza, nelle applicazioni audio e nell'automazione industriale.\nARM Cortex-M4: aziende licenziatarie.\nIl core M4 \u00e8 in produzione con:\nquindi il panorama di microcontrollori con il core Cortex-M4 \u00e8 sensibilmente ampliato."}
{"id": "3140940", "revid": "136801", "url": "https://it.wikipedia.org/wiki?curid=3140940", "title": "Nazionale di Coppa Davis dell'Unione Sovietica", "text": ""}
{"id": "3140941", "revid": "1543377", "url": "https://it.wikipedia.org/wiki?curid=3140941", "title": "Kleinfurra", "text": "Kleinfurra \u00e8 un comune di 1.189 abitanti della Turingia, in Germania.\nAppartiene al circondario di Nordhausen ed \u00e8 amministrato sussidiariamente dalla citt\u00e0 di Bleicherode."}
{"id": "3140942", "revid": "110157", "url": "https://it.wikipedia.org/wiki?curid=3140942", "title": "Nohra (Bleicherode)", "text": "Nohra \u00e8 una frazione della citt\u00e0 tedesca di Bleicherode.\nStoria.\nIl 1\u00ba gennaio 2019 il comune di Nohra venne soppresso e aggregato alla citt\u00e0 di Bleicherode."}
{"id": "3140944", "revid": "287204", "url": "https://it.wikipedia.org/wiki?curid=3140944", "title": "Lucie Hradecka", "text": ""}
{"id": "3140946", "revid": "767487", "url": "https://it.wikipedia.org/wiki?curid=3140946", "title": "Long Way from Love", "text": "Long Way from Love \u00e8 un album solista del cantante Mark Free, pubblicato nel 1993."}
{"id": "3140947", "revid": "1869172", "url": "https://it.wikipedia.org/wiki?curid=3140947", "title": "Nohra", "text": ""}
{"id": "3140949", "revid": "125253537", "url": "https://it.wikipedia.org/wiki?curid=3140949", "title": "Monica Niculescu", "text": "Vanta come migliori risultati negli Slam un quarto turno negli US Open e Wimbledon, una semifinale in doppio negli Australian Open e una finale, sempre in doppio, a Wimbledon.\nHa una sorella maggiore di un anno, Gabriela Niculescu, anche lei tennista professionista.\nCarriera.\n2002-2003: primi anni e primi titoli.\nNel 2002 si qualifica per il suo primo torneo ITF a Dubrovnik, dove poi perde al primo turno. In agosto, a Bucharest, riesce a vincere il suo primo titolo ITF, battendo in finale Cvetana Pironkova.\nNel 2003, Niculescu riesce a vincere altri 2 titoli ITF: il primo a Cavtat, battendo in finale Darija Jurak; l'altro a Timisoara, sconfiggendo la spagnola Rizhik nell'ultimo atto.\nGrazie a questi risultati, entra tra le prime 500 del mondo.\n2004-2005.\nNel febbraio 2004, la romena vince 2 titoli ITF di fila in Portogallo. In maggio, trionfa nuovamente nell'ITF di Bucharest, battendo Simona Matei in finale. In agosto, vince il quarto ITF stagionale sempre in Romania, a Iasi, sconfiggendo Raluca Olaru nell'ultimo atto.\nNel 2005, Niculescu riesce nuovamente in una \"doppietta\", vincendo 2 ITF consecutivamente, questa volta in Egitto. In maggio, partendo dalle qualificazioni, vince l'ITF di Antalya. A Coimbra, in agosto, la romena conquista l'undicesimo titolo ITF della carriera, battendo Aravane Rezai nell'ultimo atto.\nGrazie agli 8 trionfi ITF colti in questo biennio, Niculescu entra tra le prime 300 del mondo.\n2006.\nLa prima parte di stagione \u00e8 piuttosto negativa per Monica, che trova solo 2 semifinali e un quarto a livello ITF. A maggio, tenta le qualificazioni per l'Istanbul Cup: vince le prime due partite su Galyna Kosyk e Sabine Lisicki ma cede nel turno decisivo ad Angelique Widjaja (5-7 3-6). In luglio trova la prima finale ITF della stagione in Germania, ma perde da Savranska. A Darmstadt vince il primo ITF stagionale, senza cedere set. Torna in finale a Coimbra, ma non ripete il titolo del 2005, cedendo a Kelly Liggan nell'ultimo atto.\nNel ranking, non riesce a ottenere risultati tali da permetterle di sfondare il muro della top-200: rimane stabilmente tra le prime 300.\n2007: primo main-draw WTA.\nNiculescu comincia l'anno disputando le sue prime qualificazioni per uno slam, l'Australian Open: passa il primo turno contro Carly Gullickson (3-6 6-2 7-5) ma non il secondo contro Julia Vakulenko. Grazie a una wild-card, riesce a partecipare al suo primo main-draw WTA a Dubai: la romena si arrende alla n\u00b032 del mondo Maria Kirilenko (3-6 0-6).\nSulla terra, tenta le qualificazioni per il Roland Garros e Barcellona: in entrambi i casi, esce al secondo turno.\nA Wimbledon, arriva nuovamente al secondo turno qualificatorio, cedendo ad Aliz\u00e9 Cornet in tre set. Agli US Open si ferma al primo turno delle qualificazioni.\nA livello ITF ottiene le migliori soddisfazioni nel finale di anno: arriva in finale a Granada (perdendo da Martinez Sanchez) e vince tre titoli a Istanbul, Port Pirie e Mount Gambier.\nChiude l'anno al n\u00b0151 del mondo.\n2008: primo quarto WTA e approdo in top-50.\nLa romena, agli Australian Open, riesce a centrare il primo main-draw slam della carriera, battendo Akiko Yonemura, Anne Keothavong e Ekaterina Bychkova senza perdere nessun set; nel tabellone principale, Monica cede al primo turno a Camille Pin (7-5 1-6 1-6). Dopo non essersi qualificata per i Proximus Diamond Games, riesce a passare le qualificazioni in quel di Doha, eliminando Kosyk e Barrois; nel main-draw, coglie la prima vittoria in carriera nel circuito maggiore sulla lucky loser Julie Ditty (6-1 6-4); al secondo turno, d\u00e0 filo da torcere alla n\u00b019 del mondo Sybille Bammer, ma \u00e8 costretta alla resa in tre set (6-3 5-7 4-6). In seguito, non passa il tabellone cadetto di Dubai, cedendo a Medina Garrigues al turno decisivo. Si qualifica, invece, per il WTA di Bangalore: si arrende al primo turno a Vera Zvonareva (n\u00b021 del mondo) per 6-1 al terzo set. \nSulla terra, si ferma al primo turno all'Estoril, sconfitta da Duque Marino. A Roma, riesce a passare le quali battendo due top-100, la n\u00b050 Parmentier (6-2 6-0) e la n\u00b072 Makarova (3-6 6-2 6-3). Nel tabellone principale, estromette un'altra top-100, Jill Craybas, per 6-4 3-6 6-4, prima di cedere a Viktoryja Azarenka (3-6 2-6). Grazie all'ottimo risultato, Niculescu entra per la prima volta in carriera in top-100, piazzandosi all'86\u00ba posto. Non supera le qualificazioni al Roland Garros, arrendendosi all'ultimo turno a Pandzic (6-2 5-7 4-6); tuttavia, viene ripescata come lucky loser nel main-draw, dove \u00e8 opposta a Jelena Jankovic, n\u00b0 3 del mondo: Monica viene eliminata in due set. La stagione sull'erba non le regala traguardi importanti, tuttavia riesce a partecipare a Wimbledon per la prima volta in carriera e a cogliere la sua prima vittoria sui prati londinesi ai danni della qualificata Rybarikova (1-6 6-3 6-4) prima di perdere da Agnes Szavay, n\u00b015 del mondo, per 7-5 5-7 2-6. \nSul cemento americano, la romena fa primo turno a Los Angeles e raggiunge il secondo alla Rogers Cup, dove si arrende a Patty Schnyder. Al Pilot Pen Tennis di New Haven, la romena passa le quali ed elimina Kirilenko (n\u00b023 del mondo) al primo turno; al round successivo, Niculescu si arrende a Caroline Wozniacki in due set. Agli US Open perde all'esordio da Kaia Kanepi.\nPartecipa al Tashkent Open, dove \u00e8 testa di serie n\u00b06: passa i primi due turni contro Savchuk e Shvedova, sfruttando i ritiri di entrambe nel corso del secondo set; nel suo primo quarto di finale WTA, Monica si arrende a Peng Shuai (1\u00b0 forza del seeding) per 7-6(6) 2-6 4-6. Si presenta poi a Zurigo, dove supera le qualificazioni senza perdere set; al primo turno, estromette Anna Chakvetadze, n\u00b012 del mondo, con lo score di 3-6 6-3 6-2, facendo segnare la prima vittoria in carriera su una top-20. Al secondo turno la sua corsa si arresta contro Azarenka (doppio 0-6). Grazie ad alcuni buoni piazzamenti in tornei ITF (due semifinali e una finale), sale ancora nel ranking, chiudendo tra le prime 50 del pianeta, al n\u00b047 (nuovo best-ranking).\n2009: uscita dalla top-100 in singolare; primo titolo WTA in doppio.\nLa campagna australiana non regala buoni risultati per Niculescu, che esce all'esordio a Brisbane e a Hobart e trova il secondo turno all'Australian Open (sconfitta da Sara Errani). A Parigi GDF, la romena batte Timea Bacsinszky (6-4 6-3) prima di cedere ad Amelie Mauresmo (1-6 2-6). A Dubai esce di scena al secondo turno contro Jelena Jankovic, n\u00b03 del mondo, dopo aver battuto Shuai Peng (n\u00b033 del pianeta). Tra Indian Wells e Miami non coglie successi.\nSulla terra, viene eliminata all'esordio sia a Roma che a Madrid. A Strasburgo, passa le qualificazioni e al primo turno elimina Anna-Lena Gronefeld, da cui aveva gi\u00e0 perso due volte quest'anno; al secondo turno, estromette la qualificata Beygelzimer per 5-7 6-0 6-4, approdando ai primi quarti di finale della stagione. Nella circostanza, si arrende ad Aravane Rezai, con lo score di 6-0 1-6 2-6. La settimana successiva, al Roland Garros, cede all'esordio ad Aleksandra Wozniak (tds n\u00b024) in tre set. Sull'erba, non raccoglie nessuna vittoria tra 'S-Hertogenbosch e Wimbledon. Nei due International di Budapest e Praga delude le aspettative, uscendo, rispettivamente, al primo e secondo turno. Nella capitale ungherese, assieme ad Alisa Klejbanova, vince il suo primo titolo WTA in doppio, battendo in finale le sorelle Bondarenko.\nSul cemento americano, non trova nessun risultato di rilievo, centrando il secondo turno a Stanford come miglior risultato. \nA Tashkent, coglie il secondo quarto WTA di stagione, battendo Garbin (tds n\u00b02) e Sandra Zahlavov\u00e1 e perdendo solo da Camerin al tie-break del terzo parziale. Dopo un primo turno a Linz, chiude la stagione con il secondo turno a Mosca, dove cede a Schiavone in due set.\nNon avendo confermato i buoni risultati ITF della scorsa stagione e non avendo avuto un buon rendimento a livello WTA, Niculescu scende nel ranking, chiudendo l'anno al n\u00b0101 del mondo.\n2010: prima semifinale WTA.\nLa romena inizia l'anno passando le qualificazioni per il WTA di Auckland, battendo Nara, Ku\u010dov\u00e1 e Marino; tuttavia, al primo turno, cede alla n\u00b019 del mondo, Virginie Razzano. Non passa il tabellone cadetto di Hobart mentre, agli Australian Open, esce di scena al primo turno contro Jankovic (4-6 0-6). Anche il cemento americano non le porta fortuna, in quanto esce all'esordio sia a Memphis che a Indian Wells.\nSulla terra, non passa le qualificazioni n\u00e9 a Marbella n\u00e9 a Barcellona. Prosegue il periodo negativo all'Estoril e al Roland Garros, non qualificandosi nuovamente per il main-draw. \nSull'erba, dopo non aver superato le quali a Eastbourne, inverte il trend a Wimbledon, qualificandosi per il main-draw senza cedere set a Rae, Diatchenko e Namigata; al primo turno, centra la prima vittoria in un tabellone principale dell'anno su Gisela Dulko (6-3 6-2) prima di arrendersi alla top-ten Flavia Pennetta (1-6 1-6).\nA Praga, cede al secondo turno a Hradeck\u00e1 in due set. In seguito, torna in una finale ITF a Lussemburgo: perde in due set da Mathilde Johansson.\nSul cemento americano, si qualifica per il tabellone principale di Cincinnati, dove riesce a imporsi su Sabine Lisicki (6-3 6-0) prima di cedere nuovamente a Pennetta. Anche alla Rogers Cup passa le qualificazioni, battendo 1 top-100 (Cirstea) e una top-50 (Strycov\u00e1); nel main-draw, si arrende alla lucky loser Kimiko Date in tre set. Agli US Open, per il terzo torneo consecutivo, supera il tabellone cadetto senza perdere nessun set; al primo turno, viene estromessa da Viktoryja Azarenka, n\u00b011 del mondo.\nGrazie ai buoni risultati, rientra in top-100. Si presenta poi a Tashkent, dove \u00e8 accreditata della 5\u00aa testa di serie: al primo turno, si impone in tre set su Dijas mentre, al secondo, batte Ekaterina Lopes in rimonta (0-6 6-0 6-1). Ai quarti, sconfigge la connazionale e top-30 Alexandra Dulgheru, con lo score di 7-6(5) 2-6 6-3. Accede cos\u00ec alla sua prima semifinale nel circuito maggiore, dove affronta Elena Vesnina, 4\u00b0 forza del seeding: Niculescu viene eliminata in tre set, per 3-6 6-3 4-6. Chiude l'anno non passando le quali n\u00e9 a Pechino n\u00e9 a Mosca.\nTermina la stagione al n\u00b083 del mondo.\n2011: ottavi agli US Open, semifinale a Pechino, prima finale WTA e top-30.\nLa romena inizia l'anno non passando le qualificazioni n\u00e9 per Brisbane n\u00e9 per Sydney; tuttavia, agli Australian Open, raggiunge per la prima volta in carriera il terzo turno, superando due top-50 come Bacsinszky (6-0 6-3) e Pironkova (6-4 6-1). Nei sedicesimi, perde da Francesca Schiavone (n\u00b07 del mondo) in due set. In seguito, non si qualifica n\u00e9 per Dubai n\u00e9 per Doha. A Indian Wells riesce a passare il tabellone cadetto senza perdere set e, in pi\u00f9, supera Anastasija Rodionova al primo turno (6-3 6-1); al secondo turno, viene eliminata da Marion Bartoli, n\u00b015 del seeding, in tre set. Anche a Miami raggiunge il secondo turno, sconfitta da Jelena Jankovic, n\u00b07 del pianeta.\nSulla terra, dopo un'uscita al primo turno a Marbella, partecipa all'Estoril Open: all'esordio, supera la 5\u00b0 testa di serie Bethanie Mattek-Sands in tre set (6-4 5-7 6-3) mentre, al secondo, si impone in due set sulla qualificata Stephens (6-4 6-4); ai quarti, batte Jarmila Gajdosova in rimonta, per 5-7 6-4 6-2, approdando alla sua seconda semifinale WTA della carriera, dove trova Anabel Medina Garrigues, che la sconfigge in due parziali. Grazie a questo risultato, rientra tra le prime 50 del mondo. Dopo aver passato le qualificazioni a Madrid e aver ceduto a Scheepers al primo turno solo al tie-break del terzo, Niculescu ritocca il suo best-ranking, issandosi alla posizione numero 44. Al Roland Garros esce di scena al primo turno contro Wickmayer, teta di serie n\u00b022.\nSull'erba, la romena non coglie risultati di rilievo, ottenendo il primo turno al Libema Open e il secondo a Wimbledon. Al Baku Open raggiunge il secondo round, dove cede a Voskoboeva. Non si qualifica per la Rogers Cup mentre, a Cincinnati, passa le quali, battendo Lucic-Baroni e Sevastova; al primo turno, si arrende a Sofia Ardvisson in tre set. A New Haven, elimina Pironkova (6-3 6-2) prima di soccombere a Francesca Schiavone (2-6 1-6). In seguito, si presenta agli US Open, dove non \u00e8 mai riuscita a vincere un match nel main-draw. Nel 2011 sfata il tab\u00f9, riuscendo a sconfiggere Patricia Mayr-Achleitner con un doppio 6-3; al secondo turno, supera la connazionale Dulgheru con un netto 6-3 6-0 mentre, al terzo turno, lascia appena un game alla testa di serie n\u00b027 Lucie \u0160af\u00e1\u0159ov\u00e1; approda cos\u00ec agli ottavi di finale, dove si arrende alla sorpresa del torneo, Angelique Kerber, in due set. Con questo risultato, Monica diventa l'ottava tennista rumena nell'era Open ad approdare alla seconda settimana di uno slam.\nNiculescu prosegue l'ottimo momento al China Open, dove supera le qualificazioni battendo Craybas e Doi; al primo turno, sconfigge Li Na (n\u00b06 del mondo) con un netto 6-4 6-0, facendo riscontrare la prima vittoria in carriera su una top-10. Al secondo e terzo turno, elimina due qualificate, Scheepers (6-2 6-1) e Razzano (4-6 6-1 6-2), giungendo ai quarti di finale. Nella circostanza, estromette la n\u00b024 del mondo Maria Kirilenko, con lo score di 3-6 6-3 6-4, accedendo alla sua prima semifinale in un Premier Mandatory. Qui, finisce la sua cavalcata, fermata da Andrea Petkovic (2-6 0-6). Grazie a questo risultato, entra tra le prime 40 del mondo, piazzandosi 34\u00ba.\nChiude la stagione a Lussemburgo, dove esordisce contro la qualificata Karin Knapp: Niculescu si impone a fatica, per 6(2)-7 7-5 7-6(3). Anche al secondo turno \u00e8 costretta al terzo set da Medina Garrigues, ma alla fine prevale per 7-6(5) 3-6 6-1. Ai quarti, regola con un doppio 6-4 la lucky loser Hradeck\u00e1; in semifinale, estromette Anne Keothavong (7-5 4-6 6-3), accedendo cos\u00ec alla sua prima finale WTA della carriera: nella circostanza, si arrende alla n\u00b02 del mondo Viktoryja Azarenka, per 2-6 2-6.\nGrazie a questa finale, conclude la stagione al n\u00b030 del mondo.\n2012: best ranking e 2\u00b0 finale WTA.\nLa romena inizia l'anno ad Auckland, dove perde al secondo turno da Jie Zheng. Dopo il primo turno di Hobart, raggiunge il terzo all'Australian Open con due vittorie sulle transalpine Cornet (5-7 6-0 6-3) e Parmentier (4-6 6-4 6-1); ai sedicesimi, si arrende alla n\u00b01 del mondo Caroline Wozniacki (2-6 2-6). A Parigi GDF viene fermata al secondo round da Angelique Kerber per 6-3 al terzo set. A Doha, elimina Elena Vesnina lasciandole solo un game, mentre, al secondo turno, la romena approfitta del ritiro di Vera Zvonareva sul 7-5 3-2 per Niculescu; questa \u00e8 la seconda vittoria in carriera su una top-10 per Monica. Agli ottavi, batte la qualificata Kateryna Bondarenko per 7-6(5) 6-4, approdando ai quarti di finale, i primi in un Premier: nella circostanza, soccombe alla campionessa degli ultimi US Open, Samantha Stosur, in tre set. Nonostante due uscite premature a Dubai e Indian Wells, riesce comunque a ritoccare il suo best-ranking, issandosi alla 28\u00aa posizione del ranking mondiale. Delude le aspettative anche a Miami e Copenaghen, dove raggiunge il secondo turno. \nLa stagione su terra \u00e8 disastrosa per Niculescu, che raccoglie solo un successo a Bruxelles su 5 tornei disputati. Anche l'erba non \u00e8 foriera di buoni risultati per Monica, che centra il secondo turno a 'S-Hertogenbosch e l'uscita all'esordio a Wimbledon (battuta da Stephanie Foretz).\nAgli US Open, dove difendeva gli ottavi di finale, esce di scena gi\u00e0 al primo turno contro la giapponese Morita (3-6 3-6). A causa di questa uscita, Niculescu scende al 47\u00ba posto in classifica. A Tashkent, Guangzhou e Tokyo esce sempre all'esordio. Al China Open, dove nel 2012 ottenne la semifinale, ritrova la vittoria contro Lucie \u0160af\u00e1\u0159ov\u00e1 (6-2 6-0) prima di cedere a Jankovic in due set. Non avendo difeso la semifinale del 2011, la romena precipita in 70\u00aa posizione nel ranking.\nChiude la stagione disputando il BGL Luxembourg Open: al primo turno elimina la svizzera Oprandi mentre, al secondo turno, estromette la 2\u00b0 testa di serie Julia Goerges (6-4 6-2). Ai quarti, come successe nel 2011, batte la ceca Hradeck\u00e1 per 6-0 6-4. In semifinale, si sbarazza di Daniela Hantuchov\u00e1 in due netti parziali, tornando in finale nel Granducato un anno dopo. Come successe 12 mesi fa, anche questa volta Niculescu non riesce a vincere il titolo, cedendo a Venus Williams per 2-6 3-6.\nIn ottobre, torna a disputare 2 tornei ITF, a Poitiers e Nantes: nel primo trova la semifinale (perdendo da Vesnina) nel secondo riesce a trionfare, battendo in finale Putinceva. \nTermina l'annata al n\u00b058 del mondo.\n2013: primo titolo WTA.\nNiculescu inizia l'anno a Shenzhen, dove coglie la semifinale senza perdere set contro Zheng (6-4 7-5), Robson (6-2 6-3) e Zhou (6-4 6-2); nel penultimo atto, cede il passo a Klara Koukalov\u00e1. Figura bene anche a Hobart, dove batte Peng e Minella prima di soccombere a Kirsten Flipkens ai quarti (6-2 4-6 0-6). Agli Australian Open \u00e8 la prima vittima della corsa al titolo di Viktoryja Azarenka, che la sconfigge per 1-6 4-6. A Parigi GDF passa le qualificazioni senza cedere set; al primo turno perde da Carla Suarez Navarro. A Doha, vince per la prima volta in carriera su Jelena Jankovic (dopo 5 sconfitte su 5 incontri disputati) prima di venir fermata da Samantha Stosur al secondo turno.\nIn seguito, si sposta in Brasile, per giocare la prima edizione del torneo di Florianopolis; al primo turno, batte in rimonta Anabel Medina Garrigues, per 5-7 7-6(7) 6-1, annullandole anche 3 match point nel tie-break del secondo parziale. Al secondo turno, lascia 2 giochi a Mrdeza, mentre, ai quarti, elimina Timea Babos per 6-3 6-0; in semifinale, la romena spazza via Kiki Mladenovic (6-0 6-2), cogliendo la terza finale WTA in carriera, la prima lontana da Lussemburgo. Nell'ultimo atto, si impone su Ol'ga Alekseevna Pu\u010dkova in tre set (6-2 4-6 6-4), conquistando il primo titolo nel circuito maggiore.\nA Indian Wells, esordisce con una vittoria per 6-0 6-0 sulla qualificata Svitolina, mentre, al secondo turno, cede a Flipkens per la seconda volta nel 2013. A Miami, invece, perde all'esordio da Jamie Hampton (4-6 3-6). In seguito, disputa il Monterrey Open: dopo aver approfittato del ritiro di Kimiko Date, si impone sulla 6\u00aa testa di serie Yanina Wickmayer (6-4 3-6 6-1); ai quarti, batte la n\u00b0123 del mondo Timea Babos (7-5 6-2), accedendo alla terza semifinale annuale, dove si arrende ad Anastasija Pavlju\u010denkova in tre set. \nSulla terra rossa, raggiunge il secondo turno all'Estoril ed esce all'esordio a Madrid e Roma. A Strasburgo, torna a vincere un match contro Erakovic prima di cedere a Tatishvili. Al Roland Garros delude le aspettative, perdendo subito da Johanna Larsson (2-6 3-6). Sull'erba, esce al primo turno sia a Eastbourne che a Wimbledon. \nSul cemento americano, coglie, come miglior risultato, i quarti a Washington, dove \u00e8 costretta a ritirarsi dopo il primo game contro Makarova. Nella parte finale di anno, non centra nessun risultato di rilievo, uscendo sempre al primo o secondo turno tra Pechino, Linz e Lussemburgo.\nTermina l'anno al n\u00b060 del mondo.\n2014: 2\u00ba titolo WTA.\nNiculescu inizia l'anno raggiungendo i quarti di finale sia a Shenzhen che a Hobart: nel torneo cinese, cede alla n\u00b03 del mondo Li Na (5-7 6-4 4-6) mentre, in Tasmania, si arrende a Estrella Cabeza Candela. Anche agli Australian Open figura bene, raggiungendo il terzo turno per la terza volta in carriera: batte Peer (6-4 6-1) e la n\u00b015 del mondo Sabine Lisicki (2-6 6-2 6-2) prima di soccombere a Makarova. A Doha, raggiunge gli ottavi, perdendo da Sara Errani in tre set. A Florianopolis, dove difendeva il titolo, si ferma ai quarti di finale, ritirandosi nel match contro Suarez Navarro.\nDopo aver raccolto scarsi risultati tra Indian Wells, Miami, Katowice e Monterrey, inizia a Madrid la stagione su terra per Monica: passa le qualificazioni e poi cede all'esordio a Sloane Stephens (6-2 3-6 2-6). A Roma non supera il tabellone cadetto mentre a Norimberga e Parigi coglie, rispettivamente, primo e secondo turno.\nA Wimbledon esce all'esordio contro Alison Van Uytvanck (5-7 3-6). A Bucharest, gioca un buon torneo: batte Koukalov\u00e1 (testa di serie n\u00b03), Kostova e Hercog (8\u00b0 forza del seeding), raggiungendo la prima semifinale dell'anno; nella circostanza, viene eliminata dalla connazionale Simona Halep, con lo score di 2-6 6-4 1-6.\nDopo un primo turno a Istanbul, non passa le quali a Cincinnati e New Haven, mentre, agli US Open, arriva al secondo turno, dove cede a Str\u00fdcov\u00e1 (6-4 4-6 2-6).\nA Guangzhou, gioca un torneo strepitoso, giungendo alla conquista del secondo titolo WTA della carriera, battendo Jovanovski (6-2 6-2), Doi (6-2 6-1), Puig (6-2 6-2), Wang (6-0 6-2) e Cornet in finale (6-4 6-0). Vince il trofeo senza perdere set e cedendo appena 17 games in tutto il torneo.\nGrazie al risultato, rientra tra le prime 50 del mondo, piazzandosi 41\u00ba. Partecipa al China Open: passa le qualificazioni battendo nettamente Linette e Van Uytvanck; al primo turno affronta Andrea Petkovic, la stessa avversaria che aveva trovato 3 anni prima nella stessa location, ma in semifinale; se allora non c'era stata battaglia, questa volta si svolge una partita molto pi\u00f9 equilibrata, con Niculescu che vince agevolmente il primo set (6-2) e va vicinissima a vincere anche il secondo, che cede solo al tie-break per 10-8, non sfruttando 3 match point. Nel terzo set, Monica non sfrutta per 2 volte un break di vantaggio e capitola nel rush finale contro la n\u00b017 del mondo (6-2 6(8)-7 4-6). Chiude la stagione a Lussemburgo, dove perde al secondo turno da Mona Barthel.\nTermina l'anno al n\u00b047 del mondo.\n2015: prima finale sull'erba e ottavi a Wimbledon.\nNiculescu comincia l'anno con 3 sconfitte all'esordio, tra Shenzhen, Hobart e Australian Open. Ad Anversa, centra la prima vittoria dell'anno su Flipkens (6-3 6-2) prima di perdere da Suarez Navarro, futura finalista. Dopo l'uscita di scena precoce a Dubai, a Indian Wells e Miami ha lo stesso destino: sconfitta al secondo turno da Serena Williams. \nDopo il secondo turno di Katowice, comincia la stagione su terra, che non le regala particolari soddisfazioni: esce all'esordio a Praga, non si qualifica per i main-draw di Madrid e Roma e si ferma al primo turno al Roland Garros (perdendo ancora da Suarez Navarro). L'unico risultato di rilievo sul rosso, Niculescu lo ottiene nell'ITF di Marsiglia, dove vince il titolo battendo Pauline Parmentier in finale.\nA Nottingham, Monica inaugura la breve parentesi erbivora della stagione: esordisce estromettendo la testa di serie n\u00b03 Varvara Lepchenko (4-6 6-3 6-1) per poi avere la meglio di Govortsova, sempre in rimonta (2-6 7-5 7-5). Raggiunge cos\u00ec i quarti di finale, i primi in un torneo sul verde in carriera: nella circostanza, supera la wild-card Johanna Konta (6-2 2-6 6-2), accedendo cos\u00ec in semifinale. Nel penultimo atto, trova la 1\u00b0 testa di serie, Agnieszka Radwanska: Niculescu si impone in tre set (5-7 6-4 6-0), cogliendo la 5\u00b0 finale WTA della carriera. Qui si arrende alla giovane Ana Konjuh, con lo score di 6-1 4-6 2-6. Grazie al risultato, rientra in top-50. Dopo un primo turno a Birmingham, non passa le qualificazioni a Eastbourne, battuta da McHale; tuttavia, viene ripescata come lucky loser al posto di Angelique Kerber: dopo un bye all'esordio, viene eliminata da Coco Vandeweghe in tre set. A Wimbledon, per la prima volta in carriera, coglie gli ottavi di finale, sconfiggendo Puig, Cepelov\u00e1 e Pl\u00ed\u0161kov\u00e1; cede soltanto a Timea Bacsinszky, per 6-1 5-7 2-6.\nA Bucharest, replica la semifinale colta qui un anno prima, battendo Bogdan, Pereira e Mitu; nel penultimo atto, si arrende a Sara Errani, testa di serie n\u00b01, con lo score di 7-5 1-6 2-6.\nSul cemento americano, ottiene i quarti a Washington: come successe nel 2014, anche questa colta \u00e8 costretta a ritirarsi a match in corso contro Stosur. Agli US Open, arriva fino al secondo turno, dove perde dalla futura campionessa Flavia Pennetta (1-6 4-6). \nA Guangzhou, dove difendeva il titolo, si ferma ai quarti, sconfitta da Yanina Wickmayer. Dopo gli scarsi risultati tra Wuhan, Pechino e Mosca, chiude l'anno con la vittoria nell'ITF di Poitiers, battendo Parmentier nell'ultimo atto. Termina la stagione al n\u00b039 del mondo.\n2016: 3\u00ba titolo WTA.\nComincia l'anno con 2 secondi turni, colti a Shenzhen e Hobart. Anche agli Australian Open raggiunge il secondo turno, battendo Pereira (6-2 6-1) e cedendo a Kulichkova (4-6 6-2 4-6). In seguito, viene chiamata dalla Romania per disputare il match di Fed Cup contro la Repubblica Ceca nel Gruppo Mondiale: Niculescu vince il primo singolare contro Petra Kvitov\u00e1 (n\u00b09 del mondo) per 6-3 6-4 ma perde quello con Karol\u00edna Pl\u00ed\u0161kov\u00e1 (4-6 6-4 3-6); alla fine, la Romania viene sconfitta 3-2 dalle future campionesse della competizione. Dopo un secondo turno a San Pietroburgo, gioca un buon torneo a Doha, dove batte Lisicki (n\u00b031 del mondo) e Jelena Jankovic (n\u00b020 del ranking) prima di cedere alla Radwanska in due set. Anche a Indian Wells subisce una sconfitta da Radwanska, sempre al 3\u00b0 terzo. A Miami, dopo il bye all'esordio, si impone sulla rientrante Peng e su Vandeweghe (6-4 6-1) prima di arrendersi a Johanna Konta in due set agli ottavi. Viene richiamata dalla Romania, per disputare lo spareggio per la permanenza nel Gruppo Mondiale contro la Germania: nel suo unico singolare, viene sconfitta da Andrea Petkovic (6-0 6(1)-7 3-6).\nInizia la stagione su terra a Stoccarda: esordisce in maniera vincente contro Caroline Garcia (6-2 6-2) prima di arrendersi a Petra Kvitov\u00e1 in tre set. Negli altri tre impegni sul mattone tritato, viene sempre eliminata al primo turno, battuta da Chirico a Madrid, da Duque-Marino a Roma e da Parmentier al Roland Garros. Sull'erba, gioca solo a Wimbledon: perde al secondo turno da Timea Bacsinszky in tre set. A Bucharest, la tennista romena esce di scena al secondo round contro Hercog (4-6 3-6).\nSul cemento americano, la romena raccoglie pochi risultati positivi, riuscendo al massimo ad arrivare al terzo turno agli US Open.\nIl finale di stagione, invece, si rivela piuttosto fruttuoso per Niculescu: a Seul, coglie la finale senza perdere un set nei match contro Hozumi (6-3 6-0), Schmiedlov\u00e1 (6-2 6-2), Cepelov\u00e1 (6-4 6-2) e Zhang (6-0 6-4). Nell'ultimo atto, si arrende a Lara Arruabarrena, con lo score di 0-6 6-2 0-6.\nDopo i secondi turni di Pechino e Linz, la romena gioca l'ultimo torneo annuale a Lussemburgo: dopo una comoda vittoria su Flipkens (6-4 6-2), rimonta un set di svantaggio a Francesca Schiavone (3-6 7-5 6-4), accedendo ai quarti, dove sfrutta il walkover di Caroline Wozniacki. In semifinale, si impone con un periodico 6-3 su Kiki Bertens (tds n\u00b03), centrando la 7\u00b0 finale WTA della carriera. Nell'ultimo atto, riesce ad avere la meglio di Petra Kvitov\u00e1, per 6-4 6-0, conquistando cos\u00ec il 3\u00b0 alloro WTA della carriera.\nTermina la stagione in posizione n\u00b037.\n2017: 4\u00ba titolo WTA e 9\u00b0 finale.\nIn quel di Shenzhen, Monica comincia la sua stagione 2017: esce al secondo turno contro Wang Qiang. A Hobart, dove rappresenta la 3\u00b0 testa di serie, raggiunge agevolmente la finale, vincendo in due set su Jankovic (6-2 6-3), Flipkens (6-3 6-2), Ozaki (6-4 6-4) e sfruttando il walkover di Tsurenko. Nell'ultimo atto, cede di schianto alla qualificata belga Elise Mertens (3-6 1-6). Dopo questo buon risultato, non raccoglie nessun buon risultato nel resto dei tornei su cemento, cogliendo solo una vittoria in 7 match giocati.\nSulla terra, non cambia la musica: esce all'esordio in tutti e 4 i tornei disputati, compreso il Roland Garros. Sull'erba, torna a vincere un match a Eastbourne contro Lucic-Baroni (7-5 al terzo) prima di arrendersi a Pironkova. A Wimbledon \u00e8 la prima vittima della futura semifinalista Magdalena Rybarikov\u00e1. \nSul cemento americano, trova dei risultati maggiormente confortanti: torna nei quarti di finale di un torneo WTA a Washington, quando batte Hibino e Tig nei primi due turni e cede a Goerges tra le ultime 8. Anche agli US Open ben figura, raggiungendo il terzo turno con la vittoria sulla n\u00b013 del mondo Mladenovic (6-3 6-2) e quella su Bogdan; ai sedicesimi si arrende a Jennifer Brady al tie-break del terzo set.\nNella trasferta asiatica, Niculescu ottiene la 4\u00b0 vittoria in carriera su una top-10 ai danni di Johanna Konta a Pechino (6-1 6-2) al primo turno; al secondo viene poi fermata da Shuai Peng (3-6 2-6). In Lussemburgo, dove difendeva il titolo, viene eliminata da Pauline Parmentier gi\u00e0 al primo turno. A causa di questo risultato, scende alla 100\u00aa posizione nel ranking. Termina l'anno vincendo il 4\u00ba titolo WTA al 125K di Limoges, battendo in finale Antonia Lottner (6-4 6-2). \n2018.\nDopo un primo turno a Shenzhen, passa le qualificazioni a Hobart (battendo Bai e Kudryatseva) e, in seguito, riesce a giungere fino ai quarti con le due vittorie ai danni di Begu (6-3 6-2) e Lepchenko (6-4 6-2); tra le ultime 8, non scende in campo contro Elise Mertens. Agli Australian Open, perde subito da Mona Barthel (4-6 5-7). A Taiwan, raggiunge i quarti di finale, approfittando del ritiro di Jabeur (sul 4-0 Niculescu) e con la vittoria su Dijas (6-0 1-6 6-4); ai quarti, cede a Sabine Lisicki in tre set. A Doha, passa le qualificazioni, superando Ozaki e Petkovic in due parziali. Nel tabellone principale, la romena ottiene una vittoria di lusso contro Maria Sharapova (4-6 6-4 6-3) per poi approfittare del ritiro di Magdalena Ryb\u00e1rikov\u00e1; agli ottavi, viene eliminata dalla n\u00b01 del mondo Caroline Wozniacki (5-7 1-6). Dopo il primo turno a Budapest, si qualifica per il main-draw di Indian Wells battendo Li e Vinci; al primo turno, viene estromessa da Sorana Cirstea. Va meglio a Miami, dove passa le quali senza problemi e poi ottiene 2 vittorie nel tabellone principale contro Putinceva (6-2 6-4) e Ryb\u00e1rikov\u00e1 (6-3 6-3); si arrende al terzo turno alla futura campionessa Sloane Stephens, ritirandosi nel corso del terzo set. \nDecide poi di saltare la stagione su terra, presentandosi direttamente a Wimbledon, dove cede a Naomi \u014csaka (4-6 1-6). Nel resto della stagione, non ottiene alcun risultato di rilievo, centrando solo 4 vittorie su 14 match giocati (qualificazioni comprese). Termina l'anno raggiungendo la semifinale all'ITF di Poitiers, dove si arrende a Viktorija Golubic. \n2019.\nNiculecu inizia l'anno a Shenzhen, dove passa le qualificazioni battendo nettamente Khromacheva (6-0 6-3) e Hibino (6-2 6-2); nel main-draw, elimina la n\u00ba 22 del mondo Jelena Ostapenko con lo score di 6-0 6-2, tornando alla vittoria su una top-30 dopo quasi un anno. Al secondo turno, sconfigge Krist\u00fdna Pl\u00ed\u0161kov\u00e1 in rimonta (6(2)-7 6-3 6-4), tornando nei quarti di un torneo WTA dopo Taiwan 2018. Nella circostanza, si arrende alla n\u00ba 70 del ranking mondiale Wang Yafan in tre set."}
{"id": "3140950", "revid": "767487", "url": "https://it.wikipedia.org/wiki?curid=3140950", "title": "The Millionaire (film 1931)", "text": "The Millionaire \u00e8 un film del 1931 diretto da John G. Adolfi. Tratto da un racconto di Earl Derr Biggers, il film \u00e8 la seconda versione portata sullo schermo della storia dell'industriale in pensione che apre in incognito una stazione di servizio per poter continuare a lavorare a dispetto dei medici. L'attore George Arliss riprende il ruolo del milionario James Alden che aveva interpretato anche nella versione muta.\nJames Cagney, in un ruolo secondario, appare per la quinta volta in un film dopo aver esordito al cinema l'anno precedente. Nelle sale era uscito il mese prima il film Nemico pubblico che lo vedeva protagonista insieme a Jean Harlow.\nTrama.\nUn magnate dell'auto viene indotto a ritirarsi dagli affari dalle insistenze del medico e della famiglia. Non volendo diventare un pensionato nullafacente, assume un'altra identit\u00e0, mettendosi in affari con un giovane architetto senza un soldo. I due aprono una pompa di benzina, ma un rivale poco scrupoloso tenta di rovinarli. Il milionario per\u00f2 trova il modo di vincere il duello. Il suo socio, intanto, comincia a frequentare una bella ragazza, cliente della pompa di benzina, che aveva conosciuto ai tempi dell'universit\u00e0. Alla fine, verr\u00e0 a sapere che la ragazza \u00e8 la figlia del socio, che gli confesser\u00e0 la sua vera identit\u00e0. I due giovani si sposeranno.\nProduzione.\nProdotto dalla Warner Bros., il film \u00e8 il rifacimento di \"The Ruling Passion\" di F. Harmon Weight. Ambedue i film si basano su \"Idle Hands\", racconto di Earl Derr Biggers pubblicato l'11 giugno 1921 su \"The Saturday Evening Post\".\nDistribuzione.\nIl copyright del film, richiesto dalla Warner Bros. Pictures, Inc., fu registrato il 1\u00ba maggio 1931 con il numero LP2208, in contemporanea con l'uscita del film nelle sale statunitensi. In Francia, fu distribuito con il titolo \"Le Millionnaire\"; in Portogallo, dove usc\u00ec il 20 dicembre 1935, con quello di \"Milion\u00e1rio\"."}
{"id": "3140952", "revid": "110157", "url": "https://it.wikipedia.org/wiki?curid=3140952", "title": "Wipperdorf", "text": "Wipperdorf \u00e8 una frazione della citt\u00e0 tedesca di Bleicherode.\nStoria.\nIl 1\u00ba gennaio 2019 il comune di Wipperdorf venne soppresso e aggregato alla citt\u00e0 di Bleicherode."}
{"id": "3140953", "revid": "74801", "url": "https://it.wikipedia.org/wiki?curid=3140953", "title": "Wolkramshausen", "text": "Wolkramshausen \u00e8 una frazione della citt\u00e0 tedesca di Bleicherode.\nStoria.\nIl 1\u00ba gennaio 2019 il comune di Wolkramshausen venne soppresso e aggregato alla citt\u00e0 di Bleicherode."}
{"id": "3140955", "revid": "599013", "url": "https://it.wikipedia.org/wiki?curid=3140955", "title": "Fernando Ortiz", "text": ""}
{"id": "3140956", "revid": "300067", "url": "https://it.wikipedia.org/wiki?curid=3140956", "title": "Fernando Ortiz Espada", "text": ""}
{"id": "3140958", "revid": "599013", "url": "https://it.wikipedia.org/wiki?curid=3140958", "title": "Arnaldo Febres", "text": ""}
{"id": "3140959", "revid": "300067", "url": "https://it.wikipedia.org/wiki?curid=3140959", "title": "Arnaldo Febres Salicrup", "text": ""}
{"id": "3140967", "revid": "62748", "url": "https://it.wikipedia.org/wiki?curid=3140967", "title": "Missa Pange Lingua", "text": ""}
{"id": "3140968", "revid": "106456", "url": "https://it.wikipedia.org/wiki?curid=3140968", "title": "Sant'Eremberto", "text": ""}
{"id": "3140973", "revid": "340840", "url": "https://it.wikipedia.org/wiki?curid=3140973", "title": "Cultura Chachapoyas", "text": ""}
{"id": "3140976", "revid": "247222", "url": "https://it.wikipedia.org/wiki?curid=3140976", "title": "Chachapoyas", "text": ""}
{"id": "3140980", "revid": "729019", "url": "https://it.wikipedia.org/wiki?curid=3140980", "title": "Nevados de Chill\u00e1n", "text": "Nevados de Chill\u00e1n \u00e8 un gruppo di stratovulcani delle Ande, in Cile, ed \u00e8 uno dei pi\u00f9 attivi vulcani della regione.\nConsiste di tre picchi: \nIl Volc\u00e0n Viejo era il cratere attivo principale tra il XVII e il XIX secolo."}
{"id": "3140984", "revid": "599013", "url": "https://it.wikipedia.org/wiki?curid=3140984", "title": "Alejandro Carmona", "text": ""}
{"id": "3140985", "revid": "486946", "url": "https://it.wikipedia.org/wiki?curid=3140985", "title": "Gloria in Excelsis Deo", "text": ""}
{"id": "3140986", "revid": "300067", "url": "https://it.wikipedia.org/wiki?curid=3140986", "title": "Alejandro Carmona S\u00e1nchez", "text": ""}
{"id": "3140987", "revid": "287204", "url": "https://it.wikipedia.org/wiki?curid=3140987", "title": "Alejandro Carmona Sanchez", "text": ""}
{"id": "3140988", "revid": "300067", "url": "https://it.wikipedia.org/wiki?curid=3140988", "title": "Bimbo Carmona", "text": ""}
{"id": "3140989", "revid": "1123126", "url": "https://it.wikipedia.org/wiki?curid=3140989", "title": "Mello", "text": ""}
{"id": "3140990", "revid": "35196401", "url": "https://it.wikipedia.org/wiki?curid=3140990", "title": "Mello (Oise)", "text": ""}
{"id": "3140992", "revid": "767487", "url": "https://it.wikipedia.org/wiki?curid=3140992", "title": "Gabriel Col\u00f3n", "text": ""}
{"id": "3140993", "revid": "300067", "url": "https://it.wikipedia.org/wiki?curid=3140993", "title": "Gabriel Col\u00f3n Gracia", "text": ""}
{"id": "3140994", "revid": "287204", "url": "https://it.wikipedia.org/wiki?curid=3140994", "title": "Gabriel Colon Gracia", "text": ""}
{"id": "3140995", "revid": "287204", "url": "https://it.wikipedia.org/wiki?curid=3140995", "title": "Gabriel Colon", "text": ""}
{"id": "3141002", "revid": "122901648", "url": "https://it.wikipedia.org/wiki?curid=3141002", "title": "Joel Jones", "text": ""}
{"id": "3141003", "revid": "300067", "url": "https://it.wikipedia.org/wiki?curid=3141003", "title": "Joel Jones Camacho", "text": ""}
{"id": "3141004", "revid": "6923", "url": "https://it.wikipedia.org/wiki?curid=3141004", "title": "Hands All Over", "text": "Hands All Over \u00e8 il terzo album dei Maroon 5, pubblicato il 21 settembre 2010 dalla A&amp;M Records e dalla Octone Records. \u00c8 stato registrato nel 2009 in Svizzera con il produttore Mutt Lange negli studi di Vevey. Il primo singolo estratto \"Misery\" \u00e8 stato pubblicato il 28 giugno 2010. Il secondo singolo estratto l'8 settembre \u00e8 stato \"Give a Little More\".. Il terzo estratto dell'album \u00e8 stato \"Never gonna leave this bed\" il 28 gennaio 2011.\nPromozione.\nL'album \u00e8 stato promosso dal singolo \"Misery\", approdato sul mercato internazionale il 22 giugno 2010, che si \u00e8 rivelato un tormento estivo indiscusso in diversi Paesi ed ha valicato le prime venti posizioni della \"Billboard\" Hot 100, fermandosi alla quattordicesima. Il video, dai contenuti violenti e marcatamente erotici, \u00e8 stato diretto da Joseph Kahn e contrappone l'immotivata ferocia dell'attraente modella Anna V'jalicyna alla docilit\u00e0 del suo compagno, il capoband Adam Levine, che tenta invano di sottrarsi alla follia omicida dell'amata.\nIl secondo estratto, \"Give a Little More\" \u00e8 stato messo in commercio il 17 agosto 2010 ed \u00e8 accompagnato da un video diretto da Paul Hunter. Non ha ancora ricevuto una grande promozione ed ha pertanto raggiunto solo l'ottantaseiesima posizione della \"Billboard\" Hot 100 e la novantunesima della Billboard Canadian Hot 100.\nIn seguito al flop dell'album e alla partecipazione del frontman del gruppo come giudice al \"reality show\" americano \"The Voice\", i Maroon 5 e la cantante statunitense Christina Aguilera hanno pubblicato il 21 giugno il singolo inedito Moves like Jagger che fa parte della riedizione dell'album. Il singolo, di genere pop, dance-pop ed electro-pop, si \u00e8 rivelato il singolo di maggior successo della loro carriera dei Maroon 5 che di Christina, raggiungendo la numero uno della Billboard Hot 100 e mantenendola per quattro settimane non consecutive, diventando la seconda numero uno della band e la quinta numero uno della Aguilera: per quest'ultima \u00e8 la prima numero uno da circa un decennio. Commercializzato in Regno Unito il 14 agosto, il singolo ha raggiunto la seconda posizione, mantenendola per ben sette settimane consecutive, e diventando il regno pi\u00f9 lungo alla numero due per un singolo. Il singolo, sebbene non abbia mai raggiunto la numero uno, ha sorpassato il milione di copie in Regno Unito e, con copie vendute, il singolo ha raggiunto la seconda posizione della classifica dei singoli pi\u00f9 venduti del 2011, dietro a \"Someone like You\" di Adele. A luglio 2012, il singolo ha sorpassato i cinque milioni di downloads negli Stati Uniti e, con downloads, la canzone \u00e8 la diciottesima pi\u00f9 scaricata di sempre."}
{"id": "3141006", "revid": "599013", "url": "https://it.wikipedia.org/wiki?curid=3141006", "title": "Miguel Berdiel", "text": ""}
{"id": "3141008", "revid": "113943828", "url": "https://it.wikipedia.org/wiki?curid=3141008", "title": "Isabella Holland", "text": "Biografia.\nNel 2007 ha partecipato all'US Open 2007 - Doppio ragazze, nel 2008 al torneo di Wimbledon 2008 - Doppio ragazze insieme a Sally Peers \u00e8 riuscita ad arrivare fino alla finale dove sono state sconfitte da Polona Hercog e Jessica Moore con il risultato di 3-6, 6-1, 2-6.\nL'anno successivo, nel 2009, all'Australian Open 2009 - Singolare ragazze \u00e8 stata eliminata da Elena Bogdan, mentre all'Open di Francia 2009 - Doppio ragazze \u00e8 arrivata ai quarti in coppia con la connazionale Olivia Rogowska. Ha fatto il suo esordio nel tabellone principale degli Australian Open 2009, grazie ad una wild-card, ma \u00e8 stata eliminata al primo turno da Anabel Medina Garrigues.\nNella primavera del 2016 Isabella Holland ha rischiato la vita a causa di una meningite, per la quale \u00e8 stata anche posta in coma indotto. Dopo una lunga degenza \u00e8 rientrata nel circuito.\nIn carriera ha finora vinto due titoli ITF nel singolare e tre nel doppio femminile.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "3141009", "revid": "300067", "url": "https://it.wikipedia.org/wiki?curid=3141009", "title": "Ansel Guzm\u00e1n", "text": ""}
{"id": "3141012", "revid": "300067", "url": "https://it.wikipedia.org/wiki?curid=3141012", "title": "Ansel Guzm\u00e1n Hern\u00e1iz", "text": ""}
{"id": "3141013", "revid": "287204", "url": "https://it.wikipedia.org/wiki?curid=3141013", "title": "Ansel Guzman Hernaiz", "text": ""}
{"id": "3141014", "revid": "287204", "url": "https://it.wikipedia.org/wiki?curid=3141014", "title": "Ansel Guzman", "text": ""}
{"id": "3141015", "revid": "599013", "url": "https://it.wikipedia.org/wiki?curid=3141015", "title": "Orlando Santiago", "text": "\u00c8 il fratello di Eddin Santiago."}
{"id": "3141016", "revid": "300067", "url": "https://it.wikipedia.org/wiki?curid=3141016", "title": "Orlando Santiago Cordero", "text": ""}
{"id": "3141017", "revid": "34971", "url": "https://it.wikipedia.org/wiki?curid=3141017", "title": "Mulve", "text": "Mulve era un'applicazione gratuita per Windows, che permetteva di cercare e scaricare musica. Il programma, messo a disposizione dal sito web \"mulve.com\" nel maggio 2010, dopo un periodo di enorme popolarit\u00e0 e un conseguente aumento del traffico, ha attirato l'attenzione della RIAA, l'associazione americana dei discografici, che ne ha dichiarato l'illegalit\u00e0 per la violazione del diritto d'autore.\nUna delle caratteristiche principali di Mulve era il ridotto spazio di memoria occupato dall'applicazione, appena 2 megabyte. Altra caratteristica che lo contraddistingueva da altri programmi di file sharing era l'utilizzo di server accessibili su Internet senza sfruttamento della tecnologia \"peer-to-peer\".\nIl programma di ricerca, secondo i creatori del sito oggi chiuso, dava accesso ad oltre 10.000.000 di brani."}
{"id": "3141020", "revid": "599013", "url": "https://it.wikipedia.org/wiki?curid=3141020", "title": "David Cort\u00e9s Ruiz", "text": ""}
{"id": "3141022", "revid": "287204", "url": "https://it.wikipedia.org/wiki?curid=3141022", "title": "David Cortes Ruiz", "text": ""}
{"id": "3141024", "revid": "47767", "url": "https://it.wikipedia.org/wiki?curid=3141024", "title": "Sant'Equizio abate", "text": ""}
{"id": "3141025", "revid": "287204", "url": "https://it.wikipedia.org/wiki?curid=3141025", "title": "David Cortes", "text": ""}
{"id": "3141027", "revid": "599013", "url": "https://it.wikipedia.org/wiki?curid=3141027", "title": "Federico Vairo", "text": "Carriera.\nClub.\nCresciuto nelle formazioni giovanili del Rosario Central, nel 1950 entr\u00f2 a far parte della prima squadra, restandovi per quattro anni. Nel 1955 pass\u00f2 al River Plate, vincendo consecutivamente tre campionati argentini. Suo fratello minore, Juan Vairo, gioc\u00f2 assieme a lui nel club di Buenos Aires tra il 1957 ed il 1958.\nNel 1960 si trasfer\u00ec in Cile, accasandosi all'O'Higgins; concluse la sua carriera calcistica nel 1967, disputando una stagione nel Deportivo Cali e vincendo il campionato colombiano.\nNazionale.\nNella Nazionale di calcio dell'Argentina ha totalizzato 41 presenze e segnato un gol. Inoltre fu convocato per il in Svezia."}
{"id": "3141029", "revid": "599013", "url": "https://it.wikipedia.org/wiki?curid=3141029", "title": "Joe Murray", "text": ""}
{"id": "3141030", "revid": "300067", "url": "https://it.wikipedia.org/wiki?curid=3141030", "title": "Joe Murray Qui\u00f1ones", "text": ""}
{"id": "3141031", "revid": "300067", "url": "https://it.wikipedia.org/wiki?curid=3141031", "title": "Joe Murray Quinones", "text": ""}
{"id": "3141036", "revid": "121649068", "url": "https://it.wikipedia.org/wiki?curid=3141036", "title": "Bryce Taylor", "text": ""}
{"id": "3141038", "revid": "287204", "url": "https://it.wikipedia.org/wiki?curid=3141038", "title": "Assedio di Milano", "text": "Assedio di Milano pu\u00f2 riferirsi a:"}
{"id": "3141040", "revid": "1123126", "url": "https://it.wikipedia.org/wiki?curid=3141040", "title": "De Mello", "text": ""}
{"id": "3141041", "revid": "92723", "url": "https://it.wikipedia.org/wiki?curid=3141041", "title": "Atumpucro", "text": "Atumpucro fu una citt\u00e0 dei Chachapoyas situata sulle rive occidentali del fiume Utcubamba, nella provincia di Luya, in Per\u00f9.\nCaratteristiche.\nLa citt\u00e0 si estende per pi\u00f9 di due ettari, a una quota di oltre mille metri, sull'omonima montagna di Atumpucro, a ridosso del fiume Utcubamba. Il sito archeologico consta di numerosi edifici, circa centocinquanta, molti dei quali a pianta circolare, secondo la tradizione architettonica dei Chachapoyas. Le strutture sono edificate su grandi terrazzamenti scavati lungo il costone della montagna, e presentano nicchie, finestre di forma rettangolare e varie decorazioni a fregio. L'antica citt\u00e0 \u00e8 circondata da una cinta muraria lunga cinquanta metri e larga tre.\nScoperta.\nLa citt\u00e0 \u00e8 stata scoperta da un fotografo locale, Mart\u00edn Chumbe, e dal sindaco del distretto di San Juan de Lopecancha, durante un'esplorazione della foresta amazzonica."}
{"id": "3141042", "revid": "35196824", "url": "https://it.wikipedia.org/wiki?curid=3141042", "title": "Fernando Affonso Collor de Mello", "text": ""}
{"id": "3141043", "revid": "35196828", "url": "https://it.wikipedia.org/wiki?curid=3141043", "title": "Du\u00edlia Fernandes de Mello", "text": ""}
{"id": "3141044", "revid": "2080288", "url": "https://it.wikipedia.org/wiki?curid=3141044", "title": "Armoriale dei comuni della provincia di Teramo", "text": "Questa pagina contiene le armi (stemmi e blasonature) dei comuni della provincia di Teramo."}
{"id": "3141048", "revid": "838137", "url": "https://it.wikipedia.org/wiki?curid=3141048", "title": "Arc (linguaggio di programmazione)", "text": "Arc \u00e8 un dialetto del linguaggio di programmazione Lisp.\nEsempio.\nHello world in Arc :\n (prn \"Hello, World\")"}
{"id": "3141050", "revid": "6923", "url": "https://it.wikipedia.org/wiki?curid=3141050", "title": "Argus (linguaggio di programmazione)", "text": "Argus \u00e8 un linguaggio di programmazione creato al MIT da Barbara Liskov tra il 1985 e il 1988, in collaborazione con Maurice Herlihy, Paul Johnson, Robert Scheifler e William Weihl. \u00c8 un'estensione del linguaggio di programmazione CLU e ne utilizza la maggior parte della sintassi e semantica. Argus supporta la creazione di sistemi distribuiti mediante procedure di incapsulamento all'interno di oggetti chiamati \"guardiani\" e azioni atomiche chiamate \"azioni\"."}
{"id": "3141052", "revid": "110157", "url": "https://it.wikipedia.org/wiki?curid=3141052", "title": "Bahmut", "text": "Bahmut \u00e8 un comune della Moldavia situato nel distretto di C\u0103l\u0103ra\u0219i di 1.967 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3141057", "revid": "11266", "url": "https://it.wikipedia.org/wiki?curid=3141057", "title": "Maria Giovanna Maglie", "text": "Dal 2016 non risulta pi\u00f9 iscritta all'Ordine dei giornalisti. \nBiografia.\n\u00c8 nata a Venezia e si \u00e8 trasferita a Roma nei primi anni sessanta. Dal 1979 al 1987 ha lavorato per \"l'Unit\u00e0\" come inviata in America Latina occupandosi di politica internazionale.\nLasciata \"l'Unit\u00e0\" per divergenze ideologiche con il Partito Comunista Italiano, nel 1989 fu assunta in Rai grazie all'aiuto che, per sua stessa ammissione, ebbe dal segretario del Partito Socialista Italiano Bettino Craxi.\nNel 1990, allo scoppio della prima guerra del Golfo, fu inviata in Medio Oriente per il TG2. Divenne poi corrispondente da New York fino al 1993. Negli anni novanta fu oggetto di imitazione da parte dell'attrice Francesca Reggiani nella trasmissione televisiva \"Avanzi\".\nSuccessivamente ha collaborato con \"il Giornale\", \"Il Foglio\", la Rai, Radio Radicale e Radio 24 e scritto alcuni libri, come la biografia di Oriana Fallaci, e alcuni saggi su argomenti di politica internazionale.\nNel 2011 ha realizzato per Rai Cinema il film-documentario \"Istanbul la sublime\". \u00c8 stata anche editorialista di \"Libero\" fino al 2014. In seguito ha partecipato, da opinionista, a trasmissioni televisive di politica e intrattenimento come \"L'isola dei famosi\", \"La sposa perfetta\", \"La vita in diretta\", \"L'Arena\" e \"Stasera Italia\".\nDal 2015 divenne editorialista di politica statunitense per il sito \"Dagospia\" con la rubrica \"America fatta a Maglie\" . Sempre per \"Dagospia\" ha commentato la campagna elettorale del 2016 per la presidenza degli Stati Uniti d'America, che ha portato alla elezione del miliardario Donald J. Trump, di cui aveva previsto sin dall'inizio la vittoria e a cui ha poi dedicato un saggio e di cui viene considerata una fervida ammiratrice.\nSostenitrice del segretario federale della Lega Nord Matteo Salvini, dal 2016 non risulta pi\u00f9 iscritta all'Ordine dei giornalisti per mancato pagamento delle quote annue di iscrizione.\nNel 2019 la direttrice di Raiuno Teresa De Santis l'ha proposta per la conduzione di un programma di commento politico da mandare in onda dopo il TG1 delle 20, ma il progetto non si \u00e8 realizzato.\nProcedimenti giudiziari.\nNel 1993 si dimise dalla Rai per uno scandalo riguardante presunti rimborsi spese gonfiati durante i suoi soggiorni all'estero. La vicenda processuale si \u00e8 poi conclusa nel 1994 con l'archiviazione, richiesta dal pubblico ministero per insussistenza del reato di truffa, poich\u00e9 le note spese contestate, seppure cospicue, non contenevano fatture false. Il caso suscit\u00f2 una lunga eco sui media, e sfoci\u00f2 anche in Senato con diverse interrogazioni parlamentari."}
{"id": "3141060", "revid": "466539", "url": "https://it.wikipedia.org/wiki?curid=3141060", "title": "Corine Rottsch\u00e4fer", "text": "Biografia.\nCorine Rottsch\u00e4fer \u00e8 stata la prima olandese a vincere il titolo di Miss Mondo. In precedenza aveva ottenuto anche il titolo di Miss Europa nel 1957 e aveva vinto la fascia di Miss Photogenic a Miss Universo 1958. Dopo l'anno di regno, Corine Rottsch\u00e4fer intraprese la carriera di modella internazionale, fondando in seguito l'agenzia di moda Corine's Agency con sede ad Amsterdam."}
{"id": "3141061", "revid": "287204", "url": "https://it.wikipedia.org/wiki?curid=3141061", "title": "Corine Rottschafer", "text": ""}
{"id": "3141063", "revid": "599013", "url": "https://it.wikipedia.org/wiki?curid=3141063", "title": "Francisco Lombardo", "text": "Caratteristiche tecniche.\nGiocava come centrocampista di destra nel 2-3-5 o come terzino, sempre sulla stessa fascia, nel 3-2-5.\nCarriera.\nClub.\nCresciuto nel Newell's Old Boys, con cui debutt\u00f2 a ventidue anni, senza raggiungere alte posizioni in classifica, dopo aver messo insieme pi\u00f9 di cento presenze fu chiamato dal Boca Juniors nel 1952. Con la squadra di Buenos Aires si impose come un titolare fisso, formando la linea mediana a fianco di Mouri\u00f1o e Pescia. Nel 1954 vinse il primo e unico titolo a livello di club della sua carriera: il Boca Juniors, difatti, con 45 punti si laure\u00f2 campione d'Argentina, precedendo Independiente e River Plate. Alla soglia delle duecento presenze con il club, Lombardo scelse di trasferirsi proprio ai principali rivali cittadini, il River Plate, per la stagione 1961; qui, dopo 9 presenze, chiuse la sua carriera in massima serie nazionale. Si trasfer\u00ec difatti all'Independiente Rivadavia, giocando nel torneo locale di Mendoza fino al 1964.\nNazionale.\nPrese parte al suo primo torneo ufficiale con la selezione argentina nel 1955, in occasione del Sudamericano di quell'anno; fece parte dello schieramento titolare in tutte le partite disputate dalla sua Nazionale nella competizione, occupando sempre il consueto ruolo di centrocampista di destra. A la situazione fu analoga: ancora una volta, Lombardo part\u00ec sempre dall'inizio e gioc\u00f2 tutti i minuti di ogni incontro. Non fu convocato per ; per , il modulo della selezione fu modificato, passando dal 2-3-5 al 3-2-5; in virt\u00f9 di tale cambiamento, Lombardo gioc\u00f2 sempre da difensore di fascia destra, a fianco di Vairo e Rossi. Durante , suo ultimo torneo disputato con la selezione, riprese il vecchio ruolo; inizialmente chiuso da Carmelo Simeone, ne prese il posto a partire dal secondo tempo della sfida con la , e mantenne la condizione di titolare fino alla finale, quando fu sostituito dallo stesso Simeone."}
{"id": "3141064", "revid": "179980", "url": "https://it.wikipedia.org/wiki?curid=3141064", "title": "Juan Francisco Lombardo", "text": ""}
{"id": "3141065", "revid": "35197198", "url": "https://it.wikipedia.org/wiki?curid=3141065", "title": "Sadico", "text": ""}
{"id": "3141066", "revid": "123543395", "url": "https://it.wikipedia.org/wiki?curid=3141066", "title": "Uncle Albert/Admiral Halsey", "text": "Uncle Albert/Admiral Halsey \u00e8 un singolo di Paul e Linda McCartney contenuto nell'album \"Ram\".\nDescrizione.\nLa canzone venne pubblicata come singolo negli Stati Uniti il 2 agosto 1971, dove raggiunse il primo posto della classifica \"Billboard Hot 100\" lo stesso mese di pubblicazione ed in Canada per tre settimane vincendo il disco d'oro. Paul McCartney vinse il premio Grammy Award per il miglior arrangiamento di un accompagnamento vocale nel 1971 per il brano in questione.\nIl brano \u00e8 celebre anche per i suoi effetti sonori, che comprendono il suono di tuoni, fulmini, e pioggia, udibili tra la prima e la seconda strofa, il suono di una segreteria telefonica, dopo la seconda strofa, e lo stridio di gabbiani. La voce di Linda si pu\u00f2 sentire nelle armonie vocali e nel coro del brano.\nIl pezzo fu anche la prima collaborazione post-Beatles tra McCartney e George Martin, che scrisse le partiture orchestrali del brano.\nMcCartney raccont\u00f2 che il personaggio di \"Uncle Albert\" (zio Alberto) gli era stato ispirato da suo zio. \"\u00ab\u00c8 una persona che ricordo con affetto, e quando ho composto la canzone mi \u00e8 uscita fuori una cosa un po' nostalgica\u00bb\" McCartney disse anche, rivolgendosi ad un giornalista americano: \"\u00abInvece Admiral Halsey, \u00e8 uno dei vostri, un Ammiraglio americano\u00bb\", riferendosi all'Ammiraglio William Halsey."}
{"id": "3141067", "revid": "6923", "url": "https://it.wikipedia.org/wiki?curid=3141067", "title": "Penelope Anne Coelen", "text": "Biografia.\nAll'epoca diciottenne, la Coelen \u00e8 stata la prima sudafricana a vincere il titolo di Miss Mondo. Dopo l'anno di regno tent\u00f2 la carriera di attrice con poca fortuna, e si dedic\u00f2 all'attivit\u00e0 di modella, lanciando anche una propria linea di prodotti di bellezza e profumi. In seguito ha sposato Graeme Rey, imprenditore dello zucchero."}
{"id": "3141068", "revid": "1305772", "url": "https://it.wikipedia.org/wiki?curid=3141068", "title": "Baimaclia", "text": ""}
{"id": "3141070", "revid": "400694", "url": "https://it.wikipedia.org/wiki?curid=3141070", "title": "Marita Lindahl", "text": "Biografia.\nAll'epoca diciannovenne, Marita Lindahl \u00e8 stata la prima finlandese a vincere il titolo di Miss Mondo. Quell'anno il concorso si tenne presso il Lyceum Theatre di Londra il 14 ottobre 1957. In precedenza la Lindahl era stata eletta Miss Finlandia."}
{"id": "3141071", "revid": "1305772", "url": "https://it.wikipedia.org/wiki?curid=3141071", "title": "Missa de beata Virgine", "text": "Molti compositori durante il Rinascimento composero delle messe intitolate \"Missa de beata Virgine\". Fra le pi\u00f9 famose si ricordano quelle di:"}
{"id": "3141072", "revid": "106456", "url": "https://it.wikipedia.org/wiki?curid=3141072", "title": "Santa Erentrude", "text": ""}
{"id": "3141075", "revid": "1833487", "url": "https://it.wikipedia.org/wiki?curid=3141075", "title": "Santa Cristina (Quinto di Treviso)", "text": "Santa Cristina \u00e8 l'unica frazione del comune di Quinto di Treviso, in provincia di Treviso.\nGeografia fisica.\nSorge all'estremit\u00e0 occidentale del territorio comunale, al confine con Morgano, Sant'Alberto di Zero Branco e Paese. L'abitato si estende per buona parte a nord-est del fiume Sile che scorre, in questo tratto, in una zona notevole dal punto di vista naturalistico, e per questo protetta nell'ambito del parco naturale regionale del Fiume Sile.\nMonumenti e luoghi d'interesse.\nChiesa parrocchiale.\nEdificio stile neogotico con caratteristico campanile posto inusualmente sopra il portale d'ingresso, possiede varie importanti opere d'arte tra cui spicca la pala d'altare (\"Madonna in trono col Bambino tra i Santi Cristina di Bolsena, Pietro, Liberale e Girolamo\").\nL'Oasi di Cervara.\nRappresenta una delle porte di accesso al parco naturale del Sile che, come gi\u00e0 accennato, a Santa Cristina forma un'importantissima zona palustre. Si estende su un isolotto di 25 ettari delimitato a nord dal Sile e a sud dalla Piovega. Alla base dell'ecosistema \u00e8 la fitta presenza di risorgive che danno vita a un ambiente ricchissimo dal punto di vista floristico e faunistico.\nL'importanza dell'area \u00e8 anche storica e culturale: all'interno sorge infatti il mulino di Cervara, attivo almeno dal 1325, a cui si aggiungono anche un casone e una peschiera, ricostruzioni storiche che illustrano le tradizionali attivit\u00e0 umane della zona.\nL'Oasi \u00e8 classificata come Sito di Interesse Comunitario."}
{"id": "3141085", "revid": "1097011", "url": "https://it.wikipedia.org/wiki?curid=3141085", "title": "Dilruba", "text": "La dilruba \u00e8 uno strumento musicale originario dell'India nord-occidentale appartenente alla famiglia dei cordofoni.\n\u00c8 simile al sitar, si differenzia perch\u00e9 viene suonato con l'archetto chiamato \"gaz\".\nOltre ad essere suonato nella musica tradizionale indiana \u00e8 stato utilizzato dai Beatles per il brano \"Within You Without You\", contenuto nell'album \"Sgt. Pepper's Lonely Hearts Club Band\"."}
{"id": "3141089", "revid": "287204", "url": "https://it.wikipedia.org/wiki?curid=3141089", "title": "Antonesti", "text": ""}
{"id": "3141090", "revid": "287204", "url": "https://it.wikipedia.org/wiki?curid=3141090", "title": "Ciietu", "text": ""}
{"id": "3141091", "revid": "400694", "url": "https://it.wikipedia.org/wiki?curid=3141091", "title": "Foursquare", "text": "Foursquare \u00e8 una social network basata sulla geolocalizzazione disponibile tramite web e applicazioni per dispositivi mobili.\nGli utenti eseguono il \"check-in\" (la registrazione della propria posizione) tramite la versione browser del sito o attraverso applicazioni su dispositivi che utilizzano il GPS. I \"check-in\" sono retribuiti con punti e talvolta con dei \"badge\". Il servizio \u00e8 stato creato da Dennis Crowley e Naveen Selvadurai, i due cominciarono a costruire la prima versione di Foursquare nell'autunno del 2008 e lo lanciarono nel Sud al Southwest Interactive di Austin, in Texas nel marzo del 2009. Crowley aveva precedentemente creato un progetto simile dal nome Dodgeball, che \u00e8 stato comprato da Google nel 2005 e messo \"offline\" nel 2009 per lasciare spazio a Google Latitude.\nA fine 2009 Foursquare ha raggiunto 100.000 utenti. Nell'agosto del 2010 i responsabili del social network hanno comunicato di aver raggiunto i 5 milioni di utenti registrati.\nIl 1\u00ba settembre 2010 l'azienda ha vinto il premio Technology Pioneer al World Economic Forum.\nIl 20 giugno 2011 ha raggiunto i 10 milioni di membri, notevole crescita rispetto ai 6 milioni di inizio anno, con una crescita del 67%.\nNell'aprile 2012 l'azienda ha comunicato di aver raggiunto i 20 milioni di utenti registrati, di aver superato i 2 miliardi di \"check-in\", e di aver assistito pi\u00f9 di 750.000 commercianti con la propria piattaforma.\nNel gennaio 2013 Foursquare ha comunicato di aver raggiunto i 30 milioni di utenti registrati e 3 miliardi di \"check-in\".\nNel febbraio 2014 Microsoft ha investito in Foursquare oltre 162 milioni di dollari, portando la valutazione dell'azienda a oltre 600 milioni di dollari.\nNel maggio 2014 Foursquare lancia l'app Swarm, disponibile per iOs, Android e Windows Phone, uno spin-off dedicato ai check-in e alla competizione con la propria cerchia di amici. Foursquare perde dunque la funzione di check-in e mantiene quella esplorativa.\nFunzionamento.\nFoursquare \u00e8 un'applicazione mobile e web che permette agli utenti registrati di condividere la propria posizione con i propri contatti. Il \"check-in\" nei luoghi permette di ottenere punti necessari a scalare una classifica settimanale, basata sugli ultimi 7 giorni, della quale fanno parte i contatti della propria stessa citt\u00e0. I \"check-in\" possono inoltre essere condivisi, insieme ad un breve status, collegando Foursquare ai propri profili Facebook e Twitter. Nella versione 1.3 dell'applicazione per iPhone \u00e8 stata introdotta la funzione \"ping\" che consiste nella ricezione, tramite notifiche push, degli aggiornamenti dei propri contatti. Gli utenti ricevono inoltre dei \"badge\", dei riconoscimenti per aver raggiunto certi obiettivi, eseguendo il check-in in certi luoghi, a una certa frequenza o trovandosi in una certa categoria di luoghi. \u00c8 stata annunciata la possibilit\u00e0 futura per gli utenti di creare badge personalizzati. Se un utente esegue il check-in in uno stesso luogo pi\u00f9 giorni di seguito e visita un luogo pi\u00f9 di qualsiasi altro utente nei precedenti 60 giorni ne diventa sindaco e il suo avatar \u00e8 inserito nella pagina relativa al luogo fino a quando un nuovo utente non esegue pi\u00f9 check-in del sindaco in carica. Per diventare sindaco non valgono check-in multipli eseguiti nello stesso luogo durante lo stesso giorno. I proprietari di un'attivit\u00e0 hanno la facolt\u00e0, qualora la pagina relativa al luogo non sia stata creata da loro, di reclamarla e di offrire sconti e offerte al sindaco o agli utenti che vi fanno il check-in.\nGli utenti possono inoltre creare una lista pubblica di cose da fare e scrivere dei brevi suggerimenti per gli utenti che seguono check-in nel luogo stesso o in quelli vicini.\nDal 15 agosto 2011 gli utenti possono inoltre creare e a loro volta seguire delle liste tematiche nelle quali inserire consigli per i propri amici.\nAl suo lancio nel 2009 Foursquare era disponibile in maniera limitata in sole 100 aree metropolitane in tutto il mondo. Nel gennaio 2010 il social network ha cambiato il modello alla base dei check-in permettendo di fatto di effettuarlo in qualsiasi parte del mondo. A marzo del 2010 il servizio ha superato i 500000 utenti attivi mentre a luglio 2010, in soli 4 mesi, \u00e8 riuscito a superare la quota di 2 milioni.\nFoursquare \u00e8 disponibile con applicazioni dedicate per iOS, Android, WebOS, Windows Phone e Blackberry. Gli utenti Symbian e Pocket PC possono usare Foursquare attraverso Waze, disponibile anche per iOS, Android, Windows Phone e Blackberry. Il servizio \u00e8 comunque accessibile tramite browser mobili attraverso i quali i luoghi devono per\u00f2 essere cercati manualmente e non possono essere trovati automaticamente tramite il GPS come avviene nelle applicazioni dedicate. Il 16 aprile a Tampa, in Florida e successivamente a Manchester, New Hampshire \u00e8 stato dichiarato il \"Foursquare Day\".\nFoursquare 2.0.\nA settembre 2010 \u00e8 stata lanciata la versione 2.0 che aiuta gli utenti a scoprire nuovi luoghi e attivit\u00e0 oltre a condividere la propria posizione come gi\u00e0 avveniva nelle versioni precedenti. Le due liste, cose da fare e suggerimenti, sono state separate e messe in evidenza per aumentarne l'usabilit\u00e0. \u00c8 stato inoltre aggiunto un tasto per aggiungere pi\u00f9 facilmente un luogo alla lista delle cose da fare. A partire da questa versione l'applicazione ricorda inoltre all'utente le cose da fare che si trovano nelle sue immediate vicinanze. Applicazioni di terze parti come quelle di The New York Times, Wall Street Journal e Zagat hanno aggiunto il tasto \"Add to my Foursquare\" che permette di aggiungere determinati luoghi alla propria lista di cose da fare. Il 20 dicembre 2010 \u00e8 stato distribuito un importante aggiornamento del sito e delle relative applicazioni per iOS e Android che ha visto l'introduzione dei commenti e delle foto nei Check-In e la possibilit\u00e0 di caricare foto pubbliche dei luoghi nelle relative schede.\nFoursquare 3.0.\nA soli due anni dalla presentazione di Crowley e Salvadurai della prima versione di Foursquare e a sei mesi dall'ultimo importante aggiornamento, il 9 marzo 2011 il social network arriva al suo terzo aggiornamento maggiore. L'aggiornamento punta a rendere Foursquare un'applicazione utile a segnalare all'utente, in base ai suoi check-in e ai suoi gusti, luoghi e attivit\u00e0 che potrebbero interessargli. La nuova versione mostra il completo rinnovamento della sezione personale dell'utente con una nuova classifica e una serie di altre sezioni: \"Categorie pi\u00f9 esplorate\" e \"Primi posti\" sono le nuove liste che vanno ad arricchire la cronologia dei luoghi visitati gi\u00e0 introdotta nella versione precedente e che mostrano una breve lista della tipologia di posti e dei luoghi specifici pi\u00f9 visitati negli ultimi sei mesi. La vera novit\u00e0 di questo nuovo aggiornamento maggiore \u00e8 per\u00f2 la sezione \"Esplora\" che permette all'utente, a partire da alcuni parametri e filtri personalizzabili come la scelta del luogo per tipologie predefinite o selezionabili attraverso una riga di ricerca e l'impostazione di un raggio di ricerca massimo, di trovare luoghi interessanti nelle immediate vicinanze secondo i propri gusti personali e quelli dei propri amici o di trovare luoghi popolari in Foursquare a partire dal numero di Check-in e di consigli lasciati dagli altri utenti. La nuova sezione ha una doppia possibilit\u00e0 di consultazione: la prima \u00e8 la classica visualizzazione a lista che segnala un elenco dei luoghi interessanti e mostra se ogni posto, con i suoi relativi suggerimenti, ci viene suggerito perch\u00e9 ci siamo stati in precedenza (in questo caso viene mostrato anche il numero di check-in che vi abbiamo effettuato), perch\u00e9 visitato dai nostri amici, (in questo caso viene mostrato quanti nostri amici l'hanno visitato), o se ci viene mostrato perch\u00e9, avendo un alto numero di Check-in e suggerimenti, \u00e8 popolare per l'intera community di Foursquare. Alternativamente \u00e8 possibile visualizzare i risultati su una mappa che ci mostrer\u00e0 contemporaneamente la nostra posizione attuale e i segnalini corrispondenti ai luoghi suggeriti.\nFoursquare 4.0.\nNel mese di ottobre 2011 viene presentato Foursquare Radar, una nuova feature distribuita attraverso un aggiornamento della versione per iPhone. Attivando questa funzione, che \u00e8 opzionale, quando seguiremo una lista Radar sar\u00e0 in grado di dirci se siamo vicini ad una venue presente sulla lista stessa. E ancora, se tre o pi\u00f9 amici fanno check-in in una venue, Radar ci mostrer\u00e0 la venue cos\u00ec da poterci incontrare.\nIl 16 novembre 2011 il sito viene rinnovato sotto molti aspetti, gli utenti vengono incentivati a scoprire nuovi posti grazie ad una mappa messa in risalto in homepage, e a sbloccare nuovi badge diventanto utenti competenti, mentre le aziende vengono incentivate a sfruttare gli special. A cambiare sono anche le pagine interne dedicate ai badge, agli amici, alle statistiche e alle impostazioni. Nella pagina di una venue viene data pi\u00f9 importanza a foto e consigli, mentre la pagina dedicata alle liste mostra quelle pi\u00f9 in voga e quelle create dai nostri amici.\nI badge.\nI badge sono riconoscimenti che si ottengono eseguendo il check-in in alcuni luoghi. Alcuni badge possono essere ottenuti eseguendo check-in solo in determinate citt\u00e0. Inizialmente tutti i badge erano legati alla citt\u00e0 in cui erano stati ottenuti ma successivamente Foursquare ne ha cambiato il funzionamento e ora i badge globali ottenuti non sono pi\u00f9 legati alla citt\u00e0 ma sono validi ovunque. Una volta ottenuto il badge rimane permanentemente sul profilo dell'utente. Foursquare non ha attualmente reso noto come ottenere diversi dei badge disponibili. I badge di base, pi\u00f9 semplici da ottenere, sono legati al numero di check-in e ai chilometri percorsi. Altri sono legati a determinati tag che possono essere legati a certi luoghi. Altri sono legati a una citt\u00e0, a una certa categoria di luoghi a eventi o a incontri. Alcuni badge hanno la stessa icona ma vanno ottenuti in maniera differente l'uno dall'altro. Allo stesso modo ci sono alcuni badge che vengono ottenuti differentemente pur avendo nomi simili: e il caso di \"Far Far Away\", \"Trifecta\" e \"I'm on a Boat\". Il 23 settembre 2010 Foursquare ha annunciato che \u00e8 possibile ottenere badge non pi\u00f9 solo eseguendo check-in ma anche completando compiti dalla propria lista di cose da fare.\nUn aggiornamento riguardo ai badge \u00e8 stato introdotto nel Novembre 2011 con l'aggiunta dei badge esperienza, i quali sono divisi su tre livelli e hanno la funzione di assegnare un riconoscimento per il proprio livello di competenza, sancito in base al numero di check-in eseguiti. Il motto recita cos\u00ec: \"Expertise badges represent who you are and what you know best\".\nIl primo partner badge italiano \u00e8 stato realizzato dalla Vodafone ed \u00e8 nominato \"Vodafone Passport\", attivo dal 16 luglio 2011 al 30 settembre 2011.\nPromozioni.\nLe promozioni (\"special\" in inglese) sono un incentivo per gli utenti ad effettuare check-in in una determinata venue. Ci sono pi\u00f9 di 750.000 punti vendita che offrono diverse promozioni, i principali casi di successo sono quelli che offrono uno sconto con l'acquisto, quelli che regalano qualcosa, o quelli che offrono un trattamento speciale ai clienti migliori. Gli Special sono gratuiti e valgono solo per i luoghi dichiarati. Sono disponibili sette tipi di promozioni, che hanno come requisiti la capacit\u00e0 di soddisfare immediatamente l'offerta, e non deve essere presente nessuna pubblicit\u00e0. Fra le tipologie troviamo quelle lampo, quelle fedelt\u00e0, quelle per i mayor o quelle per i gruppi.\nPromozioni ritirate\nFoursquare ha deciso di ritirare diverse tipologie di Special, dall'8 novembre 2013 per i nuovi utilizzatori e dal 1\u00ba febbraio 2014 per tutti quelli che li avevano creati. Gli Special ritirati sono: Flash, Swarm, Friends e Mayor. Rimangono quindi attivi il Newbie, Check-in e Loyalty.\nLo status di Superuser.\nIl servizio prevede tre livelli Superuser (in italiano: superutente) che non vanno confusi con il badge \"Super User\". Lo status Superuser\n \u00e8 assegnato agli utenti che effettuano check-in e aggiungono luoghi al database del sito molto frequentemente ai quali vengono assegnati delle possibilit\u00e0 di amministrazione delle pagine relative ai luoghi. A ognuno dei tre livelli corrispondono delle possibilit\u00e0 gestionali relative al database dei luoghi presenti sul sito:\nPer i Superuser \u00e8 stata creata anche Hopscotch, un'applicazione ideata appositamente ed esclusivamente per la gestione delle venue creata da Nick Patrick. Tramite l'app, disponibile solo per iOS, \u00e8 possibile modificare gli indirizzi, le categorie, individuare venue duplicate e inviare la segnalazione per unirle.\nFoursquare per marchi e aziende.\nA partire dal febbraio del 2010 Foursquare ha stretto degli accordi con Zagat, Bravo, Conde Nast, The New York Times e alcuni altri marchi disponibili a offrire suggerimenti, offerte speciali e nuovi badge a chi visita luoghi a essi legati. Il taglio in parte ludico di questo social network \u00e8 confermato dalle diverse iniziative italiane che in numerose citt\u00e0 del mondo lo vedono coinvolto. Esempio Italiano in tal senso \u00e8 stata la \"Prima Conferenza dei Sindaci di Foursquare\" o 4sqconf, organizzata da Mimulus e svoltasi il 17 luglio 2010 a Bologna. Inoltre il 24 settembre 2010 a Milano, all'interno della Social Media Week, Mimulus, ha progettato e poi organizzato, insieme a Vodafone Italia e Augmendy , una caccia al tesoro chiamata \"Surfin' Milan\" che prevedeva l'uso di Facebook, Twitter e dei check-in di Foursquare presso monumenti e luoghi di interesse del capoluogo lombardo per ottenere indizi sulle tappe successive e aggiudicarsi il premio finale.\nCon il lancio della versione 3 di Foursquare avvenuta nel mese di marzo del 2011, l'azienda ha lanciato anche nuove possibilit\u00e0 per aziende, marchi e commercianti che hanno la possibilit\u00e0 di rivendicare la paternit\u00e0 del marchio o del negozio e di accedere a monitoraggi e statistiche sugli avventori che effettuano check-in oltre che di offrire specials ai propri clienti. Oltre gli ormai noti benefici dedicati a chi diventa sindaco di un punto vendita di catene di alcuni determinati marchi Foursquare ha introdotto nuove tipologie di specials: special per gli swarms, per i gruppi di amici, per i clienti fedeli, per i newbie. Il proprietario di un marchio o di un negozio pu\u00f2 cos\u00ec premiare e fidelizzare non solo il cliente che frequenta maggiormente il punto vendita ma anche coloro che vi si avvicinano per la prima volta o che portano con s\u00e9 amici e quindi altri potenziali clienti. Contestualmente all'uscita di Foursquare 3.0 l'azienda ha stretto un importante accordo con American Express che dal 10 marzo 2011, durante l'annuale SXSW, ha dato via a un esperimento pilota in oltre 60 esercizi commerciali di Austin, in Texas che hanno iniziato a offrire sconti e promozioni agli utenti del social-network secondo la formula \"spendi $5, risparmi $5\". Data la pronta risposta degli utenti l'esperimento \u00e8 stato ripetuto nel Luglio dello stesso anno su scala nazionale (sempre negli USA). Due catene nazionali hanno aderito all'iniziativa: H&amp;M, che spendendo 75$ te ne restituisce 10$, e Sport Authority, che spendendo 50$ ne rimborsa 20$.Il 2 agosto 2011 Foursquare ha introdotto una nuova, pi\u00f9 semplice, veloce e intuitiva procedura per la creazione di pagine per aziende e marchi. Mentre precedentemente le aziende che avessero voluto creare una pagina dovevano compilare un foglio di calcolo e inviarlo ai dipendenti del social network perch\u00e9 venisse approvato, successivamente la procedura \u00e8 stata automatizzata e semplificata. Requisito fondamentale per iniziare a creare una pagina \u00e8 il possesso di un account Twitter, l'invio di un banner che faccia da testata per la pagina e l'inserimento di almeno 5 consigli che permettono al marchio di apparire nella galleria pubblica delle pagine ed essere visibile agli utenti. L'azienda pu\u00f2 collegare la sua pagina di Foursquare alla propria pagina Facebook o al proprio profilo Twitter e pu\u00f2 effettuare, proprio come un normale utente, check-in in luoghi ed eventi in cui \u00e8 presente il marchio in modo da fidelizzare i propri clienti."}
{"id": "3141092", "revid": "287204", "url": "https://it.wikipedia.org/wiki?curid=3141092", "title": "Cirpesti", "text": ""}
{"id": "3141095", "revid": "287204", "url": "https://it.wikipedia.org/wiki?curid=3141095", "title": "Costangalia", "text": ""}
{"id": "3141099", "revid": "287204", "url": "https://it.wikipedia.org/wiki?curid=3141099", "title": "Gotesti", "text": ""}
{"id": "3141100", "revid": "287204", "url": "https://it.wikipedia.org/wiki?curid=3141100", "title": "Haragis", "text": ""}
{"id": "3141102", "revid": "287204", "url": "https://it.wikipedia.org/wiki?curid=3141102", "title": "Larguta", "text": ""}
{"id": "3141103", "revid": "287204", "url": "https://it.wikipedia.org/wiki?curid=3141103", "title": "Pleseni", "text": ""}
{"id": "3141104", "revid": "309289", "url": "https://it.wikipedia.org/wiki?curid=3141104", "title": "Provincia Orhon", "text": ""}
{"id": "3141105", "revid": "287204", "url": "https://it.wikipedia.org/wiki?curid=3141105", "title": "Sadic", "text": ""}
{"id": "3141107", "revid": "287204", "url": "https://it.wikipedia.org/wiki?curid=3141107", "title": "Samalia", "text": ""}
{"id": "3141111", "revid": "287204", "url": "https://it.wikipedia.org/wiki?curid=3141111", "title": "Tiganca", "text": ""}
{"id": "3141113", "revid": "287204", "url": "https://it.wikipedia.org/wiki?curid=3141113", "title": "Visniovca", "text": ""}
{"id": "3141117", "revid": "767487", "url": "https://it.wikipedia.org/wiki?curid=3141117", "title": "Chrystian Piotr Aigner", "text": "Studi\u00f2 a Roma; costru\u00ec in severo stile neoclassico la chiesa di Santa Maria a Pu\u0142awy, la chiesa di Sant'Alessandro e la zecca a Varsavia e un monumento a Napoleone Bonaparte a Kalisz."}
{"id": "3141118", "revid": "729019", "url": "https://it.wikipedia.org/wiki?curid=3141118", "title": "Nikki Sanderson", "text": "Tra le sue interpretazioni pi\u00f9 note, figurano quelle nel film horror \" Boogeyman 3 \" (2008) e quelle nelle serie televisive \"Coronation Street\" (1999 - 2005) e \"Heartbeat\" (2008 - 2009).\nBiografia.\nVita privata.\nHa avuto una storia, dal 2005 al 2009, con il collega Danny Young, conosciuto sul set della serie televisiva \"Coronation Street\"."}
{"id": "3141122", "revid": "287204", "url": "https://it.wikipedia.org/wiki?curid=3141122", "title": "Aigner", "text": ""}
{"id": "3141124", "revid": "767487", "url": "https://it.wikipedia.org/wiki?curid=3141124", "title": "To Let", "text": "To Let \u00e8 l'album di debutto di Xavier Rudd, pubblicato nel 2002."}
{"id": "3141127", "revid": "110157", "url": "https://it.wikipedia.org/wiki?curid=3141127", "title": "Baccealia", "text": "Baccealia \u00e8 un comune della Moldavia situato nel distretto di C\u0103u\u0219eni di 1.781 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3141129", "revid": "171091", "url": "https://it.wikipedia.org/wiki?curid=3141129", "title": "Centrale laiti\u00e8re de la Vall\u00e9e d'Aoste", "text": "La Centrale Laiti\u00e8re Vall\u00e9e d'Aoste Srl \u00e8 un'azienda italiana, con sede a Gressan, in Valle d'Aosta, specializzata in prodotti lattiero-caseari tradizionali del territorio alpino.\nStoria.\nLa Centrale Laiti\u00e8re Vall\u00e9e d\u2019Aoste, fondata nel 1965, \u00e8 una delle aziende storiche della Valle d\u2019Aosta, radicata sul territorio, nell\u2019ambito della valorizzazione dei prodotti valdostani della filiera latteo casearia di qualit\u00e0. Una realt\u00e0 imprenditoriale, oggi privata, di eccellenza, nella filiera agro-alimentare valdostana, che esprime ancora oggi i valori della tradizione e dell\u2019autenticit\u00e0, nel solco dell\u2019innovazione oggi di attualit\u00e0. La Centrale Laiti\u00e8re \u00e8 una moderna azienda specializzata nella produzione e commercializzazione diretta di prodotti dell\u2019industria lattiero - casearia. L'attuale propriet\u00e0, dal 5 agosto 2021, \u00e8 della societ\u00e0 valdostana \u201cValle d'Aosta Alimenti\"."}
{"id": "3141131", "revid": "6923", "url": "https://it.wikipedia.org/wiki?curid=3141131", "title": "Le quattro valli", "text": "Le quattro valli (lingua farsi \u0686\u0647\u0627\u0631 \u0648\u0627\u062f\u06cc \"Chah\u00e1r V\u00e1d\u00ed\") \u00e8 un libro scritto in persiano da Bah\u00e1'u'll\u00e1h, il fondatore della Fede bahai. \"Le quattro valli\" viene spesso pubblicato assieme a \"Le sette valli\" (farsi \u0647\u0641\u062a \u0648\u0627\u062f\u06cc \"Haft-V\u00e1d\u00ed\"), scritto sempre da Bah\u00e1'u'll\u00e1h, con il titolo di \"Le sette valli e le quattro valli\", anche se le due opere sono diverse e non strettamente correlate. L'opera \u00e8 un testo particolarmente importante della religione bahai.\nL'Opera.\n\"Le quattro valli\" fu scritto attorno al 1857 a Baghdad in risposta alle domande di Shaykh 'Abdu'r-Rahman-i-Kark\u00f9k\u00ec, leader della Qadiriyya appartenente al Sufismo.. 'Abdu'r-Rahman-i-Kark\u00f9k\u00ec, che non fu mai indicato come un Bah\u00e1'\u00ed, aveva un grande rispetto e una grande ammirazione per Bah\u00e1'u'll\u00e1h.\nNel libro Bah\u00e1'u'll\u00e1h descrive le qualit\u00e0 e i gradi di quattro tipi di viandanti mistici: \"Coloro che procedono nel viaggio mistico sono di quattro tipi.\"\nEssi sono:\nL'ultimo tipo \u00e8 considerato la pi\u00f9 alta e vera forma di unione mistica.\nContenuto.\nNell'opera sono sinteticamente e implicitamente trattati, fra l'altro, le interpretazioni delle sacre scritture, le religioni, i credi del passato, gli scritti mistici, la conoscenza, la filosofia, il mistero della creazione, la medicina.\nAttraverso questo testo Bah\u00e1'u'll\u00e1h esorta gli uomini a curare l'educazione, il carattere e ad ispirare la propria vita alle virt\u00f9 divine."}
{"id": "3141132", "revid": "3115", "url": "https://it.wikipedia.org/wiki?curid=3141132", "title": "Lago Ciardonnet", "text": "Il lago Ciardonnet (a volte chiamato anche \"Chardonnet\") \u00e8 un lago alpino situato a 2.552 metri di altezza nel Parco naturale Orsiera-Rocciavr\u00e8, in comune di Roure (TO).\nMorfologia.\nIl lago ha all'incirca la forma di un triangolo isoscele con il lato pi\u00f9 corto orientato in senso est/ovest e il vertice opposto situato a nord. Si trova al centro di una conca dominata in destra idrografica dalle due cime che formano il monte Orsiera e chiusa, sulla sinistra, dalle punte Gavia e Rocca Nera.\nEscursionismo.\nAl lago si pu\u00f2 accedere facilmente seguendo il sentiero n\u00b0 336 che, con partenza dal Rifugio Selleries, raggiunge lo specchio d'acqua passando per l'alpe omonima."}
{"id": "3141135", "revid": "834", "url": "https://it.wikipedia.org/wiki?curid=3141135", "title": "C\u0103inari", "text": "C\u0103inari \u00e8 una citt\u00e0 della Moldavia situata nel distretto di C\u0103u\u0219eni di 4.510 abitanti al censimento del 2004.\nDista 45\u00a0km a sud di Chi\u0219in\u0103u\nStoria.\nLa citt\u00e0 \u00e8 menzionata per la prima volta in un documento ufficiale nel 1525. Al censimento del 1817 risultano 291 famiglie ed una chiesa di legno costruita nel 1778. Alla fine del secolo gli abitanti sono 1.167, 1.460 nel 1910. Alla fine della prima guerra mondiale venne costruita la ferrovia Revaca-C\u0103inari, che permise il collegamento tra il nord ed il sud della Bessarabia\nLocalit\u00e0.\nLa citt\u00e0 \u00e8 formata dall'insieme delle seguenti localit\u00e0: (popolazione 2004)\nEconomia.\nLa maggioranza della popolazione \u00e8 impegnata nell'agricoltura e nell'industria delle trasformazioni agricole, tra le quali una cantina per la produzione di vino"}
{"id": "3141136", "revid": "178076", "url": "https://it.wikipedia.org/wiki?curid=3141136", "title": "Lago Chardonnet", "text": ""}
{"id": "3141137", "revid": "253269", "url": "https://it.wikipedia.org/wiki?curid=3141137", "title": "Lainie Kazan", "text": "Biografia.\nNata nel \"borough\" newyorkese di Brooklyn nel 1940 da genitori entrambi ebrei (padre aschenazita d'origine russa e madre sefardita nata in Turchia), Lainie fa parte dell'associazione dei \"Giovani Musicisti\", del progetto per combattere l'AIDS a Los Angeles, e del B'nai B'rith.\nSi laure\u00f2 alla Hofstra University ad Hempstead.\nCarriera.\nLainie fece il suo debutto nel 1961, a Broadway, con \"The Happiest Girl in the World\", segu\u00ecto l'anno successivo da \"Bravo Giovanni\".\nLavor\u00f2 quindi con Barbra Streisand in \"Funny Girl\" (entrambe avevano frequentato lo stesso liceo a New York, l'Erasmus Hall High School).\nSuccessivamente, dopo aver risolto dei gravi problemi alla gola, si diede al canto.\nMentre cresceva la sua popolarit\u00e0, la Kazan pos\u00f2 nuda per un'edizione del 1970 di \"Playboy\"; tale immagine fu riutilizzata in \"Pocket Playboy\" #4, nel 1974. Queste sue foto ispirarono il look della supereroina della DC Comics Big Barda.\nLa Kazan fu ospite del variet\u00e0 televisivo di Dean Martin per ben ventisei volte. Cominci\u00f2 poi a lavorare in diverse serie televisive come \"La Tata\", dove recit\u00f2 la parte dell'impetuosa zia Freida; imperson\u00f2 quindi la madre del personaggio di Kirstie Alley in \"L'atelier di Veronica,\" cui seguirono altre apparizioni come guest-star in \"A cuore aperto\", Beverly Hills 90210\"Il tocco di un angelo,\" e \"Will &amp; Grace\".\nHa lavorato anche in \"My Big Fat Greek Life\", una serie TV basata sul film di Nia Vardalos \"Il mio grosso grasso matrimonio greco\", nel quale aveva recitato.\nAppare in alcune scene (cancellate nella versione cinematografica) in \"Io vi dichiaro marito e... marito\", nel ruolo della madre di Adam Sandler: queste scene sono visibili solo nei contenuti speciali del DVD o in altre versioni del film presenti su Internet.\nRitornata a Broadway per recitare nel musical \"My Favorite Year\", la Kazan ha ottenuto una nomination al Tony Award. Ha recitato poi in \"I monologhi della vagina\", in \"A Little Night Music,\" in \"Man of La Mancha\" e in \"Chi ha paura di Virginia Woolf?\".\n\u00c8 apparsa anche nell'episodio \"Rivelazioni\" di \"Ugly Betty,\" nel ruolo della madre di Bobby, cognato di Betty Suarez, nella settima stagione di \"Desperate Housewives\" e in un episodio di Boston Legal, nel ruolo di giudice."}
{"id": "3141150", "revid": "25152", "url": "https://it.wikipedia.org/wiki?curid=3141150", "title": "Quattro valli", "text": ""}
{"id": "3141154", "revid": "117113012", "url": "https://it.wikipedia.org/wiki?curid=3141154", "title": "Santa Maria del Rovere", "text": "Santa Maria del Rovere (anche Santa Maria della Rovere; \"Madona Rovare\" in veneto) \u00e8 un quartiere del comune di Treviso, situato nell'immediata periferia settentrionale della citt\u00e0. Si tratta di uno dei quartieri pi\u00f9 popolosi del comune.\nNel corso del XX\u00b0 secolo il quartiere di Santa Maria del Rovere ha subito una rapida espansione urbanistica e demografica, portando, di fatto, ad inglobare altri sobborghi e localit\u00e0 minori quali Sant'Artemio, la Madonnetta, le Acquette ad est della strada Pontebbana, e le Corti ad ovest dell'arteria suddetta. Il quartiere si presenta, al giorno d'oggi, come agglomerato urbano di transizione tra citt\u00e0 e campagna, caratterizzato, dunque, dalla coesistenza di edilizia popolare del primo e secondo dopoguerra, e di antichi fabbricati plurisecolari coi caratteri dell'architettura tradizionale veneta.\nDal punto di vista amministrativo, costituisce, assieme ai quartieri di Fiera e Selvana, la circoscrizione B-est del comune di Treviso. A livello religioso, invece, \u00e8 sede della parrocchia di S. Anna Madre della B.V. \nGeografia fisica.\nSanta Maria del Rovere si trova a nord del centro storico, lungo la strada statale 13 Pontebbana. Il quartiere si estende tra il canale Piavesella di Nervesa e strada della Repubblica ad ovest, ed il parco dello Storga ad est. La strada Pontebbana rappresenta il confine tra il quartiere e il comune di Villorba, a partire da Villa Felissent sino ai terreni in prossimit\u00e0 dello svincolo con la SP92. Viale Brigata Marche e, in linea di massima, la ferrovia Venezia-Udine, separano Santa Maria del Rovere rispettivamente dai quartieri di San Pio X\u00b0 e Selvana.\nStoria.\nIn epoca medievale la zona, inclusa ovviamente nel territorio di Treviso, era conosciuto come colmello di \"Spineda\", toponimo che ricorderebbe una piantagione di arbusti spinosi che supportava la cinta muraria nella difesa della citt\u00e0. Dal punto di vista amministrativo, apparteneva al quartiere \"Oltrecagnan\", mentre da quello ecclesiastico faceva capo alla parrocchia di San Tomaso, nel centro storico (cos\u00ec come i vicini colmelli di Selvana e Sambugole). La \"Cal Nova\" (attuale Pontebbana) separava Spineda dai colmelli di San Bartolomeo, Le Corti e Fontane (da sud a nord). Si trattava ancora di una zona rurale scarsamente popolata.\nCon l'avvento della Serenissima avviene una riorganizzazione amministrativa: viene istituita la podesteria di Treviso suddivisa in nuovi quartieri e Spineda viene assegnata alla \"Zosagna di Sopra\".\nNel Cinquecento, tutta l'area tra la Cal di Breda e Porta San Tomaso viene adibita a zona di addestramento per la \"cernida\", la milizia territoriale veneta: \u00e8 la cosiddetta \"Spianata\", toponimo che ha poi affiancato in documenti e mappe il preesistente Spineda; con il tempo, tuttavia, questa vasta area venne progressivamente ridimensionata. Gi\u00e0 nel Seicento parte del territorio \u00e8 assegnato ad alcune famiglie del patriziato veneziano e, di conseguenza, si sviluppano i primi importanti insediamenti, distribuiti principalmente lungo il Limbraga e le attuali vie Acquette, Cal di Breda e della Madonnetta. Sotto Napoleone il luogo \u00e8 ancora in uso (\"campo di Marte\"), cos\u00ec come sotto gli Austriaci e dopo l'Unit\u00e0 d'Italia (\"piazza d'armi\") ma si ridusse rapidamente fino a scomparire con l'espansione urbana del Novecento.\nIl vero boom urbanistico del quartiere si verifica per\u00f2 nel Novecento con la costruzione della caserma \"Salsa\" (1915), oggi dismessa, e con i piani di edilizia popolare attuati durante il Ventennio e negli anni sessanta-settanta.\nSi staccava dalla Statale Pontebbana, anche Via Fellissent, una strada denominata Via Fonderia, per via di questa attivit\u00e0, dismessa alla fine della seconda guerra mondiale, alla quale si accedeva mediante un ponte sulla Piavesella. Tale denominazione le deriva perch\u00e9 prende l'acqua dal fiume Piave.\nMonumenti e luoghi d'interesse.\nChiesa parrocchiale.\nA partire dal Cinquecento \u00e8 attestato un santuario mariano affacciato alla Cal Nova, intitolato alla \"Madonna del Rovere\" perch\u00e9 nei pressi sorgeva una grossa quercia. Nei secoli ha subito numerosi rimaneggiamenti e ampliamenti (l'ultimo nel secondo dopoguerra) che gli hanno conferito l'attuale maestoso aspetto. Alla fine del XVII secolo risale invece la costruzione della casa canonica.\nLa parrocchia di Santa Maria del Rovere fu istituita il 31 dicembre 1814, dopo la soppressione, a fine Settecento, della parrocchia di San Tomaso. Comprende tutta la zona a ovest della Pontebbana, incluso Sant'Artemio.\nChiesetta della Madonnetta.\nIl piccolo edificio, lungo la Storga, risale molto probabilmente alla fine del Seicento."}
{"id": "3141157", "revid": "304380", "url": "https://it.wikipedia.org/wiki?curid=3141157", "title": "Ruggieri D'Amici", "text": ""}
{"id": "3141161", "revid": "339392", "url": "https://it.wikipedia.org/wiki?curid=3141161", "title": "Odetta Holmes", "text": ""}
{"id": "3141164", "revid": "600229", "url": "https://it.wikipedia.org/wiki?curid=3141164", "title": "Missa de beata Virgine (Josquin)", "text": "La Missa de beata Virgine \u00e8 una composizione di musica sacra secondo l'ordinario della messa, realizzata dal compositore del Rinascimento, Josquin des Prez. Si tratta di un'opera tarda, probababilmente composta o assemblata intorno al 1510, che fu la sua messa pi\u00f9 nota verso la fine del XVI secolo.\nMessa.\nLa \"Missa de beata Virgine\" \u00e8 abbastanza anomala fra le messe di Josquin in quanto i primi due movimenti sono scritti per quattro voci e gli ultimi tre per cinque, con la quinta derivata canonicamente. Cos\u00ec come la maggior parte delle composizioni secondo l'ordinario della messa, \u00e8 in cinque parti o movimenti:\nEssa impiega diversi temi di canto gregoriano per ogni movimento, ed \u00e8 composta nello stile della messa parafrasi, nel quale i canti originari vengono elaborati, passati fra le varie voci, o cantati in diverse voci simultaneamente. La messa \u00e8 una delle quattro di Josquin basata su canzoni, e probabilmente la sua penultima (le altre sono \"Missa Gaudeamus\", un lavoro relativamente giovanile, la \"Missa Ave maris stella\" e la \"Missa Pange lingua\"; tutte, in un certo modo, a glorificazione della Vergine Maria). Tutti i canti della \"Missa de Beata Virgine\" sono un omaggio alla Vergine Maria, e l'intero lavoro \u00e8 una \"messa alla Madonna\", messa votiva del sabato, genere popolare intorno al 1500. Dal momento che la musica dei primi due movimenti - il Gloria e il Credo - \u00e8 apparsa in modo indipendente su fonti vaticane, che circolavano nel 1503 o prima, si \u00e8 presunto che la messa sia stata poi assemblata da pezzi sciolti e che, molto probabilmente, le parti a cinque voci siano state composte intorno al 1510. La prima apparizione della messa completa avvenne nel libro di messe di Joaquin del 1514 di Ottaviano Petrucci, il suo terzo, ma si \u00e8 ipotizzato anche che lo stesso Petrucci potrebbe averla assemblata da una serie di pezzi esistenti. Molto probabilmente Josquin prese il Gloria e il Credo, che aveva gi\u00e0 scritto, e poi scrisse un Kyrie conforme al Gloria e aggiunse un Sanctus e un Agnus in accordo con il Credo, data la coerenza modale fra i primi due movimenti e poi gli ultimi tre.\nLa \"Missa de beata Virgine\" fu una delle ultime tre messe di Josquin, assieme alla \"Missa sine nomine\" ed alla \"Missa Pange lingua\". Essa fu probabilmente la terzultima e la \"Missa Pange lingua\" l'ultima. Distinguere le ultime messe e il suo tardo stile in generale \u00e8 una semplificazione: Josquin si lascia alle spalle l'elaborato artificio contrappuntistico evidente nelle messe del periodo precedente, come ad esempio nella \"Missa l'homme arm\u00e9 \" e ha scritto musica con la quale far emergere il significato del testo, ed averlo compreso, era pi\u00f9 importante di qualsiasi virtuosismo.\nI movimenti differiscono nel loro trattamento del canto piano di origine. Il Kyrie ha il canto in tutte le voci, imitativamente parafrasato, il Gloria considera il canto come cantus firmus, migrandolo da voce a voce. Timbricamente, entrambi i movimenti terminano in Sol, e la maggior parte di loro sono in cadenze Sol o Re. Il Credo, il primo movimento a cinque voci, si conclude con una sorprendente cadenza frigia in Mi e si avvale di tecniche canoniche di maggior rispetto che nei movimenti precedenti. Il suono complessivo \u00e8 pi\u00f9 scuro e ricorda la musica di Johannes Ockeghem. Il Sanctus \u00e8 insolito fra i movimenti di messa di Josquin, in cui le cinque voci cantano tutte senza soluzione di continuit\u00e0: normalmente Josquin rompe la tessitura con passaggi ridotti. Eppure, la tessitura \u00e8 leggera, con le voci che cantano in polifonia soltanto qualche volta. Nell'Agnus Dei conclusivo, il canto \u00e8 trattato liberamente, e la struttura \u00e8 simile a quella che Josquin utilizz\u00f2 nelle sue canzoni. Sia il Sanctus che l'Agnus cadenzano in Do.\nLa popolarit\u00e0 di questa messa nel XVI secolo, fu dovuta alla sua tessitura \"sensualmente accattivante\", che prefigura la musica dei compositori successivi come Crist\u00f3bal de Morales e Nicolas Gombert."}
{"id": "3141176", "revid": "1305772", "url": "https://it.wikipedia.org/wiki?curid=3141176", "title": "Stabiuzzo", "text": "Stabiuzzo \u00e8 una frazione del comune di Cimadolmo, in provincia di Treviso.\nGeografia fisica.\nIl piccolo abitato si sviluppa a sud del capoluogo comunale, lungo via Stabiuzzo. \u00c8 compreso a ovest dal corso del fiume Piave (qui si riuniscono i due rami che delimitano le Grave di Papadopoli) e a est dal rio Negrisia suo affluente.\n\u00c8 una zona rurale poco urbanizzata, con vaste aree coltivate a vigneti e una modesta area boschiva lungo l'argine del Piave.\nStoria.\nRappresenta uno degli insediamenti pi\u00f9 antichi della zona: si ritiene che il primo nucleo si fosse formato attorno a un presidio militare romano lungo la via Postumia (che qui attraversava il Piave tramite un guado se non un ponte). Il toponimo sembra derivare da \"stabulum\" \"stalla\" poich\u00e9 la stazione era attrezzata per il cambio dei cavalli.\nLa vicinanza a questa direttrice e al corso del fiume fece di Stabiuzzo un centro di una certa importanza: vi si trovava una pieve, citata nel 1152 tra le pertinenze della diocesi di Treviso (\"plebs S. Maurilii de Stablucio\"), e fu sede di un importante mercato.\nL'abitato decadde gradualmente per le devastanti alluvioni: le acque distrussero la chiesa e nel 1339 si dovette trasferire il mercato dapprima a Ronchi di Ponte di Piave, quindi a Oderzo dove si svolge tuttora.\nDurante la Grande Guerra fu duramente coinvolta nei combattimenti che infuriarono lungo il fronte del Piave."}
{"id": "3141178", "revid": "115281987", "url": "https://it.wikipedia.org/wiki?curid=3141178", "title": "NEC V20", "text": "Il NEC V20 (\u03bcPD70108) \u00e8 un microprocessore prodotto da NEC nel 1984 come clone dell'Intel 8088, con cui \u00e8 compatibile a livello di piedinatura.\nCaratteristiche.\nIl processore integra 63.000 transistor, lavora con clock compresi fra 5 e 10 MHz e risulta circa il 30% pi\u00f9 veloce della CPU di Intel (a seconda delle applicazioni) grazie ad alcune caratteristiche quali un doppio bus dati interno a 16 bit, l'addizione pi\u00f9 veloce e la moltiplicazione in hardware (l'8088 la esegue via software usando un programma in microcodice) ed altre migliorie.\nIl set di istruzioni del NEC V20 comprende tutte quelle dell'Intel 8088, le nuove istruzioni introdotte dall'Intel 80186 ed un insieme di istruzioni proprie, come quelle per la manipolazione dei bit o quelle per emulare l'Intel 8080. Quest'ultima \u00e8 una caratteristica particolare del V20 grazie alla quale \u00e8 possibile eseguire il codice scritto per l'8080: esisteva, ad esempio, un programma denominato \"V2080 CPeMulator\" che permetteva di eseguire i programmi per CP/M-80 dell'8080 sui sistemi operativi MS-DOS.. L'istruzione codice_1 eseguita in modalit\u00e0 8086 (NEC usava una notazione diversa per le istruzioni rispetto ad Intel, e BRK in notazione NEC era equivalente a INT in notazione Intel) attiva la modalit\u00e0 di emulazione, mentre le istruzioni codice_2 e codice_3 eseguite in modalit\u00e0 8080 sono usate per tornare alla normale modalit\u00e0 operativa x86.\nIl NEC V20 \u00e8 stato usato in diversi PC IBM compatibili nella versione \"Turbo\" (tipicamente con clock a 8\u00a0MHz), come i Commodore PC: un tasto permetteva di selezionare la frequenza di 4,77\u00a0MHz, quella standard del PC IBM, per compatibilit\u00e0 con alcuni software. Fu installato anche nei sistemi tascabili come HP 95 LX, introdotto dall'azienda Hewlett Packard nel 1991.\nVarianti.\nSia Sony che Sharp produssero su licenza la CPU come Sony CXQ70108 e Sharp LH70108.\nA partire dal V60, NEC abbandon\u00f2 la piattaforma x86."}
{"id": "3141180", "revid": "767487", "url": "https://it.wikipedia.org/wiki?curid=3141180", "title": "Iris (Pok\u00e9mon)", "text": ""}
{"id": "3141181", "revid": "113570794", "url": "https://it.wikipedia.org/wiki?curid=3141181", "title": "Assiomi di Armstrong", "text": "Definizione.\nNella teoria della progettazione di una base di dati gli Assiomi di Armstrong, formalizzati nel 1974, costituiscono un insieme di regole che permettono di comprendere le implicazioni logiche che intercorrono tra dipendenze funzionali. Gli assiomi di Armstrong sono di \"Riflessivit\u00e0\", \"Aumento\" e \"Transitivit\u00e0\". In tutti i casi si suppone di considerare uno schema di relazione con un insieme di attributi formula_1, con formula_1 l'insieme universale di attributi, ed un insieme formula_3 di dipendenze funzionali che implichino solo attributi di formula_1.\nAssioma di Riflessivit\u00e0.\nSe formula_5 allora formula_6 \u00e8 logicamente implicato da formula_3.\nAssioma di Aumento.\nSe vale formula_8 e formula_9 \u00e8 un qualunque sottoinsieme di formula_1 allora formula_11.\nAssioma di Transitivit\u00e0.\nSe formula_6 e formula_13 allora formula_14.\nRegole di inferenza addizionali.\nOltre agli Assiomi di Armstrong esistono altre regole di inferenza addizionali per derivazioni di una dipendenza funzionali:\nChiusura di un insieme di attributi.\nDato uno schema formula_18 e un insieme di attributi formula_19, la chiusura di X rispetto a F, denotata con X+, \u00e8 l'insieme di attributi:\nformula_20\nSi arriva cos\u00ec al teorema fondamentale che per determinare se formula_21 sia derivabile attraverso gli Assiomi di Armstrong, \u00e8 risolvibile calcolando la chiusura dell'insieme X, formalmente:\nDato uno schema formula_18, siano X e Y insieme di attributi contenuti in T:\nformula_23\nAlgoritmo di chiusura lenta o Algoritmo X+.\nAlgoritmo per il calcolo della chiusura di un insieme di attributi X rispetto ad F (X+).\nBegin\nX+ := X;\nwhile X+ \u00e8 cambiato do\nfor each formula_26 with formula_27 and formula_28 do\nformula_29\nEnd\nEsempio.\nSia dato uno schema formula_18, con T={A,B,C,D,E,G,H,I} e formula_31. Inoltre, sia formula_32 il valore della variabile X+ alla fine della j-esima iterazione del ciclo while:\nSia X = BCE:\nformula_33\nformula_34\nformula_35\nformula_36\nL'algoritmo termina con BCE+=T (BCE superchiave).\nCorrettezza e completezza degli Assiomi di Armstrong.\nGli assiomi di Armstrong sono corretti quando ogni dipendenza funzionale derivata attraverso l'applicazione degli assiomi \u00e8 implicata logicamente:\nformula_37\nGli assiomi di Armstrong sono completi quando ogni dipendenza funzionale implicata logicamente \u00e8 derivata attraverso l'applicazione degli assiomi:\nformula_38"}
{"id": "3141190", "revid": "767487", "url": "https://it.wikipedia.org/wiki?curid=3141190", "title": "The Truth About Youth", "text": "The Truth About Youth \u00e8 un film del 1930 diretto da William A. Seiter.\nLa commedia \"When We Were Twenty-One\" di H.V. Esmond da cui \u00e8 tratto il soggetto del film era gi\u00e0 stata portata sullo schermo nel 1915 dal film omonimo, registi Hugh Ford e Edwin S. Porter, e da un secondo \"When We Were 21\" del 1921, con la regia di Henry King.\nProduzione.\nIl film fu prodotto dalla First National Pictures e dalla Vitaphone Corporation (con il nome Vitaphone).\nDistribuzione.\nIl film usc\u00ec il 3 novembre 1930, distribuito dalla First National Pictures."}
{"id": "3141199", "revid": "237256", "url": "https://it.wikipedia.org/wiki?curid=3141199", "title": "Mstislav Mstislavich", "text": ""}
{"id": "3141202", "revid": "729019", "url": "https://it.wikipedia.org/wiki?curid=3141202", "title": "Arnoul d'Audrehem", "text": "Biografia.\nViene citato in diversi atti del 1332 come \"cavaliere del re\", il che significava una notevole vicinanza, gi\u00e0 in giovane et\u00e0, alla Corte di Francia e al sovrano stesso.\nFra il 1335 e il 1340 and\u00f2 pi\u00f9 volte a combattere in Scozia al servizio di Davide II di Scozia, per poi riaccompagnarlo in patria il 4 maggio 1341 al ritorno dall'esilio francese. Combatt\u00e9 nel Northumberland, prese parte agli assedi di Newcastle, Durham, Wark on Tweed, dove fece prigioniero il conte di Salisbury.\nRientrato in Francia a met\u00e0 del 1342, fu nominato capitano del re in Bretagna. Si trovava a Plo\u00ebrmel quando la citt\u00e0 fu presa d'assalto dalle truppe di Edoardo III, e riusc\u00ec a stento a sottrarsi alla cattura.\nParticolarmente affezionato al figlio del sovrano, Giovanni duca di Normandia, ne ricevette numerosi benefici finanziari, e si trovava con questi a combattere in Aquitania quando la notizia della disfatta di Crecy lo richiam\u00f2 nel nord.\nEbbe parte all'Assedio di Calais, vi fu catturato e portato prigioniero in Inghilterra dove rimase un anno e mezzo per essere infine rilasciato dopo il pagamento di un riscatto.\nCapitano generale della contea di Angoul\u00eame nel 1349 succedendo a Guy II de Nesle, alla morte di \u00c9douard de Beaujeu fu nominato maresciallo di Francia (estate 1351), ricevendo dal sovrano le terre di Wassigny, vicino Guise.\nFu nominato (lettera del 6 marzo 1351) luogotenente generale del re in Poitou, Saintonge, Limosino, Angoumois, P\u00e9rigord, e in tutte le terre fra la Loira e la Dordogna.\nL'anno seguente divenne luogotenente della Bretagna e della Normandia, dove dovette arginare le bande armate al soldo degli inglesi.\nNell'agosto 1354 accompagn\u00f2 il sovrano, con 40 dei suoi uomini, nel viaggio che Giovanni II fece a Reims; nel settembre successivo divenne luogotenente dell'Angi\u00f2 e del Maine, quindi del Boulonnais, dell'Artois e della Piccardia (1\u00ba gennaio 1355).\nAccompagn\u00f2 nuovamente il sovrano in Artois per sedare la rivolta scoppiata ad Arras contro l'imposta sul sale, e ancora a Rouen per stroncare il complotto ordito da Carlo II di Navarra.\nCadde prigioniero degli inglesi nel 1356 alla battaglia di Poitiers; ben lungi dallo scontare una vera e propria prigionia, fu libero di viaggiare in Inghilterra e anche in Francia, e il sovrano lo utilizz\u00f2 come negoziatore per mettere a punto la successiva tregua di Bordeaux, e i trattati di Londra e di Br\u00e9tigny.\nAl ritorno in Francia fu ammesso al Gran Consiglio del re, con lettera del 4 novembre 1360. Nel dicembre and\u00f2 in Linguadoca a prestare aiuto al connestabile Robert de Fiennes: nella regione numerose compagnie armate, licenziate dal re d'Inghilterra dopo la conclusione della pace, scorrazzavano dandosi al saccheggio e minacciando persino il Papa ad Avignone; la situazione era ulteriormente complicata dall'epidemia di peste e dalla presenza delle indisciplinate truppe del conte Enrico di Castiglia, che aveva dovuto lasciare la Spagna. Nel corso di alcuni anni, tra il 1362 ed il 1365, d'Audrehem riusc\u00ec con mano ferma a riconquistare alla Corona numerosi castelli e fortezze in Linguadoca e G\u00e9vaudan.\nPer liberare definitivamente la Linguadoca dalle bande armate, le assold\u00f2 al servizio di Enrico di Castiglia, e all'inizio del 1366 le guid\u00f2 in Spagna con Bertrand du Guesclin contro Pietro I. Combatt\u00e9 a Magall\u00f3n, Briviesca, Siviglia.\nDopo una breve parentesi in Francia torn\u00f2 in Spagna con du Guesclin e 10\u00a0000 uomini, poich\u00e9 nel frattempo era ripresa la sollevazione contro Enrico sostenuta dalle truppe di Edoardo il Principe Nero (80\u00a0000 uomini). Senza ascoltare i consigli degli alleati francesi Enrico, istigato dalla nobilt\u00e0 spagnola, volle attaccare gli anglo-castigliani; alla battaglia di N\u00e1jera la superiorit\u00e0 numerica franco-spagnola non valse contro le tattiche avversarie, e sia d'Audrehem che du Guesclin furono fatti prigionieri.\nLiberato l'anno successivo, d'Audrehem raggiunse il duca d'Angi\u00f2 in Provenza, dove fu posta sotto assedio Tarascona (presa poi con l'astuzia il 4 marzo). Sempre nel 1368 lasci\u00f2 la carica di maresciallo e fu nominato portaorifiamma.\nIl 2 ottobre 1370 ricevette la nomina a connestabile. Nel mese di novembre si mise nuovamente in marcia per la Spagna, inviato a richiamare in patria du Guesclin; sulla via verso Parigi prese parte attiva, nonostante l'et\u00e0 avanzata, alla battaglia di Pontvallain, l'11 dicembre; mor\u00ec a Saumur alla fine dello stesso mese e fu sepolto nell'Abbazia di Saint-Denis.\nDiscendenza.\nSpos\u00f2 Jeanne de Walaincourt, da cui non ebbe figli.\nSuo erede fu il nipote, Jean de Neufville, il quale esercit\u00f2 temporaneamente, in grazia di una lettera del Delfino (re Giovanni II era anch'egli prigioniero) del 21 ottobre 1356, la carica di maresciallo durante la prigionia dello zio, il che lo ha erroneamente fatto includere da alcuni storici nelle liste dei marescialli."}
{"id": "3141215", "revid": "277524", "url": "https://it.wikipedia.org/wiki?curid=3141215", "title": "Gole di Caccaviola", "text": ""}
{"id": "3141222", "revid": "599013", "url": "https://it.wikipedia.org/wiki?curid=3141222", "title": "Rifugio Casarota", "text": "Il rifugio Casarota - \"Livio Ciola\" \u00e8 un rifugio situato nel comune Altopiano della Vigolana (TN), nel gruppo della Vigolana a 1572\u00a0m.s.l.m..\nStoria.\nGi\u00e0 il 19 marzo 1959 in questo luogo esisteva semplice baracca. Negli anni '60 Livio Ciola assieme a Giorgio Martinelli inizi\u00f2 i lavori per una nuova costruzione. Nel 1982 vi fu una nuova ondata di lavori; questi furono possibili anche grazie alla teleferica che raggiunge direttamente il rifugio.\nPresso il rifugio si trova anche un piccolo allevamento di alpaca.\nAccessi.\nL'accesso principale al rifugio \u00e8 mediante il sentiero n. E442, che dal bar al Sindech, presso il valico della Fricca, lo raggiunge in circa un'ora. In alternativa, \u00e8 possibile raggiungerlo partendo dalla localit\u00e0 Frisanchi, nei pressi del rifugio Paludei (1058 m), mediante il sentiero n. E432 anche in questo caso in un'oretta.\nAscensioni.\nDa rifugio \u00e8 possibile salire dapprima al Bus de la Zole (2070 m), e quindi continuare per il Becco di Filadonna (2150 m)."}
{"id": "3141226", "revid": "181699", "url": "https://it.wikipedia.org/wiki?curid=3141226", "title": "Buchholz (Nordhausen)", "text": "Buchholz \u00e8 una frazione della citt\u00e0 tedesca di Nordhausen.\nStoria.\nIl comune di Buchholz venne aggregato nel 2018 alla citt\u00e0 di Nordhausen."}
{"id": "3141227", "revid": "237256", "url": "https://it.wikipedia.org/wiki?curid=3141227", "title": "Alexander Kobrin", "text": ""}
{"id": "3141229", "revid": "767487", "url": "https://it.wikipedia.org/wiki?curid=3141229", "title": "Harzungen", "text": "Harzungen \u00e8 una frazione del comune tedesco di Harztor.\nStoria.\nIl comune di Harzungen venne aggregato nel 2018 al comune di Harztor."}
{"id": "3141232", "revid": "767487", "url": "https://it.wikipedia.org/wiki?curid=3141232", "title": "Herrmannsacker", "text": "Herrmannsacker \u00e8 una frazione del comune tedesco di Harztor.\nStoria.\nIl comune di Herrmannsacker venne aggregato nel 2018 al comune di Harztor."}
{"id": "3141234", "revid": "1684799", "url": "https://it.wikipedia.org/wiki?curid=3141234", "title": "Shooter", "text": ""}
{"id": "3141236", "revid": "83417502", "url": "https://it.wikipedia.org/wiki?curid=3141236", "title": "Unser Charly", "text": ""}
{"id": "3141237", "revid": "118710444", "url": "https://it.wikipedia.org/wiki?curid=3141237", "title": "Ilfeld", "text": "Ilfeld \u00e8 una frazione del comune tedesco di Harztor.\nStoria.\nIl 1\u00ba gennaio 2012 il comune di Ilfeld venne unito al comune di Niedersachswerfen, formando il nuovo comune di Harztor."}
{"id": "3141238", "revid": "118710439", "url": "https://it.wikipedia.org/wiki?curid=3141238", "title": "Niedersachswerfen", "text": "Niedersachswerfen \u00e8 una frazione del comune tedesco di Harztor.\nStoria.\nIl 1\u00ba gennaio 2012 il comune di Niedersachswerfen venne unito al comune di Ilfeld, formando il nuovo comune di Harztor."}
{"id": "3141243", "revid": "200568", "url": "https://it.wikipedia.org/wiki?curid=3141243", "title": "Bleicherode", "text": "Bleicherode \u00e8 una citt\u00e0 con \"status\" di \"Landgemeinde\" della Turingia, in Germania.\nAppartiene al circondario di Nordhausen.\nStoria.\nIl 1\u00ba gennaio 2019 vennero aggregati alla citt\u00e0 di Bleicherode i comuni di Etzelsrode, Friedrichsthal, Hainrode/Hainleite, Kleinbodungen, Kraja, Nohra, Wipperdorf e Wolkramshausen.\nGeografia antropica.\nIl territorio della citt\u00e0 di Bleicherode si suddivide nelle frazioni (\"Ortsteil\") di Bleicherode, Elende, Etzelsrode, Friedrichsthal, Hainrode, Kleinbodungen, Kraja, M\u00f6rbach, Nohra, Obergebra, Wernrode, Wipperdorf, Wolkramshausen e Wollersleben."}
{"id": "3141244", "revid": "292162", "url": "https://it.wikipedia.org/wiki?curid=3141244", "title": "Ponte Tor di Quinto", "text": "Ponte Tor di Quinto \u00e8 un ponte stradale sul fiume Tevere a Roma, fra i quartieri Parioli e Tor di Quinto.\nDescrizione.\nCostruito interamente in cemento armato, \u00e8 percorso da via del Foro Italico, tratto della tangenziale Est, ed \u00e8 parte di un viadotto lungo circa e sviluppato su sette campate, una delle quali \u00e8 appunto il ponte che scavalca il Tevere con una luce di circa .\nFu edificato nel 1960 in occasione dei giochi della XVII Olimpiade per collegare la \"via olimpica\" con gli impianti sportivi dell'Acqua Acetosa."}
